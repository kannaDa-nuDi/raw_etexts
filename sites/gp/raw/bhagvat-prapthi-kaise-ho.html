
<p class="First-End-Page-text para-style-override-1" id="toc_marker-1" xml:lang="en-GB">ಮೊದಲ ಪುಟ</p>
<p class="Titel-Page---Shri-Hari">॥ ಶ್ರೀಹರಿಃ ॥</p>
<p class="Title-Page---Book-Name">ಭಗವತ್ ಪ್ರಾಪ್ತಿ ಹೇಗಾಗುವುದು?</p>
<p class="Title-Page---Sub-Title">ಬ್ರಹ್ಮಲೀನ ಪರಮ ಶ್ರದ್ಧೇಯ ಶ್ರೀ ಜಯದಯಾಳ ಗೊಯಂದಕಾರವರ ಪ್ರವಚನಗಳಿಂದ ಸಂಕಲಿತ</p>
<p class="Title-Page---Hindi-Name">भगवत्प्राप्ति कैसे हो? - कन्नड़</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಮಾತಾ ಚ ಪಿತಾ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಸರ್ವಂ ಮಮ ದೇವದೇವ ॥</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tikkakar" xml:lang="kn-IN"> ಶ್ರದ್ಧೇಯ ಶ್ರೀಜಯದಯಾಲಜೀ ಗೋಯಂದಕಾ<span class="char-style-override-1" xml:lang="hi-IN"></span></p>
<p class="Title-Page---Gita-Seva-Trust para-style-override-2">ಗೀತಾ ಸೇವಾ ಟ್ರಸ್ಟ್<span></span></p>


<p class="Page-Break">॥ಶ್ರೀ ಹರಿಃ॥</p>
<p class="Chapter-Heading" id="toc_marker-3">1. ಎಲ್ಲೆಡೆ ಭಗವಂತನಿರುವುದನ್ನು ಒಪ್ಪಿಕೊಳ್ಳಿ</p>
<p class="Text">ಭಗವಂತನಿದ್ದಾನೆಂದು ನಾವು ಒಪ್ಪಿಕೊಳ್ಳಬೇಕು. ಅನುಭವಕ್ಕೆ ಬಾರದಿದ್ದರೂ ಶಾಸ್ತ್ರಗಳನ್ನು ಕೇಳಿ ಒಪ್ಪಿಕೊಳ್ಳಿ. ಭಗವಂತನಿದ್ದಾನೆ ಎಂದು ಒಪ್ಪಿಕೊಳ್ಳುತ್ತೇನೆ, ಆದರೆ ಭಗವಂತನು ಕಾಣುವುದಿಲ್ಲ. ಎಲ್ಲೆಡೆ ಜಗತ್ತೇ ಕಾಣುತ್ತದೆಯಲ್ಲ ! ಎಲ್ಲೆಡೆ ಪ್ರತ್ಯಕ್ಷ ಭಗವಂತನೇ ಕಂಡುಬಂದರೆ ಅದು ಒಪ್ಪಿಕೊಳ್ಳುವುದಾಗಿದೆ. ಮೊದಲು ಒಪ್ಪಿಕೊಳ್ಳಬೇಕು ಬಳಿಕ ತಿಳಿಯಲಾಗುತ್ತದೆ.</p>
<p class="Text"><span class="char-style-override-2">ಪ್ರಶ್ನೆ :</span> ಪ್ರತಿಯೊಂದು ವರ್ಣದವರು ತಮ್ಮ ಕರ್ಮದಿಂದಲೇ ಪರಮಸಿದ್ಧಿಯನ್ನು ಪಡೆಯುತ್ತಾರೆ ಎಂದು ಗೀತೆಯ ಹದಿನೆಂಟನೆಯ ಅಧ್ಯಾಯದಲ್ಲಿ ತಿಳಿಸಲಾಗಿದೆ. ಭಕ್ತಿಯಲ್ಲಿ ಕರ್ಮ ಹೇಗಿದೆ?</p>
<p class="Text"><span class="char-style-override-2">ಉತ್ತರ :</span> ಭಜನೆಯೂ ಕರ್ಮವೇ ಆಗಿದೆಯಲ್ಲ. ರಾಮ ರಾಮ ಎಂದು ಹೇಳಿದರೆ ಇದೂ ಕರ್ಮವೇ ಅಗುತ್ತದೆ. ಯಾರೋ ಯಜ್ಞ ಮಾಡುತ್ತಾರೆ, ಅದೂ ಕರ್ಮವೇ ಆಗಿದೆ. ಆದರೆ ಅದಕ್ಕಿಂತ ನಾಮ ಜಪವು ಶ್ರೇಷ್ಠವಾಗಿದೆ.</p>
<p class="Text">ಶಬ್ದದಲ್ಲಿ ಭಾರಿ ಶಕ್ತಿಯಿದೆ. ಭಗವಂತನ ನಾಮದಲ್ಲಿ ತುಂಬಾ ದೊಡ್ಡ ಶಕ್ತಿ ಇದೆ. ರೇಡಿಯೊ ಮೂಲಕ ಎಲ್ಲಿಯದೋ ಶಬ್ದ ಎಲ್ಲೆಲ್ಲೋ ತಲುಪುತ್ತದೆ. ಯಾರಿಗಾದರೂ ಕೇಳಬೇಕೆಂದಿದ್ದರೆ ಶಬ್ದವನ್ನೇ ಕೇಳುತ್ತಾರೆ. ಪಿತೃಗಳಿಗೆ ಶಬ್ದದ ಮೂಲಕವೇ ವಸ್ತುಗಳು ತಲುಪುತ್ತವೆ ಎಂದು ಶಾಸ್ತ್ರ ಹೇಳುತ್ತದೆ. ಇಲ್ಲಿ ವಾಣೀ ಪ್ರಧಾನವಾಗಿದೆ ಭಾವವಲ್ಲ. ದೇವತೆಗಳಿಗೆ ಭಾವದಿಂದಲೇ ವಸ್ತುಗಳು ತಲುಪುತ್ತವೆ ಎಂದು ಶಾಸ್ತ್ರ ಹೇಳುತ್ತದೆ. ಪಿತೃಗಳು ಆಕಾಶದಲ್ಲಿರುತ್ತಾರೆ. ಆಕಾಶದ ಗುಣ ಶಬ್ದವಾಗಿದೆ. ಶಬ್ದದಿಂದಲೇ ಅವರಿಗೆ ಯಾವುದೇ ವಸ್ತು ಸಿಗುತ್ತದೆ. ದೇವತೆಗಳು ಶಬ್ದಗಳನ್ನು ನೋಡುವುದಿಲ್ಲ, ಭಾವವನ್ನು ನೋಡುತ್ತಾರೆ. ದೇವಯೋನಿ, ಯಕ್ಷಯೋನಿಗಳಂತೆ ಪಿತೃಗಳು ಒಂದು ಯೋನಿಯಾಗಿದೆ. ಪಿತೃಗಳು ಒಂದು ಹಸುವಾಗಿದ್ದರೆ ಇಲ್ಲಿ ಅವರ ಕುರಿತು ಅರ್ಪಿಸಿದ ವಸ್ತು ಅದಕ್ಕೆ ಹುಲ್ಲಾಗಿ ಸಿಗುತ್ತದೆ. ಇಂದು ಕೊಟ್ಟ ವಸ್ತು ಇಂದೇ ಸಿಗಬಹುದು ಎಂಬ ಮಾತೂ ಇಲ್ಲಾ; ಅದು ಅವರ ಖಾತೆಯಲ್ಲಿ ಜಮೆಯಾಗುವುದು. ಪರಮಾತ್ಮನು ಅವಶ್ಯಕತೆಗನುಸಾರ ಅದಕ್ಕೆ ಕೊಡುತ್ತಾನೆ.</p>
<p class="Text">ಪಂಚಮಹಾ ಯಜ್ಞಗಳು ಯಾವುವು?</p>
<p class="Text">ದೇವಯಜ್ಞ, ಋಷಿಯಜ್ಞ, ಪಿತೃಯಜ್ಞ, ಮನುಷ್ಯಯಜ್ಞ, ಭೂತಯಜ್ಞ. ದೇವತೆಗಳಿಗಾಗಿ ಅನುಷ್ಠಾನಮಾಡಿದುದು ದೇವಯಜ್ಞವು. ವೇದಗಳ ಅಧ್ಯಯನಾದಿಗಳು ಋಷಿಯಜ್ಞ. ಪಿತೃಗಳಿಗಾಗಿ ಮಾಡಿದ ಅನುಷ್ಠಾನವು ಪಿತೃಯಜ್ಞ, ತಂದೆ ತಾಯಿ ಮತ್ತು ಗುರು-ಹಿರಿಯರ ಸೇವೆಯೂ ಪಿತೃಯಜ್ಞದ ಅಂತರ್ಗತವೇ ಅಗಿದೆ.</p>
<p class="Text">ಅತಿಥಿ ಸತ್ಕಾರಾದಿಗಳು ಮನುಷ್ಯ ಯಜ್ಞವಾಗಿದೆ. ಸಮಸ್ತ ಪ್ರಾಣಿಗಳಿಗಾಗಿ ಮಾಡಿದ ಅನುಷ್ಠಾನ ಭೂತಯಜ್ಞ. ಅಗ್ನಿಗೆ ಅರ್ಪಿಸುವ ವಸ್ತುಗಳನ್ನು ಸ್ವಾಹಾ ಶಬ್ದದಿಂದ ಆಯಾ ದೇವತೆಗಳು ಸ್ವೀಕರಿಸುತ್ತಾರೆ.</p>
<p class="TXT-Right">ದಿನಾಂಕ : 17-4-1945 ರಾತ್ರಿ 9-00 ಘಂಟೆಗೆ ಗೀತಾಭವನ ಸ್ವರ್ಗಾಶ್ರಮದಲ್ಲಿ ಮಾಡಿದ ಪ್ರವಚನ</p>
<p class="Text para-style-override-2"><span> </span></p>


<p class="Page-Break"> </p>
<p class="Chapter-Heading" id="toc_marker-4">2. ಭಾವವನ್ನು ಬೆಳೆಸಿರಿ, ಭಾವವು ನಮ್ಮದಾಗಿದೆ, ನಮ್ಮ ಅಧಿಕಾರದ ಮಾತಾಗಿದೆ</p>
<p class="Text">ನಾವು ನಮ್ಮನ್ನು ಸುಧಾರಿಸಿಕೊಳ್ಳಬೇಕು. ಯಾರನ್ನೂ ಆಪತ್ತಿನಲ್ಲಿ ಸಿಲುಕಿಸುವಂತಹ ಯಾವುದೇ ಕಾರ್ಯವು ನಮ್ಮಿಂದ ಆಗಬಾರದು ಎಂಬ ಭಾವವನ್ನು ಬೆಳೆಸಿಕೊಳ್ಳಿರಿ. ಭಾವವು ನಮ್ಮದಾಗಿದೆ, ನಮ್ಮ ಅಧಿಕಾರದೊಳಗೇ ಇದೆ. ಹಾಗಿರುವಾಗ ಏಕೆ ಬಿಡಬೇಕು? ಅನಿಚ್ಛೆಯಿಂದ ಪರೇಚ್ಛೆಯಿಂದ ಏನೆಲ್ಲ ಪ್ರಾಪ್ತವಾಗುವುದೋ ಅದು ನಮ್ಮ ಪ್ರಾರಬ್ಧವಾಗಿದೆ. ಯಾವುದೇ ಕಾರ್ಯ ಮಾಡಿದರೂ ಅದರಲ್ಲಿ ಅತಿ ಎತ್ತರವಾದ ಭಾವವನ್ನಿರಿಸಿರಿ. ಜಗತ್ತಿನಲ್ಲಿ ಇರುವುದೆಲ್ಲ ಭಾವವೇ ಆಗಿದೆ. ಭಾವವನ್ನು ಶ್ರೇಷ್ಠವಾಗಿಸಿರಿ.</p>
<p class="Text">ಯಾರೋ ಒಬ್ಬ ಯಜ್ಞ-ತಪಸ್ಸು ಮುಂತಾದವನ್ನು ಮಾಡುತ್ತಾನೆ. ನಮ್ಮ ಶತ್ರು ಸತ್ತುಹೋಗಲಿ, ಕಾಯಿಲೆ ಬೀಳಲಿ ಎಂಬ ಭಾವ ನಮ್ಮದಾಗಿದ್ದರೆ ಅದು ತಾಮಸಿಕವಾಗಿದೆ. <span class="char-style-override-2">‘ಅಧೋಗಚ್ಛಂತಿ ತಾಮಸಾಃ’ </span>ನೋಡಲು ಅವನ ಕರ್ಮಗಳು ಚೆನ್ನಾಗಿವೆ. ಆದರೆ ಅದರ ಫಲ ನರಕವಾಗಿದೆ. ಏಕೆಂದರೆ ಅವನ ಉದ್ದೇಶ ಕೆಟ್ಟದಾಗಿದೆ. ಭಾವ ಚೆನ್ನಾಗಿರಲಿಲ್ಲ.</p>
<p class="Text">ಇನ್ನೊಬ್ಬನು ಅದೇ ಯಜ್ಞ - ಅದೇ ತಪಸ್ಸು ಮುಂತಾದವುಗಳನ್ನು ಭಗವಂತನಲ್ಲಿ ಪ್ರೇಮವುಂಟಾಗಲು ಮಾಡುತ್ತಾನೆ. ಫಲದ ಇಚ್ಛೆಯನ್ನು ಇರಿಸಿಕೊಳ್ಳದೆ, ನಿಷ್ಕಾಮಭಾವದಿಂದ ಮಾಡುತ್ತಾನೆ. ಆ ಕ್ರಿಯೆಯು ಶ್ರೇಯಸ್ಕರವಾಗಿದೆ. ಅದಕ್ಕಾಗಿ ಉತ್ತಮ ಭಾವದಿಂದಲೇ ಕರ್ಮ ಮಾಡಬೇಕು. ನಾವು ಯಾರದಾದರೂ ಸೇವೆ ಮಾಡುವಾಗ ನಾವು ಏನನ್ನು ಮಾಡಿಲ್ಲ, ನಮ್ಮಿಂದ ಸೇವೆ ಮಾಡಿಸಿಕೊಳ್ಳುತ್ತಿರುವುದರಿಂದ ಇದು ನಮ್ಮ ಮೇಲಿನ ಉಪಕಾರವಾಗಿದೆ. ಅವರ ಮತ್ತು ಭಗವಂತನ ದಯೆಯಿಂದಲೇ ನಮಗೆ ಸೇವೆಯ ಅವಕಾಶ ದೊರೆಯಿತು ಎಂಬ ಭಾವವಿರಿಸಬೇಕು. ಈ ಭಾವವು ಶ್ರೇಯಸ್ಕರವಾಗಿದೆ. ಉಚ್ಚಮಟ್ಟದ ಭಾವವಾಗಿದೆ. ನಾವು ಸೇವೆ ಮಾಡಿದರೆ ಲಾಭವಾದರೋ ಆಗಬಹುದು. ಜೊತೆಗೆ ಹೊಗಳಿಕೆಯೂ ಸಿಗಬಹುದು. ಗೌರವ ಸಿಗಬಹುದು, ಸ್ವರ್ಗವೂ ಸಿಗಬಹುದು ಎಂಬ ಭಾವವಿದ್ದರೆ ಅದರಿಂದ ಏನು ಲಾಭ? ಮನುಷ್ಯ ಜೀವನವು ವಿಷಯ ಭೋಗಗಳಿಗಾಗಿ ಅಲ್ಲ. ನಾವು ಮಾಡುವ ದಾನ, ತಪಸ್ಸು, ಯಜ್ಞ, ಉಪಕಾರ ಮಾಡಿದರೆ ಅದರಿಂದ ಸ್ವರ್ಗ ಸಿಗಬಹುದು ಅಥವಾ ಕೀರ್ತಿ ಸಿಗಬಹುದು ಎಂಬ ಉದ್ದೇಶ ಇರಬಾರದು; ಸ್ವರ್ಗ ಮತ್ತು ಕೀರ್ತಿ ಏನೂ ಅಲ್ಲ, ನಿಜವಾದ ವಸ್ತುವಾದರೋ ಶ್ರೇಷ್ಠಭಾವದಿಂದಲೇ ಸಿಗುತ್ತದೆ. ಸ್ವರ್ಗಸಿಕ್ಕಿದರೆ ಏನು ಲಾಭವಾಯಿತು?</p>
<p class="Shlok">ತೇ ತಂ ಭುಕ್ತ್ವಾಸ್ವರ್ಗಲೋಕಂ ವಿಶಾಲಂ</p>
<p class="Shlok">ಕ್ಷೀಣೇ ಪುಣ್ಯೇ ಮರ್ತ್ಯಲೋಕಂ ವಿಶಂತಿ ।</p>
<p class="Shlok">ಏವಂ ತ್ರಯೀಧರ್ಮಮನುಪ್ರಪನ್ನಾ</p>
<p class="Shlok">ಗತಾಗತಂ ಕಾಮಕಾಮಾ ಲಭಂತೇ ॥</p>
<p class="TXT-Right">(ಗೀತೆ 9/21)</p>
<p class="Text">ಅವರು ಆ ವಿಶಾಲ ಸ್ವರ್ಗಲೋಕವನ್ನು ಅನುಭವಿಸಿ ಪುಣ್ಯವು ಕ್ಷೀಣವಾದಾಗ ಮೃತ್ಯುಲೋಕವನ್ನೇ ಪಡೆಯುತ್ತಾರೆ. ಹೀಗೆ ಮೂರು ವೇದಗಳಲ್ಲಿ ಹೇಳಿರುವ ಸ್ವರ್ಗದ ಸಾಧನರೂಪ ಸಕಾಮಕರ್ಮಗಳನ್ನು ಆಶ್ರಯಿಸುವವರು ಹಾಗೂ ಭೋಗಗಳ ಕಾಮನೆಯುಳ್ಳವರು ಪದೇ-ಪದೇ ಹುಟ್ಟು-ಸಾವುಗಳನ್ನು ಪಡೆಯುತ್ತಾರೆ, ಅರ್ಥಾತ್ ಪುಣ್ಯದ ಪ್ರಭಾವದಿಂದ ಸ್ವರ್ಗಕ್ಕೆ ಹೋಗುತ್ತಾರೆ, ಪುಣ್ಯವು ಮುಗಿದಾಗ ಮೃತ್ಯುಲೋಕಕ್ಕೆ ಬರುತ್ತಾರೆ.</p>
<p class="Text">ನಾವು ಎಷ್ಟು ಬಾರಿ ಸ್ವರ್ಗ ಮತ್ತು ನರಕವನ್ನು ಅನುಭವಿಸಿಬಿಟ್ಟಿದ್ದೇವೋ ತಿಳಿಯದು. ಮತ್ತೆ ಮತ್ತೆ ಈ ಮನುಷ್ಯ ಜೀವನ ಪಡೆದು ಪುನಃ ಅದಕ್ಕಾಗಿಯೇ ಪ್ರಯತ್ನಿಸುವುದು ಮೂರ್ಖತೆಯಾಗಿದೆ. ಇಂತಹ ಸಂದರ್ಭವನ್ನು ಕಳೆದುಕೊಳ್ಳಬಾರದು.ಇದು ಕೊನೆಯ ಅವಕಾಶವಾಗಿದೆ. ಇಲ್ಲದಿದ್ದರೆ ಹೀಗೆಯೇ ಮತ್ತೆ ಮತ್ತೆ ಹುಟ್ಟುತ್ತಾ-ಸಾಯುತ್ತಾ ಇರಬೇಕು.</p>
<p class="Shlok">ಅಪ್ರಾಪ್ಯಮಾಂ ನಿವರ್ತಂತೇ ಮೃತ್ಯುಸಂಸಾರವರ್ತ್ಮನಿ ।</p>
<p class="TXT-Right">(ಗೀತೆ 9/3)</p>
<p class="Text">ಹಿಂದೆ ಎಷ್ಟು ಬಾರಿ ಹುಟ್ಟಿದ್ದೇವೋ-ಸತ್ತಿರುವೆವೂ ಮುಂದೆ ಎಷ್ಟು ಬಾರಿ ಹುಟ್ಟಿ ಸಾಯುವುದಿದೆಯೋ ಇದನ್ನು ಯಾರೂ ಹೇಳಲಾರರು.</p>
<p class="Text">ಈ ಮನುಷ್ಯ ಶರೀರವು ಪ್ರಪಂಚದಲ್ಲಿ ಸುತ್ತಾಡಲು ಸಿಕ್ಕಿದುದಲ್ಲ. ಸಂಸಾರಚಕ್ರವನ್ನು ತಡೆಯಲಿಕ್ಕಾಗಿ ದೊರಕಿದೆ. ಜಗತ್ತಿನ ಭೋಗಗಳನ್ನು ಅನುಭವಿಸಲಿಕ್ಕಾಗಿ, ಇಲ್ಲವೇ ಸ್ವರ್ಗ ಸುಖವನ್ನು ಭೋಗಿಸಲಿಕ್ಕಾಗಿ ಸಿಕ್ಕಿದುದಲ್ಲ. ಇದಾದರೋ ಶ್ರೇಯಸ್ಸನ್ನು ಮಾಡಿಕೊಳ್ಳಲು ದೊರಕಿದೆ.</p>
<p class="Text">ನಾವು ಯಾರ ಸೇವೆ ಮಾಡುವೆವೋ, ಉಪಕಾರ ಮಾಡುವೆವೋ, ವಾಸ್ತವಿಕವಾಗಿ ಅವರೇ ನಮ್ಮ ಉಪಕಾರ ಮಾಡುತ್ತಾರೆ, ಅವರೇ ನಮ್ಮ ಕಲ್ಯಾಣ ಮಾಡುತ್ತಾರೆ. ನಮ್ಮಿಂದ ಯಾರಿಗಾದರೂ ಅನಿಷ್ಟವಾದರೆ ಅದು ಭಾರಿ ದೊಡ್ಡ ಪಾಪವಾಗುತ್ತದೆ ಎಂದು ತಿಳಿಯಬೇಕು. ಯಾರಿಗೆ ನಮ್ಮಿಂದ ಅನಿಷ್ಟವಾಗಿದೆಯೋ ಅವರಲ್ಲಿ ನಾವು ಕ್ಷಮೆಯನ್ನು ಯಾಚಿಸಬೇಕು. ಅವರು ನಮ್ಮನ್ನು ಕ್ಷಮಿಸಿಬಿಟ್ಟರೆ ಮತ್ತೆ ಶಿಕ್ಷೆ ಕೊಡಲು ಯಮರಾಜನಿಗೂ ಸಾಮರ್ಥ್ಯವಿಲ್ಲ.</p>
<p class="Text">ಎಲ್ಲರೂ ಭಗವಂತನ ಜನರೇ ಆಗಿದ್ದಾರೆ ಎಂಬ ಭಾವವಿರಿಸಬೇಕು. ಇರುವ ಜೀವರೆಲ್ಲರೂ ಭಗವಂತನದ್ದೇ ಆಗಿವೆಯಲ್ಲ. ತುಳಸೀದಾಸರು ಹೇಳುತ್ತಾರೆ-</p>
<p class="Shlok">ಸಮದರಸೀ ಮೋಹಿ ಕಹ ಸಬ ಕೋಊ । ಸೇವಕ ಪ್ರಿಯ ಅನನ್ಯ ಗತಿ ಸೋಊ ॥</p>
<p class="Text">ಅನನ್ಯಗತಿಯುಳ್ಳ ಭಕ್ತನು ಭಗವಂತನಿಗೆ ಹೆಚ್ಚು ಪ್ರಿಯನಾಗಿದ್ದಾನೆ. ಅನನ್ಯಗತಿಯ ಲಕ್ಷಣವನ್ನು ಭಗವಾನ್ ಶ್ರೀರಾಮನು ಹೀಗೆ ತಿಳಿಸುತ್ತಾನೆ-</p>
<p class="Shlok">ಸೋ ಅನನ್ಯ ಜಾಕೆ<span class="char-style-override-3">ಂ</span> ಅಸಿ ಮತಿ ನ ಟರಇ ಹನುಮಂತ ।</p>
<p class="Shlok">ಮೈ<span class="char-style-override-3">ಂ</span> ಸೇವಕ ಸಚರಾಚರ ರೂಪ ಸ್ವಾಮಿ ಭಗವಂತ ॥</p>
<p class="Text">ಈ ಜಗತ್ತು ಭಗವಂತನ ಸ್ವರೂಪವಾಗಿದೆ ಮತ್ತು ನಾನು ಎಲ್ಲರ ಸೇವಕನಾಗಿದ್ದೇನೆ ಎಂಬ ಈ ಭಾವದಿಂದ ಮತಿಯು ಎಂದೂ ಕದಲದೇ ಇರುವವನೇ ನನ್ನ ಅನನ್ಯ ಸೇವಕನಾಗಿದ್ದಾನೆ. ಇದು ಬಹಳ ಎತ್ತರವಾದ ಭಾವ. ಗೀತೆಯಲ್ಲಿ ಭಗವಂತನು ಹೇಳುತ್ತಾನೆ -</p>
<p class="Shlok">ಬಹೂನಾಂ ಜನ್ಮನಾಮಂತೇ ಜ್ಞಾನವಾನ್ ಮಾಂ ಪ್ರಪದತ್ಯೇ ।</p>
<p class="Shlok">ವಾಸುದೇವಃ ಸರ್ವಮಿತಿ ಸ ಮಹಾತ್ಮಾ ಸುದುರ್ಲಭಃ ॥</p>
<p class="TXT-Right">(ಗೀತೆ 7/19)</p>
<p class="Text">ಬಹಳ ಜನ್ಮಗಳ ಕೊನೆಯ ಜನ್ಮದಲ್ಲಿ ತತ್ವಜ್ಞಾನ ಪಡೆದವನು ಎಲ್ಲವೂ ವಾಸುದೇವನೇ ಆಗಿದ್ದಾನೆ - ಹೀಗೆ ತಿಳಿದು ನನ್ನನ್ನು ಭಜಿಸುತ್ತಾನೆ. ಅಂತಹ ಮಹಾತ್ಮನು ಅತ್ಯಂತ ದುರ್ಲಭನು.</p>
<p class="Text">ನಾವುಗಳು ಎಲ್ಲರನ್ನೂ ವಾಸುದೇವ ಎಂದು ತಿಳಿದು, ನಾರಾಯಣನೆಂದು ತಿಳಿದು ಸೇವೆ ಮಾಡಬೇಕು. ಏನಾದರೂ ಅಪರಾಧ ನಡೆದರೆ ಕ್ಷಮೆಯನ್ನು ಯಾಚಿಸಬೇಕು ಹಾಗೂ ಬದಲಿಗೆ ಹೆಚ್ಚು ಸೇವೆ ಮಾಡಬೇಕು. ನಮಗೆ ಏನಾದರೂ ಅನಿಷ್ಟವಾದರೆ ಇದು ನಮ್ಮ ಪ್ರಾರಬ್ಧದ ಫಲವಾಗಿದೆ ಎಂಬ ಭಾವವಿರಲಿ. ನಾವು ಮಾಡಿದ ಅಪರಾಧದ ಫಲವನ್ನು ಭಗವಂತನು ಅವನನ್ನು ನಿಮಿತ್ತವಾಗಿಸಿ ಭೋಗಿಸುವಂತೆ ಮಾಡಿರುವನು. ಪ್ರಭೋ! ನೀನಾದರೋ ಸ್ವತಃ ಈ ಕೆಲಸ ಮಾಡಬಲ್ಲೆ, ಮತ್ತೆ ಈ ಬಡಪಾಯಿಯನ್ನು ಏಕೆ ನಿಮಿತ್ತವಾಗಿಸಿದೆ ಎಂದು ಪ್ರಭುವಿನಲ್ಲಿ ಅವನಿಗಾಗಿ ಪ್ರಾರ್ಥನೆ ಮಾಡಬೇಕು.ನಮ್ಮಿಂದ ಯಾರಿಗಾದರೂ ಸೇವೆ ಆಗುತ್ತಿದ್ದರೆ, ನಮ್ಮಿಂದ ಏನು ಆಗುತ್ತಿದೆಯೋ ಅವರಲ್ಲಿ ಸೇವೆ ಮಾಡಿಸಿಕೊಳ್ಳುವವನ ಮೂಲಕ ನಮ್ಮ ಉಪಕಾರವಾಗುತ್ತಿದೆ ಎಂಬ ಭಾವವಿರಲಿ. ಯಾರಿಂದಾದರೂ ನಮಗೆ ಅನಿಷ್ಟ ಉಂಟಾದರೆ ನಮ್ಮ ಪಾಪಗಳ ಫಲವೆಂದು ತಿಳಿಯಬೇಕು. ಭಗವಂತನು ಅವನನ್ನು ನಿಮಿತ್ತವಾಗಿಸಿ ಫಲವನ್ನು ಉಣ್ಣಿಸುತ್ತಿರುವನು ಎಂದು ತಿಳಿದು, ಅವನ ಕುರಿತು ದ್ವೇಷಭಾವನೆ ಇಡಬಾರದು. ಇದರಲ್ಲಿ ಅವನ ಯಾವ ದೋಷವೂ ಇಲ್ಲ, ಇರುವುದೆಲ್ಲ ಭಾವವೇ ಆಗಿದೆ. ಇದನ್ನು ಎತ್ತರವಾಗಿಸಿರಿ. ಈ ಜಗತ್ತು ಕಾಣುವುದು ನಮ್ಮ ಮನಸ್ಸಿನ ಭಾವವಾಗಿದೆ. ಒಳಗಿನ ಭಾವವೇ ಹೊರಗೆ ಕಾಣುತ್ತದೆ, ಮನಸ್ಸನ್ನು ಭಾವಮಯವಾಗಿಸಿರಿ. ಮನಸ್ಸಿಗೆ ಯಾವುದಾದರೂ ಕೆಲಸವನ್ನು ಕೊಡಬೇಕು, ಅದೇ ಕೆಲಸವನ್ನು ಕೊಡಿರಿ. ಋಷಿಕೇಶಕ್ಕೆ ಬಂದಿರುವಿರಾದರೆ ಗಂಗಾಸ್ನಾನ ಮಾಡಿರಿ. ಗಂಗೆಯ ಮಹತ್ತರವಾದ ಕೃಪೆ ಇದೆ. ಅದರಿಂದಲೇ ನಮ್ಮನ್ನು ಪವಿತ್ರವಾಗಿಸಲು ಬಂದಿರುವಳು. ಗಂಗೆಯು ಭಗವಾನ್ ಶಂಕರನ ಜಟೆಯ ಜಲವಾಗಿದೆ ಹಾಗೂ ಭಗವಾನ್ ವಿಷ್ಣುವಿನ ಚರಣಗಳ ಜಲವಾಗಿದೆ. ಇದು ಜನರನ್ನು ಉದ್ಧರಿಸಲೆಂದೇ ಜಗತ್ತಿಗೆ ಬಂದಿದೆ. ಸ್ನಾನ ಮಾಡುವಾಗ ಇಂತಹ ಉನ್ನತ ಭಾವವನ್ನಿಡಿರಿ. ಹೀಗೆಯೇ ಭಗವಂತನಿಗೆ ಅರ್ಘ್ಯವನ್ನು ಕೊಡುವಾಗ ಭಗವಾನ್ ಸೂರ್ಯನು ಜಗತ್ತಿನ ಕಲ್ಯಾಣ ಮಾಡುತ್ತಿರುವನೆಂಬ ಭಾವವನ್ನಿಡಿರಿ. ಪ್ರಕಾಶದಿಂದ ಆಗುವ ಕಲ್ಯಾಣವಾದರೋ ಆಗಿಯೇ ಆಗುತ್ತದೆ. ಇವನು ಪ್ರತ್ಯಕ್ಷ ದೇವತೆಯಾಗಿದ್ದಾನೆ. ಇವನು ಉತ್ತಮ ಮಾರ್ಗದಿಂದ ನಮ್ಮನ್ನು ಪರಮಾತ್ಮನ ಧಾಮಕ್ಕೆ ಮುಟ್ಟಿಸುತ್ತಾನೆ. ಅವನ ಉಪಾಸನೆಯನ್ನು ಭಾವಮಯವಾಗಿ ಮಾಡಿದರೆ, ಇವನು ಜೀವನವಿಡೀ ನನ್ನ ಆರಾಧನೆಯನ್ನು ಮಾಡಿರುವನು. ಆದ್ದರಿಂದ ಇವನನ್ನು ಒಳ್ಳೆಯ ಮಾರ್ಗದಿಂದ ಭಗವಂತನ ಧಾಮಕ್ಕೆ ಕಳುಹಿಸಬೇಕು ಎಂಬಷ್ಟನ್ನು ಅವನು ಮಾಡಲಾರನೇ? ಅದಕ್ಕಾಗಿ ಅವನ ಆರಾಧನೆಯನ್ನು ಮಾಡುವಾಗ ಬಹಳ ಎತ್ತರ ಭಾವವನ್ನು ಇಡಬೇಕು.</p>
<p class="Text">ಇದೇ ಮಾತು ನಾಮಜಪದಲ್ಲಿಯೂ ಇದೆ. ನಾಮಜಪದ ಪ್ರಭಾವವು ಭಾರೀ ದೊಡ್ಡದಾಗಿದೆ. ನಾಮಜಪದಿಂದ ಎಲ್ಲ ಪಾಪಗಳು ನಾಶವಾಗಿ ಕಲ್ಯಾಣವಾಗಿ ಹೋಗುತ್ತದೆ. ನಾಮಜಪಕ್ಕೆ ಸಮಾನವಾದ ಸುಲಭ ಸಾಧನೆ ಮತ್ತೊಂದು ಇಲ್ಲ. ನಿಷ್ಕಾಮಭಾವದಿಂದ ಮಾಡಿದಾಗ ನಾಮಜಪವು ಇನ್ನೂ ಬೆಲೆಬಾಳುತ್ತದೆ. ನಾಮಜಪದ ಜೊತೆ ಜೊತೆಯಲ್ಲಿ ಭಗವಂತನ ಸ್ವರೂಪದ ಧ್ಯಾನ ಮಾಡುವುದರಿಂದ ಹೆಚ್ಚು ಲಾಭ ಆಗಬಲ್ಲದು. ನಾಮಜಪದಲ್ಲಿ ಭಾವವನ್ನು ಉಚ್ಚವಾಗಿಸಿದರೆ ದೊಡ್ಡ ಲಾಭವಾಗಬಲ್ಲದು.</p>
<p class="Text">ಭಗವಂತನ ಪ್ರತಿಯೊಂದು ಕ್ರಿಯೆಯಲ್ಲಿ ಪ್ರಸನ್ನರಾಗಿರಿ, ಮುಗ್ಧರಾಗಿರಿ, ಭಗವಂತನ ದಯೆಯನ್ನು ತಿಳಿಯಿರಿ. ಮತ್ತೆ ಕಲ್ಯಾಣದ ಪ್ರಾಪ್ತಿಯಲ್ಲಿ ತಡವಾಗಲಾರದು.</p>
<p class="ChapterEnd para-style-override-2">ನಾರಾಯಣ! ನಾರಾಯಣ! ನಾರಾಯಣ!<span></span></p>


<p class="Page-Break"> </p>
<p class="Chapter-Heading" id="toc_marker-5">3. ನಮ್ಮ ಭಾವವನ್ನು ಸುಧಾರಿಸಬೇಕು, ನಮ್ಮ ಭಾವದ ಮಹತ್ವವಿದೆ</p>
<p class="Text">ನಿನ್ನೆ ಸಮತೆಯ ವಿಷಯದಲ್ಲಿ ಹೇಳಲಾಗಿತ್ತು. ಸಮತೆ ಒರೆಗಲ್ಲಾಗಿದೆ. ಸಮತೆ ಹೆಚ್ಚಿದಷ್ಟು ಪರಮಾತ್ಮನಿಗೆ ಹತ್ತಿರವಾಗುತ್ತೇವೆ; ಸಮತೆ ಪರಮಾತ್ಮನ ಸ್ವರೂಪವಾಗಿದೆ. ನನ್ನ ಮನಸ್ಸಿನಲ್ಲಿ ಒಂದು ಅಮೂಲ್ಯವಾದ ಮಾತು ಬಂದಿದೆ. ಅದು ಅರಿವಿಗೆ ಬಂದರೆ ಭಾರಿ ದೊಡ್ಡ ಲಾಭವಾಗಬಹುದು.</p>
<p class="Text">ಈ ಸಮಯವು ಬಹಳ ಬೆಲೆ ಬಾಳುತ್ತದೆ. ಲಕ್ಷ ರೂಪಾಯಿಗಳಲ್ಲಿಯೂ ಒಂದು ದಿನದ ಸಮಯ ಸಿಗಲಾರದು, ಅತ್ತರೂ, ತಲೆ ಚಚ್ಚಿಕೊಂಡು ಸತ್ತರೂ ಸಿಗಲಾರದು. ಮನುಷ್ಯನ ಸಮಯ ಭಾರೀ ಬೆಲೆಯುಳ್ಳದ್ದು. ಒಂದು ಗಳಿಗೆ ಕಡಿಮೆಯಾಗಲಾರದು, ಹೆಚ್ಚಾಗಲಾರದು. ಅದಕ್ಕಾಗಿ ಇದನ್ನು ಎಚ್ಚರಿಕೆಯಿಂದ ಉಪಯೋಗಿಸಿಕೊಳ್ಳಬೇಕು.</p>
<p class="Text">ಈ ಮನುಷ್ಯ ಶರೀರವು ಸಮುದ್ರದ ದಡಮುಟ್ಟಿದ ದೋಣಿಯಾಗಿದೆ. ದಡಕ್ಕೆ ಬಂದು ದೋಣಿ ಮುಳುಗಿಹೋದರೆ ನಾಚಿಕೆಗೇಡಾಗುತ್ತದೆ. ಅದಕ್ಕಾಗಿ ಸಮಯವನ್ನು ಸದುಪಯೋಗ ಮಾಡಿಕೊಂಡು ಸಾಧನೆಯನ್ನು ಹೆಚ್ಚಿಸಬೇಕು. ಒಂದೊಂದು ನಿಮಿಷವೂ ಬಹಳ ಅಮೂಲ್ಯವಾದುದು. ವ್ಯರ್ಥವಾಗಿ ಸಮಯವನ್ನು ಕಳೆಯಬಾರದು, ವ್ಯರ್ಥವಾಗಿ ಮಾತನಾಡುವುದು, ವ್ಯರ್ಥಕ್ರಿಯೆಗಳನ್ನು ಮಾಡಬಾರದು. ಸಮಯವು ವ್ಯರ್ಥವಾಗಿ ಕಳೆದು ಹೋದರೆ ಪುತ್ರಶೋಕದಂತೆ ದುಃಖಿಸಬೇಕು. ಕಳೆದುಹೋದ ಸಮಯವು ಯಾವ ರೀತಿಯಿಂದಲೂ ಮರಳಿ ಬರಲಾರದು. ಭಗವದ್ವಿಷಯವನ್ನು ಬಿಟ್ಟು ಯಾವುದೇ ಕೆಲಸದಲ್ಲಿ ಸಮಯ ಕಳೆದುದು ವ್ಯರ್ಥವೇ ಆಗಿದೆ. ವ್ಯರ್ಥವಾಗಿ ಕಳೆದರೆ ಅತ್ತುಬಿಡಿರಿ. ಮೊದಲು ಅತ್ತರೆ ಕೊನೆಯಲ್ಲಿ ಅಳಬೇಕಾಗುವುದಿಲ್ಲ.</p>
<p class="Text">ಹಣಕ್ಕಿಂತಲೂ ಮನುಷ್ಯನ ಸಮಯ ಬೆಲೆಯುಳ್ಳದ್ದು. ಹಣವು ಯಾವುದೇ ಉಪಯೋಗಕ್ಕೆ ಬರದು. ಪ್ರಪಂಚಲ್ಲಿರುವ ಪದಾರ್ಥಗಳೆಲ್ಲ ಕೆಲಸಕ್ಕೆ ಬರಲಾರವು. ಶರೀರದಿಂದಲೂ ಯಾವುದೇ ಲಾಭವಾಗಲಾರದು, ಇದೂ ಕೂಡ ನಿಲ್ಲಲಾರದು. ಆದ್ದರಿಂದ ಆದಷ್ಟು ಬೇಗ ಮನುಷ್ಯ ಶರೀರದಿಂದ ಹಾಗೂ ಹಣದಿಂದ ಅತ್ಯುತ್ತಮ ಕಾರ್ಯವನ್ನು ಮಾಡಿಕೊಳ್ಳಬೇಕು. ನಮ್ಮ ಅಂತರಂಗದ ಭಾವವು ಮಧುರವಾದರೆ ಹೊರಗಿನ ಕ್ರಿಯೆಗಳು, ವ್ಯವಹಾರವು ತಾನಾಗಿಯೇ ಸುಧಾರಿಸಿಹೋದೀತು. ಸುಧಾರಿಸಿಕೊಳ್ಳದಿದ್ದರೆ ಭಾರೀ ದೊಡ್ಡ ಹಾನಿಯಾದೀತು ಹಾಗೂ ಅದಕ್ಕಾಗಿ ಮರುಗಬೇಕಾದೀತು.</p>
<p class="Shlok">ಸೋ ಪರತ್ರ ದುಃಖ ಪಾವಇ ಸಿರ ಧುನಿ ಧುನಿ ಪಛಿತಾಇ ।</p>
<p class="Shlok">ಕಾಲಹಿ ಕರ್ಮಹಿ ಈಸ್ವರಹಿ ಮಿಥ್ಯಾ ದೋಸ ಲಗಾಇ ॥</p>
<p class="Text">ಅವನು ಮುಂದೆ ತಲೆ ಚಚ್ಚಿಕೊಂಡು ಪಶ್ಚಾತ್ತಾಪಪಡುವನು ಮತ್ತು ಕಾಲ, ಕರ್ಮ, ಈಶ್ವರನಿಗೆ ಮಿಥ್ಯಾ ದೋಷಾರೋಪಣೆ ಮಾಡುವನು.</p>
<p class="Text">ದೇವರು ನಮಗೆ ಭಾವವನ್ನು ಸುಧಾರಿಸುವ ಸಂದರ್ಭಕೊಟ್ಟಿರುವನು. ದೇವರು ಸಹಾಯ ಮಾಡುತ್ತಾನೆ, ಎಲ್ಲ ರೀತಿಯ ಅವಕಾಶವನ್ನು ಕೊಡುತ್ತಾನೆ. ಈ ಮನುಷ್ಯ ಶರೀರವನ್ನು ಕೊಟ್ಟನು, ಅವನ ಕೃಪೆಯಿಂದಲೇ ನಾವು ಮನುಷ್ಯರಾದೆವು. ನಮ್ಮ ಸ್ವಭಾವದ ಕಡೆಗೆ ಅವನು ಗಮನ ಕೊಟ್ಟಿದ್ದರೆ ದೊಡ್ಡ ದುರ್ದೆಶೆ ಆಗಬೇಕಾಗಿತ್ತು.</p>
<p class="Shlok">ಕಬಹು<span class="char-style-override-3">ಂ</span>ಕ ಕರಿ ಕರುನಾ ನರದೇಹೀ । ದೇತ ಈಸ ಬಿನು ಹೇತು ಸನೇಹೀ ॥</p>
<p class="Text">ಎಂಭತ್ತನಾಲ್ಕು ಲಕ್ಷ ಯೋನಿಗಳಲ್ಲಿ ಈ ಜೀವನು ಸುತ್ತತ್ತಾ ಇರುತ್ತಾನೆ. ಪರಮಾತ್ಮನು ಎಂದಾದರು ಕೃಪೆಮಾಡಿ ಮನುಷ್ಯ ಶರೀರವನ್ನು ಕೊಡುತ್ತಾನೆ.</p>
<p class="Shlok">ಆಕರ ಚಾರಿ ಲಚ್ಛ ಚೌರಾಸೀ । ಜೋನಿ ಭ್ರಮತ ಯಹ ಜೀವ ಅಬಿನಾಸೀ ॥</p>
<p class="Text">ಜೀವವನ್ನು ಅವಿನಾಶೀ ಎಂದು ಹೇಳಿದೆ. ಜೀವವು ಸಾಯುವುದಿಲ್ಲ, ಆದರೆ ಸುತ್ತುತ್ತಾ ಕ್ಲೇಶಪಡುವನು. ಪರಮಾತ್ಮನಿಗೆ ಶರಣಾದಾಗ ಸುತ್ತಾಡುವುದು ನಿಂತುಹೋಗುವುದು. ಆದರೆ ದೊಡ್ಡ ಮೂರ್ಖತನದಿಂದಾಗಿ ಭ್ರಮಣ ಮಾಡುತ್ತಾ ಇರುತ್ತಾನೆ.</p>
<p class="Shlok">ಫಿರತ ಸದಾ ವಾಯಾ ಕರ ಪ್ರೇರಾ । ಕಾಲ ಕರ್ಮ ಸುಭಾವ ಗುನ ಘೇರಾ ॥</p>
<p class="Text">ಶರಣಾಗದೆಯೂ ಭಗವಂತನ ದಯೆ ಇದೆ, ಅದಕ್ಕಾಗಿ ಅವನ ಹೆಸರು ಸಹೃದ್ ಆಗಿದೆ. ಭಗವಂತನು ಕಾರಣವಿಲ್ಲದೆ ದಯೆ ಮತ್ತು ಪ್ರೇಮವನ್ನು ಇರಿಸುವನು. ಸಹೃದಂ ಸರ್ವಭೂತಾನಾಂ - ಮನುಷ್ಯಶರೀರ ದೊರೆತುದರಲ್ಲಿ ಭಗವಂತನ ಭಾರೀ ದೊಡ್ಡ ದಯೆ ಇದೆ. ಭಗವಂತನನ್ನು ದೋಷಿಯಾಗಿಸುವುದು ತಪ್ಪು ಹಾಗೂ ಕಾಲವನ್ನು ಕೂಡ ದೋಷ ಕೊಡಲಾಗುವುದಿಲ್ಲ.</p>
<p class="Shlok">ಕಲಿಜುಗ ಸಮ ಜುಗ ಆನ ನಾಹಿಂ ಜೌಂ ನರ ಕರ ಬಿಸ್ವಾಸ ।</p>
<p class="Shlok">ಗಾಯೀ ರಾಮ ಗುನ ಗನ ಬಿಮಲ ಭವ ತರ ಬಿನಹಿಂ ಪ್ರಯಾಸ ॥</p>
<p class="Text">ಕಲಿಯುಗದಲ್ಲಿ ಯಾವುದೇ ದೋಷವಿಲ್ಲ, ಏಕೆಂದರೆ ಭಗವಂತನ ವಿಮಲಕೀರ್ತಿಯನ್ನು ಹಾಡುತ್ತಾ ಹಾಡುತ್ತಾ ಕಲಿಯುಗದಲ್ಲಿ ಭವಸಾಗರವನ್ನು ದಾಟಿಬಿಡುತ್ತಾರೆ. ನಗು-ನಗುತ್ತಾ ಭಗವಂತನ ಪರಮಧಾಮಕ್ಕೆ ತೆರಳುತ್ತಾರೆ. ತನ್ನ ಭಾಗ್ಯದ ದೋಷವೂ ಇಲ್ಲ.</p>
<p class="Shlok">ಬಡೇ ಭಾಗ ಮಾನುಷ ತನು ಪಾವಾ । ಸುರ ದುರ್ಲಭ ಸಬ ಗ್ರಂಥನ್ಹಿ ಗಾವಾ ॥</p>
<p class="Text">ನಾವು ನಮ್ಮ ಭಾಗ್ಯದ ಕಡೆ ನೋಡಿದರೆ ಎಲ್ಲ ಸಮಯದಲ್ಲಿ ನಗುತ್ತಾ, ಹಾಡುತ್ತಾ, ಕುಣಿಯಬೇಕು. ನಮಗೆ ಮನುಷ್ಯ ಜೀವನ ಸಿಕ್ಕಿದೆ. ಅದರ ಕುರಿತು ದೇವತೆಗಳೂ ಕೂಡ ಆಸೆಪಡುತ್ತಾರೆ. ಈ ಸ್ಥಾನವನ್ನು ನೋಡಿ! ಗಂಗಾತೀರ, ಶಾಂತಿ, ವೈರಾಗ್ಯಮಯ - ಇಂತಹ ಜಾಗ ಬೇರೆಯೆಲ್ಲಿಯಾದರೂ ನೋಡಿದ್ದೀರಾ, ಕೇಳಿದ್ದೀರಾ? ವಿಚಾರ ಮಾಡಿ ನೋಡಿ. ಸುತ್ತಲೂ ದೃಷ್ಟಿಹರಿಸಿರಿ, ನಮಗೆ ಸ್ವಾಭಾವಿಕವಾಗಿಯೇ ಶಾಂತಿ, ವೈರಾಗ್ಯ, ಉಪರತಿ ಉಂಟಾಗುತ್ತದೆ. ಎದುರಿಗೆ ಗಂಗೆಯು ಸದಾ ಕಾಣುತ್ತಿದೆ. ಒಂದು ಕಡೆ ಗಂಗೆ, ಇನ್ನೊಂದೆಡೆ ಪರ್ವತ, ಕಾಡು ಇದೆ. ಮಾಯೆಯ ಆಟ ಇಲ್ಲಿ ನಡೆಯಲಾರದು. ಇಲ್ಲಿಂದ ದೂರವೇ ಇರುತ್ತದೆ.</p>
<p class="Text">ವಟವಕ್ಷದ ನೆರಳಿನಲ್ಲಿ ಎಲ್ಲೇ ಕುಳಿತುಕೊಳ್ಳಿ, ಧ್ಯಾನವು ತಾನಾಗಿಯೇ ತೊಡಗುವುದು. ಇಂತಹ ಸ್ಥಾನವು ಸುಲಭವಾಗಿ ಸಿಗಲಾರದು. ಮಳಲ ಆಸನ, ಇಷ್ಟು ಮೃದುವಾಗಿ ಹಾಸಿಗೆಯೂ ದೊರೆಯದು. ಗಂಗೆಯ ಮಳಲು ಸ್ಪರ್ಶಮಾತ್ರದಿಂದಲೇ ಪವಿತ್ರವಾಗಿಸುವುದು. ಕಣ್ಣುಗಳಿಗೆ ಸದಾ ಗಂಗೆಯ ದರ್ಶನ, ಕಿವಿಗಳಿಗೆ ಗಂಗೆಯ ಧ್ವನಿ ಯಾವಾಗಲೂ ಕೇಳಿ ಬರುತ್ತದೆ. ಗಂಗೆಯ ಸುಗಂಧವು ಎಷ್ಟು ಮನೋಹರವಾಗಿದೆ. ಐದು ಇಂದ್ರಿಯಗಳೂ ಗಂಗಾಮಯವಾಗಿದೆ. ಗಂಗೆಯ ಧ್ವನಿಯು, ವೇದಗಳ ಧ್ವನಿಯೋ, ಶ್ರೀಕೃಷ್ಣನ ಮುರಳಿಯ ಧ್ವನಿಯೋ, ಇಲ್ಲವೇ ಭಗವಂತನ ಕೀರ್ತನೆಯೋ ಎಂಬಂತೆ ಕೇಳಿ ಬರುತ್ತದೆ. ಕಣ್ಣುಗಳಿಂದ ದರ್ಶಿಸಿ, ನಾಲಿಗೆಯಿಂದ ಕುಡಿದು, ಮೂಗಿನಿಂದ ಮೂಸಿ, ಮರಳನ್ನು ಮತ್ತು ಗಂಗೆಯನ್ನು ಸ್ಪರ್ಶಿಸಿ ಐದು ಇಂದ್ರಿಯಗಳೂ ಗಂಗಾಮಯವಾಗಿವೆ. ಮತ್ತೆ ಭಗವತ್ ಚ್ಚರ್ಚೆ, ಋಷಿಗಳು ಎಷ್ಟೋ ಕಾಲ ತಪಸ್ಸು ಮಾಡಿದಂತಹ ಈ ಪ್ರದೇಶ. ಇಂತಹ ಅವಕಾಶ ದೊರಕಿಯೂ ಪಶ್ಚಾತ್ತಾಪಪಟ್ಟರೆ ಇದಕ್ಕಿಂತ ಹೆಚ್ಚಿನ ಮೂರ್ಖತೆ ಬೇರೆ ಏನಿದ್ದೀತು? ಜಾಗ್ರತರಾಗದಿದ್ದರೆ, ಎಚ್ಚರವಾಗದಿದ್ದರೆ ಮರುಗಬೇಕಾದೀತು.</p>
<p class="Text">ಜಾತಿಯಿಂದ ಕೀಳಾದವನ ಮತ್ತು ಪಾಪಿಯ ಉದ್ಧಾರವೂ ಆಗಿಬಿಡುತ್ತದೆ. ಎಷ್ಟು ಹೊತ್ತಿನಲ್ಲಿ?<span class="char-style-override-2"> ಕ್ಷಿಪ್ರಂ </span>ಅರ್ಥಾತ್ ಸ್ವಲ್ಪ ಸಮಯದಲ್ಲೇ. ಈ ಮನಷ್ಯ ಶರೀರದಿಂದ ಮಾಡುವ ಭಗವಂತನ ಭಜನೆಯಿಂದ ಮಹಾಪಾಪಿಯ ಉದ್ಧಾರವೂ ಬೇಗನೇ ಅಗುವುದು. ಬೇರೆ ಯಾವುದೇ ಶರೀರದಿಂದ ಆಗಲಾರದು. ಇಂತಹ ಸಂದರ್ಭ ದೊರಕಿದಾಗ ಕಳೆದುಕೊಳ್ಳಬಾರದು. ಏನು ಮಾಡಬೇಕು? ಭಗವಂತನು ಹೇಳುತ್ತಿರುವನು; ಭಜಸ್ವ ಮಾಂ : ನನ್ನ ಭಜನೆ ಮಾಡು.</p>
<p class="Shlok">ಮನ್ಮನಾ ಭವ ಮದ್ಭಕೋ ಮದ್ಯಾಜೀ ವಾಂ ನಮಸ್ಕುರು ।</p>
<p class="TXT-Right">(ಗೀತೆ 9/34)</p>
<p class="Text">ನನ್ನಲ್ಲಿ ಮನಸ್ಸುಳ್ಳವನಾಗು, ಭಕ್ತನಾಗು, ನನ್ನನ್ನು ಪೂಜಿಸುವವನಾಗು, ನನಗೇ ನಮಸ್ಕರಿಸು.</p>
<p class="Text"><span class="char-style-override-2">ಮನ್ಮನಾ : </span>ಸಂಸಾರದಲ್ಲಿ ತೊಡಗಿಸಿದ ನಿನ್ನ ಮನಸ್ಸನ್ನು ನನ್ನಲ್ಲಿ ತೊಡಗಿಸು.</p>
<p class="Text"><span class="char-style-override-2">ಮದ್ಭಕ್ತೋ : </span>ನನ್ನ ಭಕ್ತನಾಗು, ಹಣದ ದಾಸನಾಗಬೇಡ.</p>
<p class="Text"><span class="char-style-override-2">ಮದ್ಯಾಜೀ : </span>ನನ್ನ ಪೂಜೆ ಮಾಡು. ಹಣಕ್ಕಾಗಿ ನೀಚರ ಆಳಾಗಿ, ಅವರನ್ನು ಪೂಜಿಸುತ್ತಾ ಅವರನ್ನು ಹೊಗಳುತ್ತಿರುವೆ.</p>
<p class="Text"><span class="char-style-override-2">ಮಾಂ ನಮಸ್ಕುರು : </span>ನನ್ನನ್ನು ನಮಸ್ಕರಿಸು. ನಮಸ್ಕಾರವನ್ನೂ ಅದೇ ನೀಚರಿಗೆ ಹಣಕ್ಕಾಗಿ ಮಾಡುತ್ತಿರುವೆ. ನಾಯಿಯಂತೆ ಬದುಕುತ್ತಿರುವೆ. ನಾಯಿಯಂತೆ ಓಲೈಸುತ್ತಿರುವೆ. ಇದನ್ನು ಬಿಟ್ಟು ಭಗವಂತನು ಹೇಳಿದಂತೆ ಮಾಡಿದರೆ ಇಂದ್ರನ ಮಾತೇನು, ಭಗವಂತನೂ ಕೂಡ ನಿಮ್ಮ ಚರಣ ಧೂಳಿಯನ್ನು ಮಸ್ತಕದಲ್ಲಿ ಧರಿಸುವನು.</p>
<p class="Text"><span class="char-style-override-2">ಮನ್ಮನಾಭವ </span>ದಿಂದ ಭಗವಂತನ ಸ್ವರೂಪದ ಧ್ಯಾನ, </p>
<p class="Text"><span class="char-style-override-2">ಮದ್ಭಕ್ತಃ </span>ದಿಂದ ಭಗವಂತನ ನಾಮದ ಜಪ,</p>
<p class="Text"><span class="char-style-override-2">ಮದ್ಯಾಜಿ</span>ಯಿಂದ ಪೂಜೆ ಮತ್ತು</p>
<p class="Text"><span class="char-style-override-2">ಮಾಂ ನಮಸ್ಕುರು</span>ದಿಂದ ನಮಸ್ಕಾರ - ಈ ನಾಲ್ಕು ಮಾತುಗಳನ್ನು ತಿಳಿಸಿರುವನು.</p>
<p class="Text">ಇಂತಹ ಅವಕಾಶವನ್ನು ಕಳೆದುಕೊಳ್ಳಬಾರದು, ಈ ಮಾತುಗಳನ್ನು ಸರಿಯಾಗಿ ತಿಳಿದು ನಮ್ಮ ಕೆಲಸವನ್ನು ಶೀಘ್ರವಾಗಿ ಮಾಡಿಕೊಳ್ಳಬೇಕು. ಏನು ಮಾಡಬೇಕು? ಆಚರಣೆಯನ್ನು ಸುಧಾರಿಸಿರಿ. ಆಚರಣೆ ಹೇಗೆ ಸುಧಾರಿಸಬಹುದು? ಭಾವವನ್ನು ಸುಧಾರಿಸಿರಿ. ಭಾವವನ್ನು ಹೇಗೆ ಸುಧಾರಿಸಬಹುದು? ದೇವರು, ಮಹಾತ್ಮರು ಮತ್ತು ಶಾಸ್ತ್ರಗಳ ದಯೆಯಿಂದ ಹಾಗೂ ನಿಮ್ಮ ದಯೆಯೂ ಇದರಲ್ಲಿದೆ. ನಿಮ್ಮ ದಯೆಯು ನಿಮ್ಮ ಮೇಲಾಗಬೇಕು. ಅರ್ಥಾತ್ ತತ್ಪರತೆಯಿಂದ ಸಾಧನೆಯಲ್ಲಿ ತೊಡಗುವುದೇ ನಿಮ್ಮ ಮೇಲಿನ ನಿಮ್ಮ ದಯೆಯಾಗಿದೆ. ದೇವರ ದಯೆ ಇದೆ, ಮಹಾತ್ಮರ ದಯೆ ಇದೆ, ಶಾಸ್ತ್ರಗಳ ಸ್ವಾಧ್ಯಾಯವಿದೆ. ನಮ್ಮ ದಯೆಯಿಂದ ಭಾವವು ಸುಧಾರಿಸುತ್ತದೆ. ಉಳಿದೆಲ್ಲದರ ದಯೆ ಇದೆ, ಕೇವಲ ನಿಮ್ಮ ದಯೆ ನಿಮ್ಮ ಮೇಲಾಗಬೇಕಾಗಿದೆ.</p>
<p class="Text">ಭಾವವೇ ಪ್ರಧಾನವಾಗಿದೆ, ಭಾವವೇ ಸುಧಾರಿಸುವುದಿದೆ. ಭಾವವೇ ಅಮೂಲ್ಯವಸ್ತು ಆಗಿದೆ. ಎಲ್ಲ ಸಮಯದಲ್ಲಿ ಉಚ್ಚಮಟ್ಟದ ಭಾವವಿರಿಸಬೇಕು. ಮತ್ತೆ ನೋಡಿ, ಭಗವಂತ ಬಳಿಗೆ ಗಾಳಿಯಂತೆ ಓಡಿ ತಲುಪಬಲ್ಲಿರಿ.</p>
<p class="Text">ಮಾಯೆ ಮತ್ತು ಮಾಯೆಯ ಸೈನ್ಯ ಇಲ್ಲಿಗೆ ಖಂಡಿತ ಬರಲಾರದು ಎಂಬ ದೃಢನಿಶ್ಚಯ ಹಾಗೂ ದೇವರ ದಯೆ ಇದ್ದರೆ ಮತ್ತೇನುಬೇಕು ಎಂಬುದೇ ಭಾವ. ಈ ಸತ್ಸಂಗ, ಭಗವಚ್ಚರ್ಚೆ ನಮಗೆ ಸಿಕ್ಕಿಯೇ ಇದೆ. ಕಾಮ, ಕ್ರೋಧ, ಲೋಭ ಮುಂತಾದವು ಆಕ್ರಮಿಸಿದಾಗ ಭಗವನ್ನಾಮವನ್ನು ಉಚ್ಛರಿಸಿ, ಮತ್ತೆ ಅದು ನಿಲ್ಲಲಾರದು. ಪೋಲೀಸರ ಹೆಸರಿನಿಂದ ಕಳ್ಳಕಾಕರು ನಿಲ್ಲಲಾರರು. ಭಗವಂತನ ನಾಮದ ಕಹಳೆ ಊದಿರಿ, ಮತ್ತೆ ನೋಡಿ, ಓಡಿಹೋಗುತ್ತದೋ ಇಲ್ಲವೋ! ನಿಮ್ಮ ನಿಶ್ಚಯ, ಭಾವ ಬಲವತ್ತರವಾಗಿರಬೇಕು. ನಮ್ಮ ಮನ, ಬುದ್ಧಿ, ಇಂದ್ರಿಯಗಳಲ್ಲಿ, ರೋಮ-ರೋಮಗಳಲ್ಲಿ ಶಾಂತಿ ಆನಂದ ಹಾಗೂ ಜ್ಞಾನದ ಬೆಳಕು ಆವರಿಸಿದೆ ಎಂಬ ಭಾವವನ್ನು ಇರಿಸಬೇಕು. ಜ್ಞಾನ ಮತ್ತು ಪ್ರಕಾಶದ ಭಾರೀ ದೊಡ್ಡ ಬೆಳಕು ಇದೆ. ಅದರಿಂದ ಭಾರಿ ದೊಡ್ಡ ಶಾಂತಿ ಪ್ರಸನ್ನತೆ, ಆನಂದ ಉಂಟಾಗಿದೆ. ಎಲ್ಲ ಸಮಯದಲ್ಲಿ ಶಾಂತಿ, ಪ್ರಸನ್ನತೆಯ ನೆರೆಯೇ ಬಂದಿದೆ ಎಂದು ತಿಳಿದು ಅದರಲ್ಲಿ ಮುಳುಗಿಕೊಂಡಿರಿ.</p>
<p class="Shlok">ಪ್ರಸಾದೇ ಸರ್ವದುಃಖಾನಾಂ ಹಾನಿರಸ್ಯೋಪಜಾಯತೇ ।</p>
<p class="TXT-Right">(ಗೀತೆ 2/65)</p>
<p class="Text">ಈ ಮಾತನ್ನು ನೀವು ತಿಳಿದು ಧಾರಣೆ ಮಾಡಿಕೊಂಡರೆ ಚಿಂತೆ, ಭಯ, ಶೋಕ ಮುಂತಾದವುಗಳು ನಿಮ್ಮ ಬಳಿಗೆ ಬರಲಾರವು. ಆ ಮಾತು ಯಾವುದು? ಇಲ್ಲಿ ನಡೆಯವುದೆಲ್ಲವೂ ಭಗವಂತನು ಅನೇಕ ರೂಪಗಳಲ್ಲಿ ಲೀಲೆ ಮಾಡುತ್ತಿರುವನು. ಭಗವಾನ್ ಶ್ರೀಕಷ್ಣನು ಗೋಪಾಲಕರಾಗಿ ಕರುಗಳಾಗಿ ಲೀಲೆ ಮಾಡಿದಂತೆ, ತ್ರೇತಾಯುಗದಲ್ಲಿ ಭಗವಾನ್ ಶ್ರೀರಾಮಚಂದ್ರನು ಅನೇಕ ರೂಪಗಳಾಗಿ ಒಂದೇ ಬಾರಿಗೆ ಎಲ್ಲರೊಂದಿಗೆ ಭೇಟಿಯಾದಂತೆ, ಇದೂ ಆಗಿದೆ.</p>
<p class="Text">ಭಗವಂತನೇ ಅನೇಕ ರೂಪಗಳಲ್ಲಿ ಲೀಲೆ ಮಾಡುತ್ತಿರುವನು. ಭಗವಂತನು ಎಲ್ಲ ಸಮಯದಲ್ಲೂ ನಿಮ್ಮ ಬಳಿಯೇ ಇರುವನೆಂದು ತಿಳಿಯಿರಿ. ಅವನ ದಿವ್ಯಲೀಲೆ ನಡೆಯುತ್ತಾ ಇದೆ. ನಾವೂ ಅದರಲ್ಲಿ ಒಂದಾಗಿ ಲೀಲೆ ಮಾಡುತ್ತಿದ್ದೇವೆ. ಇಂತಹ ಮನಸ್ಸಿನ ಭಾವವನ್ನು ಬೆಳೆಸಿಕೊಳ್ಳಿರಿ. ಈ ಪ್ರಕಾರದ ಭಾವ ಉಂಟಾದ ಬಳಿಕ ಪಾಪಗಳು ನಿಲ್ಲಲಾರವು. ಕೇವಲ ಭಾವವನ್ನು ಬದಲಿಸಬೇಕು. ನಿಜವಾದ ವಸ್ತು ಭಾವವೇ ಆಗಿದೆ. ಎಲ್ಲ ಸಮಯದಲ್ಲಿ ಈಶ್ವರ ಭಾವದಿಂದ ಭಾವಿತರಾಗಿರಿ. ಬೇರೆ ಯಾವ ಮಾತನ್ನೂ ಕೇಳದಿರಿ. ಬೇರೆ ಯಾವುದೇ ಮಾತನ್ನು ವಿಚಾರಿಸಬೇಡಿ. ಭಗವಚ್ಚರ್ಚೆಯನ್ನು ಶ್ರವಣಿಸಿರಿ, ಮನನ ಮಾಡಿರಿ. ಕಣ್ಣುಗಳಿಂದ ಪ್ರತಿಯೊಂದು ವಸ್ತುವಿನಲ್ಲಿ ದೇವರನ್ನು ನೋಡಿ. ಗೋಪಿಯರು, ಪ್ರಹ್ಲಾದಾದಿಗಳು ನೋಡಿದಂತೆ ಕಾಣಿರಿ.</p>
<p class="Text">ಯಾವುದೇ ಭಾವವಿರಲಿ ಭಗವಂತನೊಂದಿಗೆ ಸಂಬಂಧ ಜೋಡಿಸಿರಿ, ಯಾವುದೇ ಭಾವದಿಂದ ಅವನನ್ನು ಚಿಂತಿಸಿರಿ, ಚಿಂತನೆ ಭಗವಂತನದ್ದೇ ಆಗಿರಬೇಕು.</p>
<p class="Text">ವಾಣಿಯಿಂದ ಕೊಂಡಾಡುವುದು, ಕಿವಿಗಳಿಂದ ಕೇಳುವುದು, ಮನಸ್ಸಿನಿಂದ ಮನನ, ಎಲ್ಲವೂ ಭಗವನ್ಮಯವಾಗಲಿ, ಎಲ್ಲ ಇಂದ್ರಿಯಗಳು ಭಗವಂತನಲ್ಲೇ ತೊಡಗಲಿ. ಭಾವವನ್ನು ಸುಧಾರಿಸಿರಿ, ಕ್ರಿಯೆಯ ಸುಧಾರಣೆಯು ತಾನಾಗಿಯೇ ಆಗಿ ಹೋಗುವುದು. ಭಾವದ ಸುಧಾರಣೆಯೇ ಅಂತಃಕರಣದ ಸುಧಾರಣೆಯಾಗಿದೆ. ಅಂತಃಕರಣದ ಸುಧಾರಣೆಯಾದಾಗ ಕ್ರಿಯೆಗಳು ತಾನಾಗಿಯೇ ಸುಧಾರಿಸುತ್ತವೆ. ಕ್ರಿಯೆಗಳ ಸುಧಾರಣೆ ಮಾಡುವುದರಿಂದ ಅಂತಃಕರಣದ ಸುಧಾರಣೆ ನಿಧಾನವಾಗಿ, ಕಷ್ಟದಿಂದ ಆಗುವುದು.</p>
<p class="Text">ಕರ್ಮಯೋಗಿಯು ನಿಷ್ಕಾಮ ಭಾವದಿಂದಲೇ ಲಾಭ ಪಡೆಯುತ್ತಾನೆ. ಭಗವಂತನ ಭಕ್ತನು ಭಾವದಿಂದಲೇ ಲಾಭ ಪಡೆಯುತ್ತಾನೆ. ಜ್ಞಾನಿಯೂ ಭಾವದಿಂದಲೇ ಲಾಭ ಮಾಡಿಕೊಳ್ಳುವನು. ಇದು ಜಗತ್ತಾಗಿದೆ - ಎಂಬ ಭಾವವನ್ನು ತೊಲಗಿಸಿರಿ. ಇಲ್ಲಿ ಇರುವ ಭಿನ್ನತೆಯನ್ನು ತೊಲಗಿಸಿ, ಇರುವುದೆಲ್ಲವೂ ಭಗವಂತನೇ ಆಗಿದ್ದಾನೆ. ಎಲ್ಲವೂ ವಾಸುದೇವನೇ ಆಗಿದ್ದಾನೆ. ಎಂಬ ಭಾವವನ್ನು ತಾಳಿರಿ.</p>
<p class="Shlok">ಬಹೂನಾಂ ಜನ್ಮನಾಮಂತೇ ಜ್ಞಾನವಾನ್ ಮಾಂ ಪ್ರಪದ್ಯತೇ ।</p>
<p class="Shlok">ವಾಸುದೇವಃ ಸರ್ವಮಿತಿ ಸ ಮಹಾತ್ಮಾ ಸುದುರ್ಲಭಃ ॥</p>
<p class="TXT-Right">(ಗೀತೆ 7/19)</p>
<p class="Text">ಅನೇಕ ಜನ್ಮಗಳ ಕೊನೆಯ ಜನ್ಮದಲ್ಲಿ ತತ್ವಜ್ಞಾನವನ್ನು ಪಡೆದಿರುವ ಜ್ಞಾನಿಯು ಎಲ್ಲವೂ ವಾಸುದೇವನೇ ಆಗಿದ್ದಾನೆ, ಅರ್ಥಾತ್ ವಾಸುದೇವನಲ್ಲದೆ ಬೇರೆ ಏನೂ ಇಲ್ಲವೇ ಇಲ್ಲ, ಹೀಗೆ ನನ್ನನ್ನು ಭಜಿಸುತ್ತಾನೆ. ಅಂತಹ ಮಹಾತ್ಮನು ದುರ್ಲಭನು.</p>
<p class="Text">ಈ ಮನುಷ್ಯ ಜನ್ಮವೇ ಕೊನೆಯದಾಗಿದೆ. ಎಲ್ಲ ರೀತಿಯಿಂದ ನೋಡಿದರೂ ಈ ಮನುಷ್ಯ ಜನ್ಮವು ಅಂತಿಮ ಜನ್ಮವಾಗಿದೆ. ಅನೇಕ ಜನ್ಮಗಳ ಸಾಧನೆಗಳ ಫಲವಾಗಿದೆ. ಎಂಭತ್ತನಾಲ್ಕು ಲಕ್ಷ ಯೋನಿಗಳ ಬಳಿಕ ಮನುಷ್ಯ ಜನ್ಮವು ದೊರೆಯುತ್ತದೆ. ಇದರಲ್ಲಿ ಸಾಧನೆ ಮಾಡಿ ನಮ್ಮ ಉದ್ಧಾರವನ್ನು ಮಾಡಿಕೊಂಡರೆ ಮತ್ತೆ ಮತ್ತೆ ಹುಟ್ಟಬೇಕಾಗುವುದಿಲ್ಲ. ಆದ್ದರಿಂದ ಇದು ಕೊನೆಯ ಜನ್ಮವಾಗುವುದು. ಎಲ್ಲ ವಿಧದಿಂದ ಮನುಷ್ಯ ಜನ್ಮವು ಕೊನೆಯ ಜನ್ಮವಾಗಿದೆ. ಇದರಿಂದ ಲಾಭ ಪಡೆದುಕೊಳ್ಳಬೇಕು. ಇಲ್ಲದಿದ್ದರೆ ಮತ್ತೆ ಈ ಮನುಷ್ಯ ಶರೀರ ದೊರೆಯಲಾರದು. ಯಥಾರ್ಥ ಭಾವಗಳನ್ನು ಪಡೆಯಿರಿ, ಮೊದಲು ಮಾನ್ಯತೆ ಇರಲಿ. ಇರುವುದೆಲ್ಲವೂ ಭಗವಂತನ ಸ್ವರೂಪವೇ ಆಗಿದೆ ಎಂದು ತಿಳಿಯಿರಿ, ಮತ್ತೆ ಇಂತಹ ಅನುಭವವಾದಾಗ ಮರೆ ಮಾಯವಾಗುವುದು. ಘಟದ ಆವರಣ ಒಡೆದುಹೋದಾಗ ಆಕಾಶವೇ ಇರುತ್ತದೆ. ಹಾಗೆಯೇ ಇದು ಮರೆಯಾಗಿದೆ. ಅನುಭವವಾದಾಗ ಮರೆ ಮರೆಯಾಗುತ್ತದೆ. ಮತ್ತೆ ನೋಡಿ, ಎಷ್ಟು ಶಾಂತಿ, ಆನಂದದ ಪ್ರಾಪ್ತಿಯಾಗುವುದು!</p>
<p class="Text">ಆ ಆನಂದ, ಶಾಂತಿ, ಅಮೃತ, ಪರಮರಸ, ಪರಮಪದ, ಎಲ್ಲದರ ಫಲವು ಒಂದೇ ಆಗಿದೆ. ಯಾವುದೇ ಸಾಧನೆ ಮಾಡಿದರೂ ಭಾವವೇ ಪ್ರಧಾನವಾಗಿದೆ. ಭಾವವು ಪವಿತ್ರವಾದರೆ ಎಲ್ಲ ಕ್ರಿಯೆಗಳೂ ಪವಿತ್ರವಾಗುವವು. ನಿಷ್ಕಾಮಭಾವ ಉಂಟಾದ ಮೇಲೆ ಬೇರೆ ಯಾವ ಭಾವವಿಲ್ಲದಿದ್ದರೂ ಪರವಾಗಿಲ್ಲ, ಎಲ್ಲ ಕ್ರಿಯೆಗಳೂ ಪವಿತ್ರವಾಗುತ್ತವೆ. ಯಾರಲ್ಲಿ ಫಲ ಪವಿತ್ರಭಾವ ಪವಿತ್ರವಿದ್ದರೆ, ನಿಷ್ಕಾಮಭಾವ ಇದ್ದರೆ ಕ್ರಿಯೆಯು ತಾನಾಗಿಯೇ ಪವಿತ್ರವಾಗುವುದು. ಭಾವವನ್ನು ಬೆಳೆಸಿಕೊಳ್ಳಿ.</p>
<p class="Shlok">ಅಯುಕ್ತಃ ಕಾಮಕಾರೇಣ ಫಲೇಸಕ್ತೋ ನಿಬಧ್ಯತೇ ॥</p>
<p class="TXT-Right">(ಗೀತೆ 5/12)</p>
<p class="Text">ಫಲದಲ್ಲಿ ಆಸಕ್ತನಾದ ಸಕಾಮಿ ಪುರುಷನು ಕಾಮನೆಗಳಿಂದ ಬಂಧಿತನಾಗುತ್ತಾನೆ. ಅದಕ್ಕಾಗಿ ನಿಷ್ಕಾಮ ಕರ್ಮಯೋಗವು ಉತ್ತಮವಾಗಿದೆ.</p>
<p class="Text">ಕರ್ಮಗಳಲ್ಲಿ ಭಾವ ಪ್ರಧಾನವಿರುವಂತೆಯೇ ಭಕ್ತಿಯಲ್ಲಿಯೂ ಭಾವ ಪ್ರಧಾನವಾಗಿದೆ. ಪ್ರೇಮಭಾವ, ದಾಸ್ಯಭಾವ ಯಾವುದೇ ಇರಲಿ, ಭಗವಂತನು ಮಾಡಿಸಿದಂತೆಯೇ ಮಾಡಿ, ಅವನ ಆಜ್ಞೆಯನ್ನು ಪಾಲಿಸಿರಿ, ಅಥವಾ ಎಲ್ಲ ಕ್ರಿಯೆಗಳನ್ನು ಲೀಲಾಮಯರಾಗಿ ನೋಡಿರಿ. ನಾವು ಸೇರಿಯೇ ಲೀಲೇ ಮಾಡುತ್ತಿದ್ದೇವೆ. ಎಲ್ಲ ಕ್ರಿಯೆಗಳು ಪ್ರೇಮಭಾವದಿಂದ ಆಗಲಿ, ಮತ್ತೆ ಭಗವಂತನು ಅಡಗಿರಲಾರನು.</p>
<p class="Shlok">ಹರಿಬ್ಯಾಪಕ ಸರ್ವತ್ರ ಸವಾನಾ । ಪ್ರೇಮ ತೆ ಪ್ರಣಟ ಹೋಹಿಂ ಮೈಂ ಜಾನಾ ॥</p>
<p class="Text">ಪ್ರೇಮಮಯವಾದಾಗ ಮತ್ತೆ ಭಗವಂತನು ಮರೆಯಾಗಿರಲಾರನು, ಪ್ರೇಮವನ್ನು ಬೆಳೆಸಿನೋಡಿ, ನೀವು ಪ್ರೇಮಮಯರಾಗುವಿರಿ.</p>
<p class="TXT-Right">ದಿನಾಂಕ : 27-4-1945 ಪ್ರಾತಃಕಾಲ ವಟವೃಕ್ಷ, ಸ್ವರ್ಗಾಶ್ರಮ</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-6">4. ಮನಸ್ಸು ಇಂದ್ರಿಯಗಳ ಸಂಯಮದ ಅವಶ್ಯಕತೆ</p>
<p class="Text">ಭಗವಂತನು ಗೀತೆಯಲ್ಲಿ ಹೇಳಿರುವನು :</p>
<p class="Shlok">ಇಂದ್ರಿಯಾಣಿ ಪರಾಣ್ಯಾಹುರಿಂದ್ರಿಯೇಭ್ಯಃ ಪರಂ ಮನಃ ।</p>
<p class="Shlok">ಮನಸಸ್ತು ಪರಾ ಬುದ್ಧಿರ್ಯೋ ಬುದ್ಧೇಃ ಪರತಸ್ತು ಸಃ ॥</p>
<p class="Shlok">ಏವಂ ಬುದ್ಧೇ ಪರಂ ಬುದ್ಧ್ವಾ ಸಂಸ್ತಭ್ಯಾನಮಾತ್ಮನಾ ।</p>
<p class="Shlok">ಜಹಿ ಶತ್ರುಂ ಮಹಾಬಾಹೋ ಕಾಮರೂಪಂ ದುರಾಸಮ್ ॥</p>
<p class="Text">ಇಂದ್ರಿಯಗಳನ್ನು ಸ್ಥೂಲ ಶರೀರದಿಂದ ಪರ ಅಂದರೆ ಶ್ರೇಷ್ಠ, ಬಲಿಷ್ಠ ಮತ್ತು ಸೂಕ್ಷ್ಮವೆಂದು ಹೇಳುತ್ತಾರೆ; ಮನಸ್ಸು ಇಂದ್ರಿಯಗಳಿಗಿಂತ ಪರವಾಗಿದೆ, ಮನಸ್ಸಿಗಿಂತ ಪರ ಬುದ್ಧಿಯಾಗಿದೆ, ಬುದ್ಧಿಗಿಂತಲೂ ಅತ್ಯಂತ ಪರ ಶ್ರೇಷ್ಠ ಆತ್ಮಾ ಆಗಿರುವನು.</p>
<p class="Text">ಹೀಗೆ ಬುದ್ಧಿಗಿಂತ ಪರ ಅರ್ಥಾತ್ ಸೂಕ್ಷ್ಮ ಬಲಿಷ್ಠ ಮತ್ತು ಅತ್ಯಂತ ಶ್ರೇಷ್ಠ ಆತ್ಮನನ್ನು ತಿಳಿದುಕೊಂಡು, ಬುದ್ಧಿಯಿಂದ ಮನಸ್ಸನ್ನು ವಶಪಡಿಸಿಕೊಂಡು, ಎಲೈ ಮಹಾಬಾಹೋ! ನೀನು ಈ ಕಾಮರೂಪ ದುರ್ಜಯ ಶತ್ರುವನ್ನು ಕೊಂದುಬಿಡು.</p>
<p class="Text">ಇಂದ್ರಿಯಗಳೂ ವ್ಯಾಪ್ಯವಾಗಿವೆ. ಮನಸ್ಸು ವ್ಯಾಪಕವಾಗಿದೆ, ಇವುಗಳ ಸಂಬಂಧ ವ್ಯಾಪ್ಯ-ವ್ಯಾಪಕವಾಗಿದೆ. ಇನ್ನೊಂದು ಮಾತು, ಇಂದ್ರಿಯಗಳ ಮೇಲೆ ಮನಸ್ಸಿನ ನಿಯಂತ್ರಣವಿದೆ, ಮನಸ್ಸಿನ ಮೇಲೆ ಇಂದ್ರಿಯಗಳ ನಿಯಂತ್ರಣವಿಲ್ಲ. ಅಂತಃಕರಣದ ಹೆಸರೇ ಮನಸ್ಸು, ಅಂತಃಕರಣದ ಅಂತರ್ಗತ ಇಂದ್ರಿಯಗಳಿವೆ, ಇದರಿಂದ ಆಧಾರ - ಆಧೇಯ ಸಂಬಂಧವೂ ಇದೆ, ಕಾರ್ಯ-ಕಾರಣ ಸಂಬಂಧವೂ ಇದೆ.</p>
<p class="Text">ಮನಸ್ಸಿಗಿಂತ ಬುದ್ಧಿ ಸೂಕ್ಷ್ಮವಾಗಿದೆ, ಬುದ್ಧಿಯ ಕಾರ್ಯ ಮನಸ್ಸು, ಬುದ್ಧಿಕಾರಣವಾಗಿದೆ. ಹೀಗೆಯೇ ಆತ್ಮನು ಎಲ್ಲದರ ಮಹಾಕಾರಣ, ಆಧಾರ ಹಾಗೂ ಎಲ್ಲದರ ವ್ಯಾಪಕವಾಗಿದೆ.</p>
<p class="Text">ಕೊಳೆಯಾದ ಬಟ್ಟೆಯನ್ನು ತೊಳೆಯುವುದರಿಂದ ಸ್ವಚ್ಛವಾಗುವಂತೆಯೇ, ಇಂದ್ರಿಯಗಳು, ಮನಸ್ಸು, ಬುದ್ಧಿಯಲ್ಲಿ ಇರುವ ದೋಷವನ್ನು ದೂರ ಮಾಡುವುದೇ ವಿಕಾಸವಾಗಿದೆ. ಆತ್ಮನಲ್ಲಿ ದೋಷವೇ ಇಲ್ಲ, ಆದರೆ ದೋಷಗಳು ಕಾಣುತ್ತವೆ. ವಾಸ್ತವವಾಗಿ ಆತ್ಮನು ಶುದ್ಧನಾಗಿರುವನು, ಬೋಧಸ್ವರೂಪಿಯಾಗಿರುವನು. ತುಲಸೀದಾಸರು ಹೇಳುತ್ತಾರೆ -</p>
<p class="Shlok">ಈಶ್ವರ ಅಂಸ ಜೀವ ಅಬಿನಾಸೀ । ಚೇತನ ಅಮಲ ಸಹಜ ಸುಖರಾಸೀ ॥</p>
<p class="Text">ಜೀವಾತ್ಮನು ಪರಮಾತ್ಮನ ಅಂಶನೂ, ಚೇತನನೂ, ನಿರ್ಮಲನೂ ಆಗಿರುವನು. ಮನಸ್ಸು ಇಂದ್ರಿಯಗಳ ಸಂಬಂಧ ವಿಚ್ಛೇದವಾದರೆ ಅವನು ಶುದ್ಧವೇ ಆಗಿದ್ದಾನೆ.</p>
<p class="Text">ಮನಸ್ಸು ಅಥವಾ ಅಂತಃಕರಣ ಹಾಗೂ ಬುದ್ಧಿಯಲ್ಲಿ ಮಲ, ವಿಕ್ಷೇಪ ಆವರಣ ಎಂಬ ಮೂರು ದೋಷಗಳಿವೆ. ದುರ್ಗುಣಾದಿ ದೋಷಗಳ ಸಮೂಹವಿದೆ. ನಾವು ಮಾಡಿದ ಪಾಪಗಳ ಹೆಸರು ಮಲ ಎಂದಾಗಿದೆ, ಇವನ್ನು ಶುದ್ಧಗೊಳಿಸಬೇಕು. ಶುದ್ಧವಾಡುವುದರಿಂದ ವಿಕಾಸವಾಗುತ್ತದೆ.</p>
<p class="Text">ಇನ್ನೊಂದು ದೋಷ ಚಂಚಲತೆ, ಮನಸ್ಸಿನಲ್ಲಿ ಪದೇ ಪದೇ ಸಂಕಲ್ಪಗಳು ಉಂಟಾಗುತ್ತವೆ, ಬುದ್ಧಿಯೂ ಸ್ಥಿರವಾಗಿ ಇರುವುದಿಲ್ಲ. ಇದು ಚಂಚಲತೆಯ ದೋಷವಾಗಿದೆ. ಬುದ್ಧಿಯಲ್ಲಿ ಒಂದು ಆವರಣ ದೋಷವಿದೆ, ಬುದ್ಧಿಯು ಮಂದವಾಗಿದೆ, ತೀಕ್ಷ್ಣತೆ ಇಲ್ಲ. ನಿಜವಾದ ಆವರಣದೋಷವಾದರೋ ಅಧ್ಯಾತ್ಮವಿಷಯದ ಕೊರತೆಯಾಗಿದೆ, ಆದರೆ ಹೆಚ್ಚು ನಿದ್ದೆ, ಆಲಸ್ಯವೂ ಆವರಣವಾಗಿದೆ. ಅಧ್ಯಾತ್ಮ ವಿಷಯದ ವಿರುದ್ಧವಾಗಿ ಇರುವ ಅಜ್ಞಾನವೇ ಆವರಣವಾಗಿದೆ. ಇವೆಲ್ಲ ದೋಷಗಳ ನಿವೃತ್ತಿಗಾಗಿ ಸಾಧನೆ ಮಾಡಬೇಕು. ಇಂದ್ರಿಯಗಳಲ್ಲಿಯೂ ಚಂಚಲತೆ ಇದೆ, ಮಲಿನತೆ ಇದೆ, ಕಣ್ಣು, ಇಂದ್ರಿಯಗಳು ಪರಸ್ತ್ರಿಯ ಕಡೆಗೆ ಹೋಗುವುದು ಮಲಿನತೆಯಾಗಿದೆ. ನಾಲಿಗೆಗೆ ಬೇರೆಯವರ ಊಟದ ಲಾಲಸೆ ಇರುತ್ತದೆ, ಇದು ಮಲಿನತೆಯಾಗಿದೆ. ಆದರೆ ಮನಸ್ಸಿನೊಳಗಿನ ಎಲ್ಲ ದೋಷಗಳು ಹೊರಟು ಹೋದಾಗ, ಇಂದ್ರಿಯಗಳಲ್ಲಿನ ದೋಷಗಳು ತಾನಾಗಿಯೇ ಹೊರಟು ಹೋಗುವುವು. ಮನಸ್ಸಿನ ಜೊತೆ ಜೊತೆಗೆ ಇಂದ್ರಿಯಗಳ ಮೇಲೆಯೂ ನಾವು ನಿಯಂತ್ರಣವಿಟ್ಟರೆ ಲಾಭವಾಗುವುದು. ವಿಷಯಗಳೊಂದಿಗೆ ಇರುವ ಇಂದ್ರಿಯಗಳ ಸಂಬಂಧ, ವಿಷಯಗಳಲ್ಲಿನ ರಾಗ, ದ್ವೇಷ ಸಹಿತ ವರ್ತನೆ ಇವು ಪಾಪವಾಗಿವೆ.</p>
<p class="Shlok">ಇಂದ್ರಿಯಸ್ಯೇಂದ್ರಿಯಸ್ಯಾರ್ಥೇ ರಾಗದ್ವೇಷೌ ವ್ಯವಸ್ಥಿತೌ ।</p>
<p class="Shlok">ತಯೋರ್ನ ವಶಮಾಗಚ್ಛೆತ್ತೌ ಹ್ಯಸ್ಯ ಪರಿಪಂಥಿನೌ ॥</p>
<p class="TXT-Right">(ಗೀತೆ 3/34)</p>
<p class="Text">ಇಂದ್ರಿಯಗಳು ಇಂದ್ರಿಯಗಳ ಅರ್ಥದಲ್ಲಿ ಅಂದರೆ ಪ್ರತಿಯೊಂದು ಇಂದ್ರಿಯದ ವಿಷಯದಲ್ಲಿ ರಾಗ-ದ್ವೇಷ ಅಡಗಿರುತ್ತದೆ. ಮನುಷ್ಯನು ಅವೆರಡರ ವಶನಾಗಬಾರದು. ಏಕೆಂದರೆ, ಅವೆರಡೂ ಅವನ ಶ್ರೇಯಸ್ಸಿನ ಮಾರ್ಗದಲ್ಲಿ ವಿಘ್ನವನ್ನೊಡ್ಡುವ ಮಹಾಶತ್ರುಗಳಾಗಿವೆ.</p>
<p class="Text">ಪ್ರತಿಯೊಂದು ವಿಷಯದಲ್ಲಿ ರಾಗ-ದ್ವೇಷಗಳು ಅಡಗಿರುತ್ತವೆ. ರಾಗ-ದ್ವೇಷ ಸಹಿತ ವರ್ತನೆಯಿಂದ ಪಾಪ ಉಂಟಾಗುತ್ತದೆ. ಇಂದ್ರಿಯಗಳು ದೋಷಿತವಾಗುತ್ತವೆ. ಇಂದ್ರಿಯಗಳು ಚಂಚಲವಾಗಿದ್ದು, ವಿಷಯಗಳ ಕಡೆಗೆ ಹೋಗುತ್ತಾ ಇರುತ್ತವೆ. ಅವನ್ನು ವಶಪಡಿಸಿಕೊಳ್ಳಬೇಕು, ಮತ್ತೆ ಮನಸ್ಸನ್ನೂ ವಶಪಡಿಸಿಕೊಳ್ಳಬೇಕು, ಬಳಿಕ ಬುದ್ಧಿಯನ್ನೂ - ಹೀಗೆ ಕ್ರಮವಾಗಿದೆ. ಆದರೆ ಮೇಲಿನವು ವಶವಾದಾಗ ಕೆಳಗಿನವು ತಾನಾಗಿಯೇ ವಶವಾಗುತ್ತವೆ. ಅದಕ್ಕಾಗಿ ಬುದ್ಧಿಯಿಂದ ಮನಸ್ಸನ್ನು ವಶಪಡಿಸಿಕೊಂಡು ಇಂದ್ರಿಯಗಳನ್ನು ವಶಪಡಿಸಿಕೊಳ್ಳಬೇಕು. ಇಲ್ಲದಿದ್ದರೆ ವಿಕಾಸವಾಗುವುದಿರಲಿ ನಮ್ಮ ಪತನವೇ ಆಗಿ ಹೋದೀತು. ಗೀತೆಯು ಹೇಳುತ್ತದೆ.</p>
<p class="Shlok">ಯತತೋ ಹ್ಯಪಿ ಕೌಂತೇಯ ಪುರುಷಸ್ಯ ವಿಪಶ್ಚಿತಃ ।</p>
<p class="Shlok">ಇಂದ್ರಿಯಾಣಿ ಪ್ರಮಾಥೀನಿ ಹರಂತಿ ಪ್ರಸಭಂ ಮನಃ ॥</p>
<p class="TXT-Right">(ಗೀತೆ 2/60)</p>
<p class="Text">ಎಲೈ ಕೌಂತೇಯ! ಪ್ರಯತ್ನಿಸುತ್ತಿರುವ ಮನುಷ್ಯನ ಇಂದ್ರಿಯಗಳು ಮನಸ್ಸನ್ನು ಬಲವಂತವಾಗಿ ಸೆಳೆದುಕೊಳ್ಳುತ್ತದೆ. ಪುರುಷನು ಹೇಗಿರುವನು? ವಿವೇಕಿ, ಜ್ಞಾನೀ, ಬುದ್ಧಿವಂತ, ಸಾಧಕನಾಗಿದ್ದಾನೆ. ಇಂದ್ರಿಯಗಳು ಹೇಗಿವೆ? ಪ್ರಮಥನ ಸ್ವಾಭಾವವುಳ್ಳವುಗಳು. ಪ್ರಮಥನವೆಂದರೆ ಪಾತ್ರೆಯಲ್ಲಿನ ಮೊಸರನ್ನು ಕಡೆಯುವಾಗ ಎಲ್ಲ ಮೊಸರು ಕೆಳಗೆ ಮೇಲೆ ಆಗುತ್ತದೆ, ಬೆಣ್ಣೆ ಬರುತ್ತದೆ.</p>
<p class="Text">ಇಂದ್ರಿಯಗಳು ವಿವೇಕಿ ಮನುಷ್ಯನ ಮನವನ್ನು ಕೂಡ ಅಪಹರಿಸುತ್ತದೆ. ಅದಕ್ಕಾಗಿ ಮೊದಲಿಗೆ ಇಂದ್ರಿಯಗಳನ್ನು ವಶಪಡಿಸಿಕೊಳ್ಳಬೇಕು ಎಂದು ಭಗವಂತನು ಹೇಳುತ್ತಾನೆ. ಇಂದ್ರಿಯಗಳು ಮತ್ತು ಮನಸ್ಸು ಸೇರಿದರೆ ಬುದ್ಧಿಯನ್ನೂ ಅಪಹರಿಸುತ್ತದೆ.</p>
<p class="Shlok">ಇಂದ್ರಿಯಾಣಾಂ ಹಿ ಚರತಾಂ ಯನ್ಮನೋಽನು ವಿಧೀಯತೇ ।</p>
<p class="Shlok">ತದಸ್ಯ ಹರತಿ ಪ್ರಜ್ಞಾಂ ವಾಯುರ್ನಾವಮಿವಾಂಭಸಿ ॥</p>
<p class="TXT-Right">(ಗೀತೆ 2/67)</p>
<p class="Text">ನೀರಿನಲ್ಲಿ ಚಲಿಸುವ ದೋಣಿಯನ್ನು ವಾಯುವು ಅಪಹರಿಸುವಂತೆಯೇ ವಿಷಯಗಳಲ್ಲಿ ಚಲಿಸುತ್ತಿರುವ ಇಂದ್ರಿಯಗಳಲ್ಲಿನ ಯಾವ ಇಂದ್ರಿಯದ ಜೊತೆಗೆ ಮನಸ್ಸು ಇರುತ್ತದೋ ಆ ಒಂದೇ ಇಂದ್ರಿಯವು ಈ ಆಯುಕ್ತ ಪುರುಷನ ಬುದ್ಧಿಯನ್ನು ಅಪಹರಿಸುತ್ತದೆ.</p>
<p class="Text">ಇಲ್ಲಿ ವಿಷಯರೂಪಿ ಜಲವಿದೆ, ಬುದ್ಧಿ ರೂಪಿ ನೌಕೆಯಾಗಿದೆ, ಇಂದ್ರಿಯಗಳು ಮತ್ತು ಮನಸ್ಸು ಅಪಹರಿಸುವ ವಾಯು ಆಗಿದೆ. ನೌಕೆಯನ್ನು ನಿಲ್ಲಿಸಲು ಲಂಗರ್ ಇರುತ್ತದೆ, ಅದನ್ನು ದಡದಲ್ಲಿ ಹಾಕಿದರೆ ವಾಯು ಏನೂ ಮಾಡಲಾರದು. ಹೀಗೆಯೇ ಪರಮಾತ್ಮನ ಸ್ವರೂಪಿ ಲಂಗರಿನಲ್ಲಿ ಬುದ್ಧಿಯನ್ನು ತೊಡಗಿಸಿದರೆ ಬುದ್ಧಿ ಸ್ಥಿರವಾಗುತ್ತದೆ.</p>
<p class="Text">ಅದಕ್ಕಾಗಿ ಬುದ್ಧಿಯನ್ನು ಶುದ್ಧಗೊಳಿಸಬೇಕು. ಇದರ ಚಂಚಲತೆ ಅಳಿದು ಹೋಗಬೇಕು ಮತ್ತು ಬುದ್ಧಿಯಲ್ಲಿ ಇರುವ ಅಜ್ಞಾನವನ್ನು ಅಳಿಸಿಹಾಕಬೇಕು.</p>
<p class="Text">ಇದಕ್ಕಾಗಿ ಯಾವ ಸಾಧನೆ ಮಾಡಬೇಕು?</p>
<p class="Text">ಮನಸ್ಸು ಮತ್ತು ಬುದ್ಧಿಗಳ ಧಾತು ಒಂದೇ ಆಗಿದೆ. ಮನಸ್ಸು ಮತ್ತು ಬುದ್ಧಿಯಲ್ಲಿ ಮಲ ವಿಕ್ಷೇಪ ಮತ್ತು ಆವರಣ ದೋಷವಿದೆ. ಆವರಣದ ದೋಷವನ್ನು ಆಳಿಸಲು ಬುದ್ಧಿಯನ್ನು ತೀವ್ರಗೊಳಿಸಬೇಕು. ಅಧ್ಯಾತ್ಮ ವಿಷಯಕ ಗ್ರಂಥಗಳನ್ನು ಓದುವುದು ಮಾತ್ರವಲ್ಲ, ಮನನವನ್ನೂ ಮಾಡಬೇಕು. ಅದನ್ನು ತಿಳಿದುಕೊಂಡರೆ ಬುದ್ಧಿಯು ತೀಕ್ಷ್ಣವಾಗುತ್ತದೆ. ವ್ಯಾಪಾರ ಮಾಡುವವನ ಬುದ್ಧಿಯು ವ್ಯಾಪಾರದಲ್ಲಿ ತೀವ್ರವಾಗುತ್ತದೆ. ಇಲ್ಲಿ ಸಂಸಾರಿಕ ವಿಷಯಕ ತೀಕ್ಷ್ಣತೆ ಕೆಲಸಕ್ಕೆ ಬರುವುದಿಲ್ಲ, ಆದರೆ ಅಧ್ಯಾತ್ಮಿಕ ವಿಷಯಕ ತೀಕ್ಷ್ಣತೆ ಉಪಯೋಗಿಯಾಗಿದೆ. ಲೌಕಿಕ ತೀಕ್ಷ್ಣತೆಯಿಂದ ಕೆಲಸ ನಡೆಯುವುದಿಲ್ಲ. ಅದಕ್ಕಾಗಿ ಒಂದೋ ಸತ್ ಶಾಸ್ತ್ರಗಳನ್ನು ಮನನ ಮಾಡಬೇಕು, ಇಲ್ಲದಿದ್ದರೆ ಸತ್ಪುರುಷರ ಸಂಗ ಮಾಡಬೇಕು. ಇದರಿಂದ ಆವರಣ ದೋಷ ವಿನಾಶವಾಗುತ್ತದೆ.</p>
<p class="Text">ಇನ್ನೊಂದು ದೋಷ ಚಂಚಲತೆಯಾಗಿದೆ. ಅದನ್ನು ದೂರಗೊಳಿಸಲು ಪರಮಾತ್ಮನ ಧ್ಯಾನ ಮಾಡಬೇಕು. ಮನಸ್ಸನ್ನು ಒಂದೆಡೆ ಕಟ್ಟಿ ಇಡಬೇಕು. ಧ್ಯಾನ - ಧಾರಣೆಯಿಂದ ಮನಸ್ಸು ಸ್ಥಿರವಾಗುತ್ತದೆ. ಮನಸ್ಸು ತುಂಬಾ ಚಂಚಲವಾಗಿದೆ, ಅದನ್ನು ಸ್ಥಿರಗೊಳಿಸಲು ಅಭ್ಯಾಸಮಾಡಬೇಕು ಎಂದು ಭಗವಂತನು ಹೇಳಿರುವನು.</p>
<p class="Text">ಪರಮಾತ್ಮನ ಸ್ವರೂಪದಲ್ಲಿ ಪದೇ ಪದೇ ಮನಸ್ಸನ್ನು ತೊಡಗಿಸುವುದೇ ಅಭ್ಯಾಸವಾಗಿದೆ. ಅಭ್ಯಾಸದಿಂದ ಚಿತ್ತ ವಶವಾಗುತ್ತದೆ. ಇನ್ನೊಂದು ಉಪಾಯ ವೈರಾಗ್ಯ. ವೈರಾಗ್ಯ ಉಂಟಾದಾಗ ಚಂಚಲತೆ ಅಳಿದು ಹೋಗುತ್ತದೆ. ಸಂಸಾರದ ಪದಾರ್ಥಗಳಲ್ಲಿ ಆಸಕ್ತಿಯು ನಾಶವಾಗುವುದರಿಂದ ವೈರಾಗ್ಯ ಉಂಟಾಗುತ್ತದೆ. ಅವುಗಳಲ್ಲಿ ಇರುವ ಸುಖ ಬುದ್ಧಿಯೇ ರಾಗವಾಗಿದೆ. ದುಃಖ ಬುದ್ಧಿ ಇರುವ ಪದಾರ್ಥಗಳಲ್ಲಿ ರಾಗ ಇರುವುದಿಲ್ಲ. ಸುಖದಲ್ಲೇ ಅನುಕೂಲವಿರುತ್ತದೆ. ಅನುಕೂಲ ವೃತ್ತಿ ಮತ್ತು ಪ್ರತಿಕೂಲವೃತ್ತಿ ಒಪ್ಪಿಕೊಂಡದ್ದಾಗಿದೆ. ವೃತ್ತಿಗಳನ್ನು ಒಪ್ಪಿಕೊಳ್ಳುವುದು ಅಜ್ಞತೆಯಾಗಿದೆ. ಅಜ್ಞತೆ, ಮೂರ್ಖತೆ ಒಂದೇ ಆಗಿದೆ, ಮೂರ್ಖತೆಯು ಜ್ಞಾನದಿಂದ ಅಳಿದು ಹೋಗುತ್ತದೆ. ಜ್ಞಾನವು ಸತ್ಸಂಗದಿಂದ ಹಾಗೂ ಶಾಸ್ತ್ರಗಳ ಅಧ್ಯಯನದಿಂದ ಉಂಟಾಗುತ್ತದೆ. ಆವರಣ ದೋಷವು ಅಳಿದುಹೋದಾಗ ವಿಕ್ಷೇಪದ ದೋಷವು ತಾನಾಗಿಯೇ ಇಲ್ಲವಾಗುವುದು.</p>
<p class="Text">ಮಲದೋಷವು ಅಳಿದುಹೋದಾಗ ಚಂಚಲತೆಯು ತಾನಾಗಿಯೇ ಇಲ್ಲವಾಗುವುದು. ಮಲದೋಷದ ನಾಶಕ್ಕಾಗಿ ಜನರಿಗೆ ಉಪಕಾರ ಮಾಡಬೇಕು. ಉಪಕಾರವನ್ನು ಮಾನ, ದೊಡ್ಡಸ್ಥಿಕೆ, ಕೀರ್ತಿಗಾಗಿ ಮಾಡಬಾರದು, ನಿಷ್ಕಾಮಭಾವದಿಂದ ಮಾಡಬೇಕು. ಸ್ವಾರ್ಥ ಸಾಧನೆಗಾಗಿ ಮಾಡುವ ಉಪಕಾರಕ್ಕಿಂತ, ಮಾನ, ದೊಡ್ಡಸ್ಥಿಕೆಗಾಗಿ ಮಾಡುವುದು ಶ್ರೇಷ್ಠವಾಗಿದೆ. ಮಾನವನ್ನು ಬಯಸದೆ, ಅಂತಃಕರಣದ ಶುದ್ಧಿಯನ್ನು ಬಯಸಿ ಮಾಡುವುದು ಅದಕ್ಕಿಂತ ಶ್ರೇಷ್ಠವಾಗಿದೆ. ತನ್ನ ಆತ್ಮಕಲ್ಯಾಣಕ್ಕಾಗಿ ಮಾಡುವುದು ಅದಕ್ಕಿಂತಲೂ ಶ್ರೇಷ್ಠವಾಗಿದೆ. ಭಗವಂತನ ಭಕ್ತನಾದವನ ಎಲ್ಲ ಕರ್ಮಗಳು ನಿಷ್ಕಾಮಭಾವದಿಂದ ಆಗುತ್ತವೆ. ನಾವು ನಮ್ಮ ಕರ್ತವ್ಯವೆಂದು ತಿಳಿದು ಇತರರ ಸೇವೆ ಮಾಡಬೇಕು. ನಾಮಜಪ ಭಕ್ತಿಯ ಅಂಗವಾಗಿದೆ. ಅದು ಕ್ರಿಯಾಸಾಧ್ಯ ಇರುವುದರಿಂದ ನಾವು ಇದನ್ನು ಕರ್ಮವೆಂದೇ ಹೇಳುತ್ತೇವೆ.</p>
<p class="Text">ಜಗತ್ತಿನೊಂದಿಗೆ ಇರುವ ಮನಸ್ಸು - ಬುದ್ಧಿಗಳ ಸಂಬಂಧವನ್ನು ಕಡಿದು ಹಾಕುವುದೇ ತಪಸ್ಸಾಗಿದೆ. ಧರ್ಮಪಾಲನೆಗಾಗಿ ನಾವು ಕಷ್ಟ ಸಹಿಸಿದರೆ ನಮ್ಮ ಅಂತಃಕರಣ ಶುದ್ಧವಾದೀತು. ಅಂತಃಕರಣದ ದೋಷಗಳನ್ನು ಸುಟ್ಟುಹಾಕಲು ಅನೇಕ ಉಪಾಯಗಳಿವೆ. ಪ್ರಾಣಾಯಾಮ, ನಿಷ್ಕಾಮಭಾವ, ನಾಮಜಪ, ತೀರ್ಥಯಾತ್ರೆ, ತಪಸ್ಸು, ಯಜ್ಞ, ಸತ್ಸಂಗ, ಭಗವಂತನ ಗುಣಕೀರ್ತನೆ, ನಾಮಕೀರ್ತನೆ - ಈ ಸಾಧನೆಗಳಲ್ಲಿ ಪರಸ್ಪರ ತುಂಬಾ ಸಂಬಂಧವಿದೆ. ಇವು ಒಂದು ಮತ್ತೊಂದರ ಸಹಾಯಕವಾಗಿವೆ. ಅಭ್ಯಾಸವು ತೀವ್ರವಾದಾಗ ವೈರಾಗ್ಯವು ತಾನಾಗಿಯೇ ಉಂಟಾಗುತ್ತದೆ. ವೈರಾಗ್ಯವು ಉಂಟಾದರೆ ಅಭ್ಯಾಸವಾಗುತ್ತದೆ, ಇಂದ್ರಿಯಗಳ ಸಂಯಮದಿಂದಲೂ ವೈರಾಗ್ಯ ಉಂಟಾಗುತ್ತದೆ. ಅಂತಃಕರಣದಲ್ಲಿ ರಾಗ-ದ್ವೇಷಗಳು ಇಲ್ಲವಾದಾಗ ಮನಸ್ಸಿನಲ್ಲಿ ಚಂಚಲತೆ ಇರುವುದಿಲ್ಲ. ಒಂದು ಗುಣವು ಇನ್ನೊಂದರ ಸಹಾಯಕವಾಗಿದೆ. ಪಾಪಗಳ ನಾಶಕ್ಕಾಗಿ ಜನರ ಸೇವೆ ಮಾಡುವುದು ಮತ್ತು ನಾಮಜಪ ಕೀರ್ತನ ಮಾಡುವುದೇ ಮುಖ್ಯವಾದ ಮಾತಾಗಿದೆ.</p>
<p class="TXT-Right">ಪ್ರವಚನ : ತಿಥಿ - ಜ್ಯೇಷ್ಠ ಶುಕ್ಲ 8, ಸಂವತ್ 2002 ಪ್ರಾತಃ ಕಾಲ, ವಟವೃಕ್ಷ ಸ್ವರ್ಗಾಶ್ರಮ</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-7">5. ಭಗವಾನ್ ಶ್ರೀರಾಮನ ಸ್ವರೂಪದ ಧ್ಯಾನ</p>
<p class="Text">ಭಗವಾನ್ ಶ್ರೀರಾಮನ ಸ್ವರೂಪದ ಧ್ಯಾನಮಾಡಬೇಕು. ಧ್ಯಾನ ಮಾಡುವ ಮೊದಲು ಅವಾಹನೆ ಮಾಡಬೇಕು. ಭಗವಂತನು ಧ್ಯಾನಾವಸ್ಥೆಗೆ ಬರುವ ಮೊದಲೇ ಬಹಳ ಶಾಂತಿ ಅನಿಸುತ್ತದೆ. ಚೈತನ್ಯದ ಜಾಗ್ರತಿಯಾಗಿ, ಜ್ಞಾನದ ಪ್ರಕಾಶ ಹರಡುತ್ತದೆ. ಕಣ್ಣುಗಳನ್ನು ಮುಚ್ಚಿದಾಗಲೂ ಭಾರೀ ಶಾಂತಿಯ ಪ್ರತ್ಯಕ್ಷ ಅನುಭವವಾಗುತ್ತದೆ. ಕಣ್ಣುಗಳನ್ನು ಮುಚ್ಚಿದಾಗ ಸೂರ್ಯನಂತಹ ಪ್ರಕಾಶ ಕಂಡುಬರುತ್ತದೆ, ಆದರೆ ಆ ಪ್ರಕಾಶದಲ್ಲಿ ಚಂದ್ರನಂತಹ ಶಾಂತಿಯ ಬೆಳಕು ಕಾಣುತ್ತದೆ. ಪ್ರಸನ್ನತೆಯ ಮೇರೆಯೇ ಇರುವುದಿಲ್ಲ, ಅವನು ಆನಂದದಲ್ಲಿ ಮುಗ್ಧನಾಗುತ್ತಾನೆ. ಪರಮಾತ್ಮನು ನಿರಾಕಾರ ರೂಪದಿಂದ ಎಲ್ಲೆಡೆ ಇದ್ದೇ ಇದ್ದಾನೆ. ಆದರೆ ಅವನು ಸಾಕಾರ ರೂಪದಿಂದಲೂ ಪ್ರಕಟನಾಗುತ್ತಾನೆ ಎಂಬ ಧಾರಣೆ ನಮ್ಮಲ್ಲಿ ಇರಬೇಕು. ಬೆಂಕಿಕಡ್ಡಿಯಲ್ಲಿ ಅಗ್ನಿಯು ನಿರಾಕಾರವಿದ್ದು ಉಜ್ಜಿದಾಗ ಪ್ರಕಟವಾಗುವಂತೆಯೇ ಭಗವಂತನು ಪ್ರೇಮದ ತಿಕ್ಕುವಿಕೆಯಿಂದ ಸಾಕಾರ ರೂಪದಿಂದ ಪ್ರಕಟವಾಗುತ್ತಾನೆ. ಭಗವಾನ್ ಶಂಕರನು ಹೇಳುತ್ತಾನೆ -</p>
<p class="Shlok">ಹರಿ ಭ್ಯಾಪಕ ಸರ್ವತ್ರ ಸಮಾನಾ । ಪ್ರೇಮ ತೇ<span class="char-style-override-3">ಂ</span> ಸಗಟ ಹೋಹಿ<span class="char-style-override-3">ಂ</span> ಮೈ<span class="char-style-override-3">ಂ</span> ಜಾನಾ ॥</p>
<p class="Text">ಹರಿಯು ಎಲ್ಲೆಡೆ ವ್ಯಾಪಕನಾಗಿದ್ದಾನೆ, ಪ್ರೇಮದಿಂದ ಅವನ ಪ್ರಾದುರ್ಭಾವವಾಗುತ್ತದೆ. ಭರತನಲ್ಲಿ ಕರುಣಾಭಾವ ಉಂಟಾದಾಗ ಭಗವಂತನು ಪ್ರಕಟವಾದನು, ಹಾಗೆಯೇ ಗೋಪಿಯರ ಕರುಣಾಭಾವದಲ್ಲಿಯೂ ಭಗವಂತನು ಪ್ರಕಟವಾದನು.</p>
<p class="Text">ಭರತನು ವ್ಯಾಕುಲನಾಗಿದ್ದಾನೆ, ಹೇ ಸ್ವಾಮಿ ನೀನು ನನ್ನ ಕರ್ಮಗಳ ಕಡೆಗೆ ನೋಡಿದರೆ ಮೂರು ಕೋಟಿ ಕಲ್ಪಗಳವರೆಗೂ ಉದ್ಧಾರವಾಗಲಾರದು. ಹೀಗೆಯೇ ನಾವು ನಮ್ಮ ಆಚರಣೆಗಳತ್ತ ನೋಡಿದರೆ, ಧ್ಯಾನಾವಸ್ಥೆಯಲ್ಲಿಯೂ ಭಗವಂತನ ದರ್ಶನವಾಗಲಾರದು. ಭರತನು ಹೇಳುತ್ತಾನೆ.</p>
<p class="Shlok">ಜನ ಅವಗುನ ಪ್ರಭು ವಾನ ನ ಕಾಊ । ದೀನ ಬಂಧು ಅತಿ ಮೃದುಲ ಸುಭಾಊ ॥</p>
<p class="Text">ಹೇ ನಾಥ! ನೀನು ನಿನ್ನ ದಾಸರ ದೋಷಗಳನ್ನು ನೋಡುವುದಿಲ್ಲ, ನೀನು ದೀನಬಂಧು ಆಗಿರುವೆ, ನಾನು ದಯೆಗೆ ಪಾತ್ರನಾಗಿದ್ದೇನೆ, ನಾವು ಹೀಗೆ ಭಾವಿತರಾಗಬೇಕು.</p>
<p class="Text">ಹೇ ನಾಥಾ! ನಮ್ಮ ಆಚರಣೆಗಳತ್ತ ನೋಡಿದರೆ ಯಾವ ಉಪಾಯವೂ ಕಂಡುಬರುವುದಿಲ್ಲ. ನಿನ್ನಲ್ಲಿರುವ ಬಿರುದಿನ ಆಧಾರದಲ್ಲಿ ನಾವು ಆಸೆ ಇಟ್ಟಿರುವೆವು. ಭರತನು ಇದೇ ಆಧಾರದ ಮೇಲೆ ಆಸೆ ಇರಿಸಿದ್ದನು -</p>
<p class="Shlok">ಮೊರೆ ಜಿಯ<span class="char-style-override-3">ಂ</span> ಭರೋಸ ದೃಢ ಸೋಈ । ಮಿಲಿಹಹಿ<span class="char-style-override-3">ಂ</span> ರಾಮ ಸಗುನ ಸುಭ ಹೋಈ ॥</p>
<p class="Text">ನೀನು ದೀನ ಬಂಧುವಾಗಿರುವೆ, ನಿನ್ನ ಸ್ವಭಾವ ಬಹಳ ಕೋಮಲವಾಗಿದೆ, ಎಂಬ ಭರವಸೆಯೇ ನನ್ನ ಮನಸ್ಸಿನಲ್ಲಿ ದೃಡವಾಗಿದೆ. ನಿನ್ನ ಅ ಸ್ವಭಾವವನ್ನು ನೋಡಿ ನೀನು ಅವಶ್ಯವಾಗಿ ಬರುವೆ ಎಂಬ ವಿಶ್ವಾಸ ನನಗಿದೆ. ಅಲ್ಲಿ ಪ್ರತ್ಯಕ್ಷ ಮಿಲನದ ಮಾತಾಗಿತ್ತು. ಭಗವಂತನು ಧ್ಯಾನದಲ್ಲಿ ಬರುವನು ಎಂದು ನಾವು ತಿಳಿಯಬೇಕು. ನಾವು ಪದೇ ಪದೇ ಅವನನ್ನು ಆಹ್ವಾನಿಸಬೇಕು. ಹೇ ನಾಥ! ಹೇ ಗೋವಿಂದ! ಹೇ ದಾಮೋದರ! ಹೀಗೆಯೇ ಅವನನ್ನು ಕೂಗಬೇಕು.</p>
<p class="Shlok">ಏಕ ಬಾತ ಮೈ ಪೂಂಛಉ<span class="char-style-override-3">ಂ</span> ತೋಹೀ । ಕಾರನ ಕವನ ಬಿಸಾರೇಹು ಮೋಹೀ ॥</p>
<p class="Text">ಹೇ ನಾಥ! ನಾನು ನಿನ್ನಲ್ಲಿ ಒಂದೇ ಮಾತನ್ನು ಕೇಳುವೆನು - ನೀನು ಯಾವ ಕಾರಣದಿಂದ ನನಗೆ ಮರವೆಯನ್ನು ಕೊಟ್ಟೆ? ನೀನು ಮರವೆಯನ್ನು ಕೊಟ್ಟರೆ ನಮ್ಮ ಕೆಲಸ ಹೇಗೆ ನಡೆಯುವುದು? ಹೇ ಸ್ವಾಮಿ! ನನ್ನಂತಹವರು ಬಹಳ ಜನರಿದ್ದಾರೆ, ಆದರೆ ನಿನ್ನಂತಹವನು ನೀನೇ ಆಗಿರುವೆ. ಹೇ ನಾಥ! ಹೇ ಗೋವಿಂದ! ಹೇ ಹರಿ!</p>
<p class="Text">ಆನಂದಮಯ, ಪೂರ್ಣ ಆನಂದ, ಘನ ಆನಂದ, ಆನಂದವೇ ಆನಂದ. ಹೇ ನಾಥ! ನಾನು ಎಲ್ಲ ಸಾಧನೆಗಳಿಂದ ಹೀನನಾಗಿದ್ದೇನೆ. ಆದರೆ ನೀನು ಕೃಪೆಮಾಡಿ ದರ್ಶನ ಕೊಟ್ಟೆ.</p>
<p class="Text">ಭಗವಂತನು ಆಕಾಶದಲ್ಲಿ ವಿರಾಜಮಾನನಾಗಿದ್ದಾನೆ. ಕಣ್ಣುಗಳನ್ನು ಮುಚ್ಚಿನೋಡುವುದರಿಂದ ಭಗವಂತನು ಪ್ರತ್ಯಕ್ಷ ರೂಪದಿಂದ ಆಕಾಶದಲ್ಲಿ ಕಾಣುತ್ತಿರುವಂತೆ ಇದೆ. ಎಲ್ಲೆಡೆ ಮಹಾ ಪ್ರಕಾಶ, ಭಾರೀ ದೊಡ್ಡ ಶಾಂತಿ, ಆವರಿಸಿದೆ. ಮಹಾಜ್ಞಾನದ ಪ್ರಕಾಶದಿಂದ ರೋಮಾಂಚನವಾಗುತ್ತಿದೆ. ಭಗವಂತನು ಆಕಾಶದಲ್ಲಿ ನಿಂತಿರುವನು. ಆಕಾಶದಲ್ಲಿ ಚಂದ್ರನು ವಿರಾಜಿಸುತ್ತಿರುವಂತೆಯೇ ವೈಕುಂಠಧಾಮದಿಂದ ಬಂದಂತೆ ಇದೆ. ಅವನ ವಯಸ್ಸು ಹದಿನಾರು ವರ್ಷದ ರಾಜಕುಮಾರನಂತಿದೆ. ಭಗವಂತನು ಜನಕಪುರಕ್ಕೆ ಆಗಮಿಸಿದಾಗ ಇದ್ದ ಶೃಂಗಾರ ಸ್ವರೂಪವಾಗಿತ್ತೋ, ಅದೇ ಅವನ ಸ್ವರೂಪ ಇಲ್ಲಿ ವಿರಾಜಿಸುತ್ತಿದೆ. ಯುವಕನಂತೆ ಕಂಡುಬರುತ್ತಿದ್ದಾನೆ. ಬಾಲ್ಯ ಮತ್ತು ಯೌವನ ನಡುವಿನ ವಯಸ್ಸು ಇದೆ. ಸ್ವರೂಪ ಬಹಳ ಸುಂದರವಾಗಿದೆ. ಇದನ್ನು ನೋಡಿ ರತಿ-ಮನ್ಮಥರೂ ಮೋಹಿತರಾಗುತ್ತಾರೆ. ನೀನು ಸೌಂದರ್ಯದ ಕೇಂದ್ರವಾಗಿರುವೆ. ನಿನ್ನ ರೂಪ ಮತ್ತು ಲಾವಣ್ಯವನ್ನು ನೋಡಿ ಪಶುಪಕ್ಷಿಗಳೂ ಮೋಹಿತರಾಗುತ್ತವೆ. ನಿನ್ನ ಸ್ವರೂಪ ಅದ್ಭುತವಾಗಿದೆ. ನೀನು ಆರು ಅಡಿ ಉದ್ದವಾಗಿದ್ದು, ಅಗಲ ಒಂದೂ ಮುಕ್ಕಾಲು ಅಡಿ ಇರಬಹುದು. ನೀನು ಆಕಾಶದಲ್ಲಿ ನಿಂತು ಪ್ರತ್ಯಕ್ಷದಂತೆ ಕಂಡು ಬರುತ್ತಿರುವೆ. ಅಂಗಾಲುಗಳು ಅಲೌಕಿಕವಾಗಿವೆ. ಶರೀರದ ಬಣ್ಣವು ಕಡುನೀಲಿಯಾಗಿರದೆ ಶ್ಯಾಮಲವಾಗಿದೆ, ಅದರಲ್ಲಿ ಹಸಿರು ಮಿಶ್ರಿತವಾಗಿದೆ. ನಿನ್ನ ಸ್ವರೂಪವು ಮೋಹಿತಗೊಳಿಸುವಂತಹುದಾಗಿದೆ. ನಿನ್ನ ವಿಗ್ರಹವು ಬಹಳ ಮಧುರ, ಸುಂದರವಾಗಿದೆ. ಇಂತಹ ದರ್ಶನ ಪಡೆದು ಮೋಹಿತರಾಗದವರು ಯಾರು ತಾನೇ ಇರಬಲ್ಲರು? ಅಂಗಾಲಿನಲ್ಲಿ ಗುಲಾಬಿ ಬಣ್ಣ ಕಂಡುಬರುತ್ತಿದೆ. ಅಲ್ಲಿ ಧ್ವಜ, ಪತಾಕೆ, ಊರ್ಧ್ವರೇಖೆ ಮುಂತಾದ ಅನೇಕ ಚಿಹ್ನೆಗಳಿವೆ. ಶರೀರವು ಅದ್ಭುತವಾಗಿ ಹೊಳೆಯುತ್ತಿದೆ. ಬಾಲಬ್ರಹ್ಮಚಾರಿಯ ಮಸ್ತಕವು ಹೊಳೆಯುವಂತೆ ಅಲೌಕಿಕವಾಗಿ ಹೊಳೆಯುತ್ತಿದೆ. ಅಮೃತವನ್ನು ಮಳೆಗರೆಯುವಂತೆ ಬಹಳ ಶಾಂತಿ ಇದೆ. ನಿನ್ನಲ್ಲೂ ಹಾಗೆಯೇ ಕಂಡು ಬರುತ್ತಿದೆ. ನಿನ್ನ ಚರಣಗಳೂ ಬಹಳ ಕೋಮಲವಾಗಿದ್ದು ಅದರ ಸ್ಪರ್ಶದಿಂದ ರೋಮಾಂಚನವಾಗುತ್ತಿದೆ. ನಾನು ಸ್ಪರ್ಶದಿಂದಾಗಿ ದಿವ್ಯ ರಸದ ಪಾನಮಾಡುತ್ತಿರುವಂತೆಯೇ ಇದೆ. ಹಾಗೆಯೇ ಬೆರಳುಗಳು ಬಹಳ ಸುಂದರವಾಗಿವೆ, ಉಗುರುಗಳು ವಜ್ರದಂತೆ ಹೊಳೆಯುತ್ತಾ ಇವೆ. ನಿನ್ನ ಮೊಣಕಾಲು, ತೊಡೆಗಳು ಹೊಳೆಯುತ್ತಿವೆ. ನೀನು ಹೊಳೆಯುತ್ತಿರುವ ಪೀತಾಂಬರವನ್ನು ಧರಿಸಿರುವೆ, ನಿನ್ನ ಚರಣಗಳು ಅದರಿಂದ ಕಂಡು ಬರುತ್ತವೆ. ಪೀತಾಂಬರದ ತುದಿಯು ಗಾಳಿಯಲ್ಲಿ ಹಾರಾಡುವಾಗ ಮಿಂಚಿನಂತೆ ಹೊಳೆಯುತ್ತಿದೆ. ನಿನ್ನ ಸೊಂಟವು ಸಪೂರವಾಗಿದ್ದು ಒಡ್ಯಾಣವನ್ನು ಧರಿಸಿರುವೆ. ನಾಭಿಯು ಗಂಭೀರವಾಗಿದೆ. ಹೊಟ್ಟೆಯಲ್ಲಿ ಮೂರು ರೇಖೆಗಳಿವೆ. ಎರಡು ಭುಜಗಳಿದ್ದು ಬಲ ಕೈಯಲ್ಲಿ ಬಾಣವೂ, ಎಡಕೈಯಲ್ಲಿ ಧನುಸ್ಸು ಇದೆ. ಸೊಂಟದಲ್ಲಿ ಬಾಣಗಳಿಂದ ತುಂಬಿದ ಬತ್ತಳಿಕೆ ಕಟ್ಟಿದೆ. ಕೊರಳಲ್ಲಿ ಯಜ್ಞೋಪವೀತನ್ನು ಧರಿಸಿರುವೆ, ಉತ್ತರೀಯವನ್ನೂ ಹೊದ್ದು ಕೊಂಡಿರುವೆ. ಕೊರಳಿನಲ್ಲಿ ಅನೇಕ ವಿಧದ ಮಾಲೆಗಳನ್ನು ಧರಿಸಿರುವೆ. ಚಂದ್ರಹಾರ, ಸ್ವರ್ಣ ಮಾಲೆ ತೊಟ್ಟುಕೊಂಡಿರುವೆ. ನಿನ್ನ ಎರಡೂ ಭುಜಗಳು ಉದ್ದವಾಗಿದ್ದು, ಕೈಗಳಲ್ಲಿ ಕಂಕಣ ಮತ್ತು ಉಂಗುರವನ್ನು ಧರಿಸಿರುವೆ. ನಿನ್ನ ಭುಜಗಳು ಮೇಲೆ ದಪ್ಪವಾಗಿದ್ದು ಕೆಳಗೆ ತೆಳ್ಳಗೆ ಇದ್ದು ಬಹಳ ಕೋಮಲ ಹಾಗೂ ಮೃದು, ಸುಂದರವಾಗಿವೆ. ನಿನ್ನ ಎದೆಯು ಅಗಲವಾಗಿದೆ. ಎದೆಯ ಮೇಲೆ ಭೃಗುಲಾಂಛನವಿದೆ, ಹೆಗಲು ಪುಷ್ಟವಾಗಿದೆ. ನಿನ್ನ ಕೊರಳು ಶಂಖದಂತೆ ಉದ್ದವಾಗಿದೆ. ತುಟಿಗಳು ಕೆಂಪು ಮಣಿಗಳಂತೆ ಹೊಳೆಯುತ್ತಿವೆ. ವಾಣಿಯು ಬಹಳ ಮಧುರ, ಕೋಮಲವಾಗಿದ್ದು, ಸ್ವರ ಗಂಭೀರವಾಗಿದೆ. ನೀನು ಮಾತನಾಡಿದಾಗ ಮನುಷ್ಯರು ಮೋಹಿತರಾಗಿ ನಿನ್ನ ಕಡೆಗೆ ಆಕರ್ಷಿತರಾಗುತ್ತಾರೆ. ನೀನು ನಕ್ಕಾಗ ಸ್ವಲ್ಪ ದಂತಪಂಕ್ತಿಗಳು ಕಾಣುತ್ತವೆ. ನಿನ್ನ ಮೂಗು ಸುಂದರವಾಗಿದ್ದು, ಗಲ್ಲಗಳು ಹೊಳೆಯುತ್ತಿವೆ. ಕಿವಿಗಳಲ್ಲಿ ಮಕರಾಕಾರ ಕುಂಡಲಗಳಿವೆ. ಅವುಗಳ ಪ್ರಭೆಯು ಕಪೋಲಗಳ ಮೇಲೆ ಬಿದ್ದಿದೆ. ಕಣ್ಣುಗಳು ಕಮಲಪತ್ರದಂತೆ ವಿಶಾಲವಾಗಿವೆ. ಕಣ್ಣುಗಳು ತೆರೆದಿದ್ದು ಭಾರೀ ಪ್ರಕಾಶ ಹರಡಿದೆ. ಅದರಿಂದ ಗುಣಗಳು ವಿಕಸಿತವಾಗುತ್ತವೆ. ನಿನ್ನ ಗುಣಗಳು ಕಾರಂಜಿಯಂತೆ ನಮ್ಮ ಮೇಲೆ ಬೀಳುತ್ತಿವೆ. ನಿನ್ನ ಕಣ್ಣಿನ ವೃತ್ತಿಗಳ ಮೂಲಕ ಸಮತೆ, ಶಾಂತಿ ಮುಂತಾದ ಗುಣಗಳು ನಮ್ಮೊಳಗೆ ಪ್ರವಿಷ್ಟವಾಗುತ್ತವೆ. ನಿನ್ನ ನೇತ್ರಗಳ ವೃತ್ತಿಗಳು ಬಹಳ ಶಾಂತಿಮಯವಾಗಿವೆ. ನಿನ್ನ ಗುಣಸಮೂಹವು ನಮ್ಮ ರೋಮರೋಮಗಳಲ್ಲಿ ಪ್ರವಿಷ್ಟವಾಗಿ, ನಾವು ಶುದ್ಧ, ನಿರ್ದೋಷವಾಗಿರುವಂತಹ ಪ್ರಭಾವ ಬಿದ್ದಿದೆ. ಪ್ರಕಾಶವಿರುವಲ್ಲಿ ಅಂಧಕಾರ ಇರುವುದಿಲ್ಲ, ಎಲ್ಲ ಪಾಪ-ದೋಷಗಳು ಅಳಿದುಹೋದವು. ನಮ್ಮ ಶರೀರವು ದಿವ್ಯವಾಯಿತು. ನಿನ್ನ ನೇತ್ರಗಳಲ್ಲಿ ಸಮತೆಯು ವಿರಾಜಿಸುತ್ತಿದೆ.</p>
<p class="Text">ನೀನು ಸಮ ಮಾತ್ರವಲ್ಲದೆ ದಯೆುಯ ಸಾಗರವೂ ಆಗಿರುವೆ. ನೀನು ನಮ್ಮೆಲ್ಲರನ್ನೂ ಪ್ರೇಮದಿಂದ ನೋಡುತ್ತಿರುವೆ. ನೀನು ಸರ್ವಭೂತಗಳ ಸುಹೃದ್ ಆಗಿರುವೆ. ನಿನ್ನ ಜ್ಞಾನವು ಅಲೌಕಿಕವಾಗಿದ್ದು, ಜ್ಞಾನಭರಿತವಾಗಿದೆ.</p>
<p class="Text">ನೀನು ನೇತ್ರಗಳ ಮೂಲಕ ಪ್ರೇಮ ಮತ್ತು ಆನಂದದ ಮಳೆಯನ್ನು ಸುರಿಸುತ್ತಿರುವೆ. ನಿನ್ನ ಹುಬ್ಬುಗಳು ಭೃಂಗದಂತೆ ಕಪ್ಪಾಗಿವೆ. ಭೃಕುಟಿಯೂ ಆಕರ್ಷಿಸುವಂತಹುದಾಗಿದೆ. ನಿನ್ನ ಹಣೆಯು ಹೊಳೆಯುತ್ತಿದ್ದು, ಅದರ ಮೇಲೆ ತಿಲಕವಿದೆ. ತಲೆಯ ಮೇಲೆ ಗುಂಗುರು ಕೂದಲುಗಳಿವೆ. ಮಸ್ತಕದಲ್ಲಿ ಸ್ವರ್ಣ ಕಿರೀಟವನ್ನು ಧರಿಸಿರುವೆ. ನಿನ್ನ ಪ್ರಕಾಶದಿಂದ ಎಲ್ಲ ಆಭೂಷಣಗಳೂ ಶೋಭೆಯನ್ನು ಹೊಂದಿವೆ. ನಿನ್ನ ವಸ್ತ್ರ ಮತ್ತು ಆಯುಧಗಳು ನಿನ್ನ ಪ್ರಕಾಶದಿಂದ ಪ್ರಕಾಶಿತವಾಗಿವೆ. ನಿನ್ನಲ್ಲಿ ದಯೆಯುು ಅಪಾರವಾಗಿದೆ, ಶಾಂತಿಗೆ ಸೀಮೆಯೇ ಇಲ್ಲ. ಪೃಥ್ವಿಗಿಂತ ಹೆಚ್ಚು ಕ್ಷಮೆ ನಿನ್ನಲ್ಲಿದೆ. ನಿನ್ನ ರೂಪ ಲಾವಣ್ಯ ಅಲೌಕಿಕವಾಗಿದೆ. ನಿನ್ನಿಂದ ದಿವ್ಯ ಸುಗಂಧ ಬರುತ್ತಿದೆ. ಶೀತಲ ಮಂದಮಾರುತ ಬೀಸುತ್ತಿದೆ. ನಿನ್ನನ್ನು ಸ್ಪರ್ಶಿಸಿ ಬೀಸುವ ಗಾಳಿಯಿಂದ ದಿವ್ಯ ಸುಗಂಧ ಬರುತ್ತಿದೆ. ನಿನ್ನಲ್ಲಿರುವ ಗಂಧವು ಮಧುರವಾಗಿದೆ. ನಿನ್ನ ದರ್ಶನವೂ ಮಧುರವಾಗಿದೆ. ನಿನ್ನ ವಾಣಿಯೂ ಮಧುರವಾಗಿದೆ. ನಿನ್ನ ದರ್ಶನ ಭಾಷಣ, ಅಮೃತಮಯವಾಗಿದೆ. ಕಣ್ಣುಗಳಿಂದ ನಾನು ಅಮೃತವನ್ನು ಕುಡಿಯುತ್ತಿರುವೆನೋ ಎಂದು ಅನಿಸುತ್ತಿದೆ.</p>
<p class="Text">ನಿನ್ನ ದರ್ಶನ, ಸ್ಪರ್ಶ, ಭಾಷಣ ರಸಮಯ, ಅಮೃತಮಯ, ಪ್ರೇಮಮಯವಾಗಿದೆ. ನೀನು ಪ್ರೇಮಮೂರ್ತಿಯಾಗಿರುವೆ. ನೀನು ಪ್ರೇಮ ತುಂಬಿದ ನೇತ್ರಗಳಿಂದ ನೋಡುತ್ತಿರುವೆ. ಪ್ರೇಮ ದೃಷ್ಟಿಯಿಂದ ನೋಡುತ್ತಿರುವೆ. ನನ್ನ ಮನಸ್ಸನ್ನು ಅಲ್ಲಿಂದ ಹೊರಳಿಸಲು ಬಯಸುವುದಿಲ್ಲ. ನಿನ್ನ ಸ್ವರೂಪವನ್ನು ಶೇಷ, ಮಹೇಶರೂ ವರ್ಣಿಸಲಾರರು. ನಿನ್ನ ಶೋಭೆಯನ್ನು ಯಾರು ತಾನೇ ವರ್ಣಿಸಬಲ್ಲರು? ಅಂತಹ ಅಲೌಕಿಕ ಸ್ವರೂಪವು ನಿನ್ನದಾಗಿದೆ. ನೀನು ನನ್ನ ಹೃದಯದಲ್ಲಿ ಸದಾ ವಿರಾಜಿಸುತ್ತಾ ಇರು ಎಂದು ನಾನು ನಿನ್ನಲ್ಲಿ ಪ್ರಾರ್ಥಿಸುತ್ತಿರುವೆನು. ಪ್ರಾರ್ಥನೆ ಮಾಡಿದ್ದರಿಂದ ನೀನು ನೇತ್ರಗಳ ಮೂಲಕ ನನ್ನ ಹೃದಯದಲ್ಲಿ ವಿರಾಜವಾನನಾಗುತ್ತೀಯೆ. ನಾನು ಪದೇ ಪದೇ ನಿನ್ನನ್ನು ಸ್ತುತಿಸುತ್ತಾ, ನಾಮಗುಣಗಳನ್ನು ಕೀರ್ತಿಸುತ್ತಿರುವೆನು. ನೀನು ಗುಣಗಳ ಮಳೆಯನ್ನೇ ಸುರಿಸುತ್ತಿರುವೆ. ಆ ಪ್ರೇಮಾನಂದದಲ್ಲಿ ನಾವು ನೆನೆಯುತ್ತಿದ್ದೇವೆ. ಗುಣಗಳ ಸಮೂಹವೆಲ್ಲ ನಮ್ಮೊಳಗೆ ಪ್ರವಿಷ್ಟವಾಗುತ್ತಾ ಇದೆ.</p>
<p class="Text">ಆನಂದ! ಆನಂದ! ಆನಂದ! ಎಲ್ಲೆಡೆ ಆನಂದವೇ ಆನಂದವಿದೆ.</p>
<p class="TXT-Right">ಪ್ರವಚನ : ಜ್ಯೇಷ್ಠ ಶುಕ್ಲ 11 ಸಂ 2002, ಪ್ರಾತಃಕಾಲ, ಗೀತಾಭವನ ಸ್ವರ್ಗಾಶ್ರಮ</p>
<p class="ChapterEnd para-style-override-2">ನಾರಾಯಣ! ನಾರಾಯಣ! ನಾರಾಯಣ!<span></span></p>


<p class="Page-Break"> </p>
<p class="Chapter-Heading" id="toc_marker-8">6. ಪರಮಾತ್ಮನಿಗೆ ಶರಣಾಗಿರಿ</p>
<p class="Text">ಪರಮಾತ್ಮನಲ್ಲಿ ಮನಸ್ಸನ್ನು ತೊಡಗಿಸುವುದು, ನಮ್ಮ ಮನಸ್ಸನ್ನು ವಶಪಡಿಸಿಕೊಳ್ಳುವ ಪ್ರಧಾನ ಉಪಾಯವಾಗಿದೆ. ಇದರಿಂದ ಮನಸ್ಸು ವಶವಾಗುತ್ತದೆ. ಭಗವಂತನು ಸ್ವತಃ ಹೇಳಿರುವನು.</p>
<p class="Shlok">ಅಭ್ಯಾಸೇನ ತು ಕೌಂತೇಯ ವೈರಾಗ್ಯೇಣ ಚ ಗೃಹ್ಯತೇ ॥</p>
<p class="TXT-Right">(ಗೀತೆ 6/35)</p>
<p class="Text">ಅಭ್ಯಾಸ ಮತ್ತು ವೈರಾಗ್ಯದಿಂದ ಮನಸ್ಸು ವಶವಾಗಬಲ್ಲದು. ವೈರಾಗ್ಯದ ತಾತ್ಪರ್ಯ ಇಡೀ ಜಗತ್ತಿನ ಭೋಗಗಳಲ್ಲಿ ತಷ್ಣೆಯ ಅಭಾವ. ಇದು ಬಹಳ ಒಳ್ಳೆಯ ಉಪಾಯ. ಭಗವಂತನು ಅಲ್ಲಲ್ಲಿ ತಿಳಿಸಿರುವನು.</p>
<p class="Shlok">ನ ರೂಪಮಸ್ಯೇಹ ತಥೋಪಲಭ್ಯತೇ ನಾಂತೋ ನ ಚಾದಿರ್ನ ಚ ಸಂಪ್ರತಿಷ್ಠಾ ।</p>
<p class="Shlok">ಅಶ್ವತ್ಥಮೇನಂ ಸುವಿರೂಢಮೂಲಮಸಂಗಶಸ್ತ್ರೇಣ ದಢೇನ ಛಿತ್ತ್ವಾ ॥</p>
<p class="TXT-Right">(ಗೀತೆ 15/3)</p>
<p class="Text">ಈ ಜಗತ್ವೃಕ್ಷದ ಸ್ವರೂಪವನ್ನು ಹೇಳಿದಂತೆಯೇ ವಿಚಾರ ಕಾಲದಲ್ಲಿ ಇರುವುದಿಲ್ಲ. ಏಕೆಂದರೆ ಇದಕ್ಕೆ ಆದಿ, ಅಂತ್ಯವಿಲ್ಲ ಹಾಗೂ ಉತ್ತಮ ಸ್ಥಿತಿಯೂ ಇಲ್ಲವೇ ಇಲ್ಲ. ಅದಕ್ಕಾಗಿ ಈ ಅಹಂತೆ, ಮಮತೆ ಮತ್ತು ವಾಸನಾರೂಪೀ ಬಹಳ ದೃಢ ಬೇರುಗಳುಳ್ಳ ಜಗತ್ ರೂಪೀ ಅಶ್ವತ್ಥ ವಕ್ಷವನ್ನು ದೃಢವಾದ ವೈರಾಗ್ಯರೂಪೀ ಶಸ್ತ್ರದಿಂದ ಕಡಿದುಹಾಕು.</p>
<p class="Text">ಪ್ರಪಂಚದ ಭೋಗಗಳಲ್ಲಿ ಆಸಕ್ತಿಯು ಇದೆ. ಪತ್ನಿ, ಪುತ್ರ, ಮಾನ ದೊಡ್ಡಸ್ತಿಕೆ - ಇವುಗಳಲ್ಲಿರುವ ನಮ್ಮ ಆಸಕ್ತಿಯನ್ನು ತೊಡೆದು ಹಾಕಿ ಪ್ರಭುವಿನಲ್ಲಿ ಪ್ರೀತಿಯನ್ನು ಇಡಿರಿ, ಭಗವಂತನ ದಯೆ, ಗುಣ, ಪ್ರಭಾವ, ಲೀಲೆ ಇವುಗಳನ್ನು ನೆನೆದು ಮುಗ್ಧರಾಗಿರಿ, ಪ್ರಪಂಚದಲ್ಲಿರುವ ಪ್ರೇಮವನ್ನು ತೊಡೆದು ಹಾಕಿ ಭಗವಂತನನ್ನು ಪ್ರೇಮಿಸಿರಿ.</p>
<p class="Text">ಈ ಜಗತ್ ವೃಕ್ಷವನ್ನು ತೀವ್ರವಾದ ವೈರಾಗ್ಯರೂಪೀ ಶಸ್ತ್ರದಿಂದ ಕಡಿದು ಹಾಕಿರಿ ಎಂದು ಭಗವಂತನು ಹೇಳುತ್ತಿರುವನು. ಕಡಿದು ಹಾಕುವುದೆಂದರೆ ಮರೆತು ಬಿಡುವುದು, ಸಂಕಲ್ಪರಹಿತನಾಗುವುದು, ಮುಂದೆ ಆ ಪರಮಾತ್ಮನ ಧ್ಯಾನವನ್ನು ಹೇಳುತ್ತಾನೆ.</p>
<p class="Shlok">ತತಃ ಪದಂ ತತ್ಪರಿವಾರ್ಗಿತವ್ಯಂ ಯಸ್ಮಿನ್ಗತಾ ನ ನಿವರ್ತಂತಿ ಭೂಯಃ ।</p>
<p class="Shlok">ತಮೇವ ಚಾದ್ಯಂ ಪುರುಷಂ ಪ್ರಪದ್ಯೇಯತಃ ಪ್ರವತ್ತಿಃ ಪ್ರಸೃತಾ ಪುರಾಣೀ ॥</p>
<p class="TXT-Right">(ಗೀತೆ 15/4)</p>
<p class="Text">ಅನಂತರ ಆ ಪರಮಪದರೂಪೀ ಪರಮೇಶ್ವರನನ್ನು ಚೆನ್ನಾಗಿ ಹುಡುಕಬೇಕು, ಯಾವುದರಲ್ಲಿ ಹೋಗಿರುವ ಪುರುಷನು ಪುನಃ ಮರಳಿ ಜಗತ್ತಿಗೆ ಬರುವುದಿಲ್ಲವೋ, ಯಾವ ಪರಮೇಶ್ವರನಿಂದ ಈ ಪುರಾತನ ಜಗತ್ ವೃಕ್ಷದ ಪ್ರವತ್ತಿ, ವಿಸ್ತಾರ ಹೊಂದಿದೆಯೋ, ಆ ಆದಿಪುರುಷ ನಾರಾಯಣನಲ್ಲಿ ನಾನು ಶರಣಾಗಿದ್ದೇನೆ - ಹೀಗೆ ದೃಢನಿಶ್ಚಯ ಮಾಡಿ ಆ ಪರಮೇಶ್ವರನನ್ನು ಮನನ, ನಿದಿಧ್ಯಾಸನ ಮಾಡಬೇಕು.</p>
<p class="Text">ಒಂದು ಉಪಾಯ ವೈರಾಗ್ಯವಾಗಿದೆ. ಇನ್ನೊಂದು ಆ ಪರಮಾತ್ಮನಲ್ಲಿ ಶರಣಾಗುವುದು. ಇದು ಬಹಳ ಕಠಿಣವಾಗಿದೆ ಎಂದು ನೀವು ಹೇಳಿದರೆ, ಭಗವಂತನು ಹೇಳುತ್ತಾನೆ ಕಠಿಣವಿಲ್ಲ.</p>
<p class="Shlok">ದೈವೀ ಹ್ಯೇಷಾ ಗುಣಮಯೀ ಮಮ ಮಾಯಾ ದುರತ್ಯಯಾ ।</p>
<p class="Shlok">ವಾಮೇವ ಯೇ ಪ್ರಪದ್ಯಂತೆ ಮಾಯಾಮೇತಾಂ ತರಂತಿ ತೇ ॥</p>
<p class="TXT-Right">(ಗೀತೆ 7/14)</p>
<p class="Text">ಅತಿ ಅದ್ಭುತ ತ್ರಿಗುಣಮಯೀ ನನ್ನ ಮಾಯೆಯು ಬಹಳ ದುಸ್ತರವಾಗಿದೆ, ಆದರೆ ಕೇವಲ ನನ್ನನ್ನು ನಿರಂತರ ಭಜಿಸುವ ಪುರುಷರು ಈ ಮಾಯೆಯನ್ನು ದಾಟಿ ಹೋಗುತ್ತಾರೆ. ಅರ್ಥಾತ್ ಸಂಸಾರದಿಂದ ಪಾರಾಗಿ ಹೋಗುತ್ತಾರೆ.</p>
<p class="Text">ಪ್ರಪಂಚದೊಂದಿಗೆ ವೈರಾಗ್ಯ ಇರಬೇಕು ಮತ್ತು ಪ್ರಭುವನ್ನು ಪ್ರೇಮಿಸಬೇಕು. ಮನಸ್ಸು ಹೋದಲೆಲ್ಲ ಪರಮಾತ್ಮನನ್ನು ನೋಡುವುದೇ ಅಭ್ಯಾಸದ ಅಭಿಪ್ರಾಯವಾಗಿದೆ. ಪಶು, ಪಕ್ಷಿ, ಕೀಟ, ಪತಂಗ ಇವುಗಳ ಕಡೆಗೆ ಮನಸ್ಸು ಹೋದರೂ ಅದರಲ್ಲಿಯೂ ತನ್ನ ಇಷ್ಟದೇವರ ಮೂರ್ತಿಯನ್ನು ನೋಡಿರಿ. ಭಗವಂತ ಹೇಳುತ್ತಾನೆ;</p>
<p class="Shlok">ಅಹಮಾತ್ಮಾ ಗುಡಾಕೇಶ ಸರ್ವಭೂತಾಶಯಸ್ಥಿತಃ ।</p>
<p class="TXT-Right">(ಗೀತೆ 10/20)</p>
<p class="Text">ಎಲೈ ಅರ್ಜುನ! ನಾನು ಎಲ್ಲ ಪ್ರಾಣಿಗಳ ಹೃದಯದಲ್ಲಿ ಸ್ಥಿತನಾಗಿ ಎಲ್ಲರ ಆತ್ಮನಾಗಿರುವೆನು.</p>
<p class="Shlok">ಸರ್ವಸ್ಯ ಚಾಹಂ ಹದಿ ಸನ್ನಿವಿಷ್ಟೋ ಮತ್ತಃ ಸ್ಮತಿರ್ಜ್ಞಾನಮಪೋಹನಂ ಚ ।</p>
<p class="TXT-Right">(ಗೀತೆ 15/15)</p>
<p class="Text">ನಾನೇ ಎಲ್ಲ ಪ್ರಾಣಿಗಳ ಹೃದಯದಲ್ಲಿ ಅಂತರ್ಯಾಮಿ ರೂಪದಿಂದ ಸ್ಥಿತನಾಗಿದ್ದೇನೆ. ಹಾಗೂ ನನ್ನಿಂದಲೇ ಸ್ಮೃತಿ, ಜ್ಞಾನ ಮತ್ತು ಅಪೋಹನವಾಗುತ್ತದೆ.</p>
<p class="Text">ಹೀಗೆ ಶಾಸ್ತ್ರಗಳಲ್ಲಿ, ವೇದದಲ್ಲಿ ಘೋಷಣೆ ಮಾಡಲಾಗಿದೆ. ಅದಕ್ಕಾಗಿ ಇದು ಬಹಳ ಒಳ್ಳೆಯ ಉಪಾಯವಾಗಿದೆ. ಏನನ್ನೂ ಮಾಡದೆ ಗೋಪಿಯರು ನೋಡುತ್ತಿದ್ದಂತೆ ಮನಸ್ಸು ಹೋದಲ್ಲೇ ತನ್ನ ತನ್ನ ಇಷ್ಟದೇವನೇ ಸರ್ವೋಪರಿಯಾಗಿದ್ದಾನೆ ಎಂದು ಗೋಪಿಯರು ನೋಡುತ್ತಿದ್ದರು. ಅಂತಹ ನಿಯಮವನ್ನು ಇರಿಸಿಕೊಳ್ಳಿ. ಹೀಗೆ ತಿಳಿದುಕೊಂಡು ಎಲ್ಲೆಡೆ ಅವನನ್ನೇ ದರ್ಶಿಸಿರಿ. ಇನ್ನೊಂದು ಕ್ರಮ ಹೀಗಿದೆ -</p>
<p class="Shlok">ಯತೋ ಯತೋ ನಿಶ್ಚರತಿ ಮನಶ್ಚಂಚಲಮಸ್ಥಿರಮ್ ।</p>
<p class="Shlok">ತತಸ್ತತೋ ನಿಯಮೈತದಾತ್ಮನ್ಯೇವ ವಶಂ ನಯೇತ್ ॥</p>
<p class="TXT-Right">(ಗೀತೆ 6/26)</p>
<p class="Text">ಸ್ಥಿರವಾಗಿರದ, ಚಂಚಲವಾದ ಈ ಮನಸ್ಸು ಯಾವ ಯಾವ ಶಬ್ದಾದಿ ವಿಷಯಗಳ ನಿಮಿತ್ತ ಸಂಸಾರದಲ್ಲಿ ಅಲೆದಾಡುತ್ತದೋ, ಆಯಾ ವಿಷಯದಿಂದ ತಡೆದು ಇದನ್ನು ಪದೇ ಪದೇ ಪರಮಾತ್ಮನಲ್ಲಿ ನೆಲೆಗೊಳಿಸು.</p>
<p class="Text">ಎಲ್ಲೆಲ್ಲಿ ಮನಸ್ಸು ಹೋಗುವುದೋ ಅಲ್ಲಿಂದ ಹಿಂದಕ್ಕೆಳೆದುಕೊಂಡು ಪರಮಾತ್ಮನಲ್ಲಿ ತೊಡಗಿಸಬೇಕು. ಈ ಪದ್ಧತಿಯೂ ಚೆನ್ನಾಗಿದೆ.</p>
<p class="Text">ಮತ್ತೊಂದು ಕ್ರಮ - ಧ್ವನಿಯಲ್ಲಿ ಮನಸ್ಸನ್ನು ತೊಡಗಿಸುವುದಾಗಿದೆ. ರಾತ್ರಿಯಲ್ಲಿ ಕಿವಿಮುಚ್ಚಿ ಕುಳಿತುಕೊಂಡರೆ ಒಂದು ಧ್ವನಿ ಕೇಳಿ ಬರುತ್ತದೆ. ಗಡಿಯಾರದಂತೆ ಸೂಕ್ಷ್ಮ ಸದ್ದು ಕೇಳಿ ಬರುತ್ತದೆ. ಅದರೊಂದಿಗೆ ಭಗವಂತನ ನಾಮವನ್ನು ಜೋಡಿಸಿರಿ. ಓಂ ಶಿವ ಅಥವಾ ಇಷ್ಟ ದೇವತಾ ಮಂತ್ರವಿರಲಿ, ಆದರೆ ಸಣ್ಣದಾಗಿರಬೇಕು, ನಾಡಿಯ ಬಡಿತದಿಂದ ಅದು ತೀವ್ರವಾಗಿರಬೇಕು. ನಮ್ಮ ಭಾವನೆಗನುಸಾರ ಆ ನಾಮ ಅಥವಾ ಮಂತ್ರ ಕೇಳಿ ಬರುತ್ತದೆ. ಅಜಪಾ ಜಪ ಆಗತೊಡಗುತ್ತದೆ.</p>
<p class="Text">ಎಲ್ಲಕ್ಕಿಂತ ಮಿಗಿಲಾದ ಉಪಾಯ ಮಾನಸಿಕ ಜಪವಾಗಿದೆ. ನಾವು ಶರೀರದಿಂದ ಕೆಲಸ ಮಾಡುತ್ತೇವೆ. ಮನಸ್ಸು ಅಲ್ಲಿ -ಇಲ್ಲಿ ಅಲೆಯುತ್ತಾ ಇರುತ್ತದೆ, ಅದನ್ನು ತಡೆಯಬೇಕು. ನಿಮಗೆ ಎಲ್ಲಕ್ಕಿಂತ ಹಿತದ ಮಾತು-ಮನಸ್ಸಿಗೆ ಏನಾದರೂ ಕೆಲಸ ಕೊಡಿ, ಜಗತ್ತಿನ ಲೀಲೆಯನ್ನು ಏಕೆ ಚಿಂತಿಸುವೆ? ಇದು ನಿನ್ನನ್ನು ಘೋರ ನರಕಕ್ಕೆ ಕೊಂಡುಹೋಗುವುದು. ಭಗವಂತನ ಲೀಲೆ, ಭಗವಂತನ ಸ್ವರೂಪ, ಭಗವಂತನ ನಾಮವನ್ನು ಚಿಂತಿಸು, ಇದು ಮಾಸಿಕ ಜಪವಾಗಿದೆ. ನಮ್ಮ ಇಷ್ಟ ದೇವರ ಕಿರೀಟದಲ್ಲಿ ಇಷ್ಟದೇವರ ಹೆಸರನ್ನು ಬರೆದಿರುವುದನ್ನು ಓದಿರಿ, ಇದು ಮತ್ತೊಂದು ಮಾನಸಿಕ ಜಪವಾಗಿದೆ. ಇದು ಬಹಳ ಒಳ್ಳೆಯ ಜಪವಾಗಿದೆ. ಭಗವಂತನಲ್ಲಿ ಮನಸ್ಸನ್ನು ತೊಡಗಿಸುವುದು, ಮನಸ್ಸನ್ನು ವಶಪಡಿಸಿಕೊಳ್ಳುವ ಪ್ರಧಾನ ಉಪಾಯವಾಗಿದೆ. ಭಗವಂತನನ್ನು ಯಾವಾಗಲೂ ನೆನೆಯುವುದು, ಎಂದೂ ಮರೆಯದಿರುವುದು.</p>
<p class="Text">ಭಗವಂತನನ್ನು ಬಿಟ್ಟು ಅನ್ಯರ ಆಶ್ರಿತನಾದವನಿಗೆ ಧಿಕ್ಕಾರವಿರಲಿ. ಮಹಾತ್ಮರ ಆಶ್ರಯ ಕೂಡ ಎರಡನೆಯ ದರ್ಜೆಯದು.</p>
<p class="Text">ಭಗವಂತನು ನಮಗಾಗಿ ಕಳಿಸುವ ಸುಖ-ದುಃಖಗಳಲ್ಲಿ ಪ್ರಸನ್ನನಾಗಿರಬೇಕು. ಭಗವಂತನು ಮಾಡಿದ ವಿಧಾನವನ್ನು ನಗುತ್ತಾ ಸ್ವೀಕರಿಸಬೇಕು. ಭಗವಂತನ ವಿಧಾನದಲ್ಲಿ ನೆಮ್ಮದಿಯಾಗಿರಬೇಕು.</p>
<p class="Text">ಭಗವಾನ್ ಶ್ರೀಕೃಷ್ಣನು ರಾಜಾ ಮಯೂರಧ್ವಜವನ್ನು ಪರೀಕ್ಷಿಸಲು ಅರ್ಜುನನೊಂದಿಗೆ ಅವನ ನಗರಕ್ಕೆ ಹೋದನು. ಶ್ರೀಕೃಷ್ಣನ ಬ್ರಾಹ್ಮಣ ವೇಷವನ್ನು ನೋಡಿ ಅರ್ಜುನನೂ ಅವನ ಶಿಷ್ಯನಾದನು. ರಾಜಾಸ್ಥಾನಕ್ಕೆ ಹೋಗಿ ಭಗವಂತನು ಹೇಳಿದನು. ರಾಜನೇ! ನನ್ನ ಪುತ್ರನನ್ನು ಒಂದು ಸಿಂಹವು ಹಿಡಿದುಕೊಂಡಿದೆ. ನಾನು ತುಂಬಾ ಕೇಳಿಕೊಂಡರೂ ಬಿಡದೆ ಅದು ಹೇಳಿತು, ನೀನು ನನಗೆ ಮಯೂರಧ್ವಜ ರಾಜನ ಅರ್ಧಶರೀರವನ್ನು ತಂದುಕೊಟ್ಟರೆ ನಾನು ನಿನ್ನ ಮಗನನ್ನು ಬಿಡಬಲ್ಲೆ. ರಾಜನು ಶರೀರವನ್ನು ಸೀಳಲು ಗರಗಸವನ್ನು ತರಿಸಿದನು. ಮಹಾರಾಣಿ ಕುಮುದ್ವತಿಯು ಹೇಳಿದಳು-ವಿಪ್ರೇಂದ್ರ! ಪತ್ನಿಯು ಪತಿಯ ಅರ್ಧಭಾಗವಾಗಿದ್ದಾಳೆ. ನೀವು ಮಹಾರಾಜರ ಅರ್ಧ ಶರೀರವನ್ನು ತೆಗೆದುಕೊಂಡು ಹೋದರೆ ಅದು ಚತುರ್ಥಾಂಶವೇ ಆದೀತು, ಅಲ್ಲದೆ ದಾನವು ಜೀವಂತ ವಸ್ತುವಿನದಲ್ಲ. ಶರೀರವನ್ನು ಸೀಳಿದಾಗ ಅದು ಮೃತವಾಗಿ ಹೋದೀತು. ಆದ್ದರಿಂದ ನೀವು ನನ್ನನ್ನು ಕೊಂಡುಹೋಗಿರಿ. ಭಗವಂತನು ಹೇಳಿದನು ರಾಜನ ವಾವಾಂಗ ಪತ್ನಿಯಾಗಿದ್ದಾಳೆ, ಆದ್ದರಿಂದ ನನಗೆ ಬಲಭಾಗವೇ ಬೇಕು ಎಂದು ಸಿಂಹವು ಹೇಳಿದೆ. ರಾಜಪುತ್ರ ತಾಮ್ರಧ್ವಜ ಹೇಳಿದನು - ವಿಪ್ರವರನೇ! ಪಿತನೇ ಪುತ್ರನಾಗಿದ್ದಾನೆ. ಇದು ಸನಾತನ ಶ್ರುತಿಯಾಗಿದೆ. ತಂದೆಯ ಶರೀರದ ಅರ್ಧಭಾಗ ಮಗನೇ ಆಗುತ್ತಾನೆ, ಆದ್ದರಿಂದ ನೀವು ನನ್ನನ್ನು ಪಡೆದುಕೊಳ್ಳಿ.</p>
<p class="Text">ಭಗವಂತನು ಹೇಳಿದನು - ಮಗು ನೀನು ನಿಜವನ್ನೇ ಹೇಳುತ್ತಿರುವೆ, ಆದರೆ ನೀನು ಪುತ್ರ ಹಾಗೂ ಪತ್ನಿಯಲ್ಲದೆ ಮಯೂರಧ್ವಜನ ಶರೀರವನ್ನು ಸೀಳಿ ಬೇರೆಯಾಗಿಸಿದ ಮಸ್ತಕದ ಬಲಭಾಗವನ್ನು ತರಬೇಕೆಂದು ಸಿಂಹವು ಹೇಳಿದೆ.</p>
<p class="Text">ರಾಜಕುಮಾರ ಮತ್ತು ರಾಣಿಯು ರಾಜನ ಆದೇಶದಂತೆ ಶರೀರವನ್ನು ಸೀಳಲು ಪ್ರಾರಂಭಿಸಿದರು. ರಾಜನ ಎಡ ಕಣ್ಣಿನಿಂದ ಕಣ್ಣೀರು ಹರಿಯಿತು. ಭಗವಂತನು ಹೇಳಿದನು - ನೀನು ಅಳುತ್ತಾ ದಾನಮಾಡುತ್ತಿರುವೆ, ಅದಕ್ಕಾಗಿ ನಾನು ನಿನ್ನ ಶರೀರವನ್ನು ಗ್ರಹಿಸಲಾರೆನು, ಏಕೆಂದರೆ ವಿದ್ವಾಂಸರಾದವರು ಅಶ್ರದ್ಧೆಯಿಂದ ಕೊಟ್ಟಿರುವ ದಾನವನ್ನು ಸ್ವೀಕರಿಸುವುದಿಲ್ಲ. ರಾಜನು ಹೇಳಿದನು - ಬ್ರಾಹ್ಮಣೋತ್ತಮನೇ! ನನ್ನ ಬಲಭಾಗವಾದರೋ ಬ್ರಾಹ್ಮಣನಿಗೆ ಉಪಯೋಗವಾಗಬಹುದು, ಆದರೆ ಎಡ ಭಾಗವು ಭೂಮಿಯಲ್ಲಿ ಬಿದ್ದು ವ್ಯರ್ಥವಾಗುತ್ತದೆ. ಎಂದು ಯೋಚಿಸಿ ನನಗೆ ಅಳುಬಂತು. ನನಗೆ ಹರಿತವಾದ ಗರಗಸದಿಂದ ಸೀಳುವಾಗ ಆಗುವ ವ್ಯಥೆಗಿಂತ ಜೀವನದಲ್ಲಿ ಬ್ರಾಹ್ಮಣನಿಂದ ವಿಮುಖನಾಗುವ ವ್ಯಥೆ ದೊಡ್ಡದಾಗುತ್ತದೆ.</p>
<p class="Text">ಈಗ ಭಗವಂತನು ಅಡಗಿರಲಾರದೆ, ಅವನು ತನ್ನನ್ನು ಪ್ರಕಟಪಡಿಸಿಕೊಂಡನು, ಹಾಗೂ ಹೇಳಿದನು. ರಾಜಶ್ರೇಷ್ಠನೇ! ಉತ್ತಮ ವ್ರತವನ್ನು ಪಾಲಿಸುತ್ತಿರುವ ನೀನು ಧನ್ಯನು. ಧನ್ಯನಾಗಿರುವೆ. ನೀನು ನಿನ್ನ ಯಜ್ಞವನ್ನು ಪೂರ್ಣಗೊಳಿಸು, ನಾನು ನಿನ್ನ ಯಜ್ಞದಲ್ಲಿ ಕೆಲಸದವನಾಗಿ ಕಾರ್ಯ ಮಾಡುವೆನು. ರಾಜನು ಹೇಳಿದನು - ಜನಾರ್ದನ! ನೀನು ನನ್ನ ಯಜ್ಞದಲ್ಲಿ ಕೆಲಸ ಮಾಡಬೇಕೆಂದಿದ್ದರೆ ನನ್ನನ್ನು, ನನ್ನ ಪುತ್ರನನ್ನು, ನನ್ನ ಪತ್ನಿಯನ್ನು ಈ ಮಹಾಜನ ಸಮುದಾಯವನ್ನು, ಯಜ್ಞ, ಕರ್ತೃಗಳನ್ನು, ಯಜ್ಞದ ಸಾಮಗ್ರಿಗಳನ್ನು ನಿನ್ನ ಕೈಗಳಿಂದ ನಿನ್ನ ಹದಯದಲ್ಲಿರಿಸಿಕೋ, ಗೋವಿಂದ! ನಿನ್ನನ್ನು ಪಡೆದುಕೊಂಡರೂ ಯಜ್ಞಾನುಷ್ಠಾನದಲ್ಲಿ ನಾನು ತೊಡಗಿದರೆ ವೇದವೇದಾಂಗ ಪರಾಂಗತ ವಿದ್ವಾಂಸರು ನನ್ನನ್ನು ಅಪಹಾಸ್ಯ ಮಾಡುವರು.</p>
<p class="Text">ದೇವಾ! ನೀನು ಮುಂದೆ ಬರುವ ಕಲಿಯುಗದಲ್ಲಿ ಇಂತಹ ಪರೀಕ್ಷೆ ಮಾಡಬಾರದು, ಎಂಬ ವರವನ್ನೂ ಬೇಡಿಕೊಂಡನು. ಇಂದಿನ ಕಾಲದಲ್ಲಿ ಭಗವಂತನು ಇಂತಹ ಪರೀಕ್ಷೆ ಮಾಡುವುದಿಲ್ಲ, ಆದರೆ ನಾವು ಕೆಳಮಟ್ಟದ ಪರೀಕ್ಷೆಯಲ್ಲಿಯೂ ಪಾಸಾಗುವುದಿಲ್ಲ.</p>
<p class="Text">ಮಯೂರಧ್ವಜನು ತನ್ನನ್ನೇ ಭಗವಂತನಿಗೆ ಅರ್ಪಿಸಿಕೊಂಡನು, ಹೀಗೆಯೇ ನಾವು ನಮ್ಮನ್ನು ಭಗವಂತನಿಗೆ ಅರ್ಪಿಸಿಕೊಳ್ಳಬೇಕು. ಗರಗಸ ಚಲಿಸಿದರೆ ಹಾಲು ಚಿಮ್ಮಿತು. ಇದು <span class="char-style-override-2">ಮತ್ಪರಮಃ ಮದ್ಭಕ್ತಃ</span> ಎಂಬುದರ ಭಾವವಾಗಿದೆ.</p>
<p class="Text">ಕೇವಲ ಭಗವಂತನಲ್ಲೇ ಪ್ರೇಮವಿರಲಿ, ಬೇರೆ ಯಾವುದರಲ್ಲಿಯೂ ಪ್ರೇಮವಿಲ್ಲದಿರಲಿ, ಯಾವುದರಲ್ಲಿಯೂ ಆಸಕ್ತಿ ಇಲ್ಲದಿರಲಿ <span class="char-style-override-2">ಸಂಗವರ್ಜಿತಃ</span> ಎಲ್ಲ ಪ್ರಾಣಿಗಳಲ್ಲಿ ದ್ವೇಷಭಾವ ಇಲ್ಲದಿರಲಿ.<span class="char-style-override-2"> ನಿರ್ವೈರಃ ಸರ್ವಭೂತೇಷು</span> ಇಂತಹವನು ಅನನ್ಯ ಭಕ್ತನೇ ಆಗಿರುವನು ಎಂದು ಭಗವಂತನು ಹೇಳಿರುವನು. ಇದರಲ್ಲಿ ಎಲ್ಲ ಹೊತ್ತಿನಲ್ಲಿ ಭಗವಂತನ ನೆನಪು ಇರಬೇಕು, ಎಂದೂ ಮರೆಯಬಾರದು, ಇದೇ ಮುಖ್ಯವಾದ ಮಾತಾಗಿದೆ. ನಾರದರು ಹೇಳುತ್ತಾರೆ - ಈಶ್ವರ <span class="char-style-override-2">ಪರಾಸಕ್ತಿಃ ಭಕ್ತಿಃ </span>ಈಶ್ವರನಲ್ಲಿ ಪರಮ ಅನುರಾಗವೇ ಭಕ್ತಿಯಾಗಿದೆ. ಪರಮಾತ್ಮನನ್ನು ಬಿಟ್ಟು ಯಾವುದರಲ್ಲಿಯೂ ಪ್ರೇಮ ಇಲ್ಲದಿರಲಿ, ಇದರ ಹೆಸರು ಅನನ್ಯ ಭಕ್ತಿಯಾಗಿದೆ. ಅದು ವಿಶುದ್ಧವಾಗಿರಬೇಕು. ವಿಶುದ್ಧದ ತಾತ್ಪರ್ಯ - ನಿಷ್ಕಾಮವಾಗಿದೆ, ನಿಷ್ಕಾಮ ಅನನ್ಯ ಪ್ರೇಮದ ಹೆಸರು ಅನನ್ಯ ಭಕ್ತಿಯಾಗಿದೆ.</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-9">7.ಭಗವಂತನ ನ್ಯಾಯ ಮತ್ತು ದಯಾಳುತ್ವ</p>
<p class="Text">ಭಗವಂತನು ದಯಾಳು ಆಗಿರುವನೋ, ನ್ಯಾಯಕಾರಿಯಾಗಿರುವನೋ ಎಂದು ಯಾರೋ ಸಹೋದರ ಕೇಳಿರುವನು. ಅವನು ದಯಾಳು ಮತ್ತು ನ್ಯಾಯಕಾರಿಯೂ ಆಗಿದ್ದಾನೆ ಎಂದು ನಾವು ತಿಳಿಯುತ್ತೇವೆ. ಇವೆರಡೂ ಒಂದೆಡೆ ಇರಬಲ್ಲದೇ? ಮನುಷ್ಯನಲ್ಲಿಯೂ ಇರಬಲ್ಲದು, ಮತ್ತೆ ಭಗವಂತನಲ್ಲಿ ಇರುವುದು ಏನು ದೊಡ್ಡಮಾತು?</p>
<p class="Text">ನ್ಯಾಯವನ್ನೂ ಮಾಡುತ್ತಾನೆ, ಕರ್ಮಗಳನುಸಾರವೇ ಫಲವನ್ನೂ ಕೊಡುವನು. ಆಗ ದಯೆ ಎಲ್ಲಿ ಉಳಿಯಿತು? ಭಕ್ತಿ ಮಾಡುವವರಿಗೆ ದರ್ಶನ ಕೊಡುತ್ತಾನೆ, ಇದಾದರೋ ಮುಖಸ್ತುತಿಯಾಯಿತು, ಇದರಲಿ ದಯೆ ಎಲ್ಲಿದೆ? ಭಕ್ತಿಮಾಡಲಿ, ಮಾಡದಿರಲಿ, ಮುಕ್ತಿಯನ್ನು ಕೊಡುವುದೇ ದಯೆಯ ಹೆಸರಾಗಿದೆ. ಮುಖಸ್ತುತಿ ಮಾಡದಿರುವುದು ನ್ಯಾಯವಾಗಿದೆ. ಕೆಲಸ ಮಾಡಿಸಿಕೊಂಡು ಕೊಡುವುದು ದೆಯೆಯೇ ಅಲ್ಲ. ಸ್ವಲ್ಪ ವಿಚಾರ ಮಾಡಬೇಕು. ಭಗವಂತನ ದಯೆಯು ಅಹೈತುಕವಾಗಿದೆ, ಅಲ್ಲಿ ಮುಖಸ್ತುತಿಯ ಕೆಲಸ ಇಲ್ಲ. ಗಂಗೆಯ ನೀರು ಹರಿಯತ್ತಾ ಇದೆ, ಅದು ಮುಖಸ್ತುತಿ ಮಾಡುವುದಿಲ್ಲ. ಹೀಗೆ ಭಗವಂತನ ದಯೆಯ ಪ್ರವಾಹ ಹಗಲು-ರಾತ್ರಿ ಹರಿಯುತ್ತಾ ಇದೆ. ಗಂಗೆಯಾದರೋ ಪರಿಮಿತವಾಗಿದೆ, ಆದರೆ ದೇವರ ದಯೆ ಅಪರಿಮಿತವಾಗಿದೆ. ಗಂಗೆಯು ಒಂದು ದೇಶದಲ್ಲಿ ಹರಿಯುವಳು, ಭಗವಂತನ ದಯೆ ಎಲ್ಲ ದೇಶಗಳಲ್ಲಿ ಹರಿಯತ್ತಿದೆ.</p>
<p class="Text">ಮತ್ತೆ ಉದ್ಧಾರ ಏಕೆ ಆಗುವುದಿಲ್ಲ? ಜನರು ಬಯಸುವುದಿಲ್ಲ. ಗಂಗೆಯಲ್ಲಿ ಸ್ನಾನಮಾಡಿದವನೇ ಉದ್ಧಾರವಾಗುವುದು. ಹೀಗೆಯೇ ದಯೆಯನ್ನು ತಿಳಿಯುವುದೇ ಸ್ನಾನ ಮಾಡುವುದಾಗಿದೆ. ಪ್ರಭುವಿನ ದಯೆ ಇದೆ ಎಂದು ನಾವು ತಿಳಿಯುತ್ತೇವೆ. ಹೀಗಿದ್ದರೂ ಚಿಂತೆ, ಭಯ, ಶೋಕ ಇರುತ್ತದಲ್ಲ? ಇದರ ಉತ್ತರ - ನೀನು ಒಪ್ಪಿಕೊಳ್ಳುತ್ತಿಲ್ಲ, ನೀನು ಒಪ್ಪಿಕೊಂಡಾಗ ಅಪಾರವಾದ ಶಾಂತಿ ಲಭಿಸೀತು.</p>
<p class="Shlok">ಭೋಕ್ತಾರಂ ಯಜ್ಞತಪಸಾಂ ಸರ್ವಲೋಕಮಹೇಶ್ವರಮ್ ।</p>
<p class="Shlok">ಸುಹೃದಂ ಸರ್ವಭೂತಾನಾಂ ಜ್ಞಾತ್ವಾ ಮಾಂ ಶಾಂತಿಮೃಚ್ಛತಿ ॥</p>
<p class="TXT-Right">(ಗೀತೆ -5/29)</p>
<p class="Text">ನನ್ನ ಭಕ್ತನು ನನ್ನನ್ನು ಎಲ್ಲ ಯಜ್ಞ ಮತ್ತು ತಪಸ್ಸುಗಳ ಭೋಕ್ತಾ ಆಗಿದ್ದಾನೆ, ಸಮಸ್ತ ಲೋಕಗಳ ಈಶ್ವರರ ಈಶ್ವರನು ಹಾಗೂ ಸಮಸ್ತ ಭೂತ-ಪ್ರಾಣಿಗಳ ಸುಹೃದ್ ಅರ್ಥಾತ್ ಸ್ವಾರ್ಥ ರಹಿತ ದಯಾಳು ಮತ್ತು ಪ್ರೇಮಿಯಾಗಿದ್ದಾನೆ ಎಂದು ತತ್ತ್ವದಿಂದ ತಿಳಿದು ಶಾಂತಿಯನ್ನು ಪಡೆಯುತ್ತಾನೆ.</p>
<p class="Text">ಮಾಡುವುದು ಮಾಡಿಸುವುದು ಏನೂ ಇಲ್ಲ, ಕೇವಲ ತಿಳಿಯುವುದರಿಂದ ಕಲ್ಯಾಣವಾಗುತ್ತದೆ. ನಮ್ಮ ಮೇಲೆ ಪ್ರಭುವಿನ ಅಪಾರ ಕೃಪೆ ಇದೆ ಎಂದು ತಿಳಿಯುವುದು. ಪ್ರಭುವಿನ ದಯೆಯನ್ನು ನೆನೆದುಕೊಂಡರೆ ಎಷ್ಟೋ ಸಂತೋಷವಾಗುತ್ತದೆ. ಪ್ರಭು ಸುಹೃದ್ ಆಗಿದ್ದಾನೆ. ಹೇತುರಹಿತ ದಯೆ ಮಾಡುವವನು. ಅವನ ದಯೆ, ಪ್ರೇಮ ಹೇತು ರಹಿತವಾಗಿದೆ. ಪ್ರಭುವು ಕಾನೂನನ್ನು ಇಟ್ಟುಕೊಂಡು ಇಷ್ಟು ದಯೆ ತುಂಬಿಸಿರುವನು. ಕಾನೂನಿನಲ್ಲಿ ಏನಿದೆ?</p>
<p class="Shlok">ಯಂ ಯಂ ವಾಪಿ ಸ್ವರನ್ಮಭಾವಂ ತ್ಯಜತ್ಯಂತೇ ಕಲೇವರಮ್ ।</p>
<p class="Shlok">ತಂ ತಮೇವೈತಿ ಕೌಂತೇಯ ಸದಾ ತದ್ಭಾವಭಾವಿತಃ ॥</p>
<p class="TXT-Right">(ಗೀತೆ 8/6)</p>
<p class="Text">ಎಲೈ ಕುಂತೀಪುತ್ರ ಅರ್ಜುನನೇ! ಅಂತ್ಯಕಾಲದಲ್ಲಿ ಯಾವ-ಯಾವ ಭಾವವನ್ನು ಸ್ಮರಿಸುತ್ತಾ ಶರೀರತ್ಯಾಗ ಮಾಡುತ್ತಾನೋ, ಮನುಷ್ಯನು ಅದನ್ನೇ ಪಡೆಯುತ್ತಾನೆ. ಏಕೆಂದರೆ ಅವನು ಸದಾಕಾಲ ಅದೇ ಭಾವದಿಂದ ಭಾವಿತನಾಗಿದ್ದನು.</p>
<p class="Text">ಯಾವ ಭಾವವನ್ನು ಸ್ಮರಿಸುತ್ತಾ ಸಾಯುವನೋ ಅದೇ ಆಗಿಹೋಗುತ್ತಾನೆ ಎಂಬುದು ನ್ಯಾಯವಾಗಿದೆ. ಅಂತ್ಯ ಸಮಯದಲ್ಲಿ ಇರುವ ಭಾವಕ್ಕನುಸಾರವೇ ಮುಂದಿನ ಶರೀರ ದೊರೆಯುತ್ತದೆ. ಫೋಟೋ ತೆಗೆಯುವವನು ರೆಡಿ ರೆಡಿ ಎಂದು ಹೇಳುತ್ತಾ ಕ್ಲಿಕ್ ಮಾಡಿ ಫೋಟೋ ತೆಗೆದು ತಂದು ಕೊಟ್ಟನು. ಅದು ಕೆಟ್ಟದಾಗಿತ್ತು, ನಾನು ಕೇಳಿದೆ - ಇದೇನಯ್ಯಾ! ಫೋಟೋ ಹೀಗಿದೆ? ಕ್ಲಿಕ್ ಮಾಡುವಾಗ ನೀನು ಹೀಗೆ ಇದ್ದೆ? ಆಗ ನೆನಪಾಯಿತು ಮುಖದ ಮೇಲೆ ಒಂದು ನೊಣ ಕೂತಿತ್ತು ಅದನ್ನು ಜಾಡಿಸುವಾಗ ಕೈ ಮುಖಕ್ಕೆ ಅಡ್ಡ ಬಂತು. ಮತ್ತೊಂದು ಫೋಟೋ ತೆಗೆಯಲಾಯಿತು. ಅದೂ ಕೆಟ್ಟು ಹೋಯಿತು. ಮೊದಲು ನೀನು ಎಷ್ಟೇ ಚೆನ್ನಾಗಿ ಕೂತಿದ್ದರೂ ಪ್ರಯೋಜನವಿಲ್ಲ, ಕ್ಲಿಕ್ ಮಾಡುವಾಗ ಚೆನ್ನಾಗಿರಬೇಕು. ಸಾಯುವ ಸಮಯ ಅಮೂಲ್ಯವಾಗಿದೆ. ಆಗ ಯಾವ ಭಾವವನ್ನು ಸ್ಮರಿಸುವೆಯೋ ಅದೇ ಭಾವವನ್ನು ಪಡೆಯುವೆ. ಕತ್ತೆಯನ್ನು ನೆನೆಯುತ್ತಾ ಸತ್ತರೆ ಕತ್ತೆಯಾಗುತ್ತಾನೆ, ಪ್ರಭುವನ್ನು ನೆನೆಯುತ್ತಾ ಸತ್ತರೆ ಪ್ರಭುವನ್ನೇ ಪಡೆಯುವೆ. ಇದರಲ್ಲಿ ಭಗವಂತನು ಏನು ಅನ್ಯಾಯ ಮಾಡಿದನು? ಮುಖ ಸ್ತುತಿಯೂ ಇಲ್ಲ, ಎಂತಹ ಸವಲತ್ತು ಇದೆ. ಯಾವ ರೂಪದಲ್ಲಿ ಸವಲತ್ತು ಇರಿಸಿರುವೆನೋ ಅದರಲ್ಲಿ ನ್ಯಾಯವೂ ಇದೆ, ದಯೆಯೂ ಇದೆ.</p>
<p class="Text">ರಾಜನಲ್ಲಿಯೂ ಅಂತ್ಯಕಾಲದಲ್ಲಿ ದಯೆಯ ಸವಲತ್ತು ಸಿಗುತ್ತದೆ, ಅದರೆ ಇಷ್ಟು ಇಲ್ಲ. ಗಲ್ಲು ಶಿಕ್ಷೆಗೆ ಗುರಿಯಾದವನು ಬಯಸಿದ ವಸ್ತು ತಂದು ಕೊಡಲಾಗುತ್ತದೆ. ಏನನ್ನು ಬಯಸುವೆಯೋ ಅದೇ ಸಿಗುವುದು, ಭಗವಂತನು ಇಂತಹ ಕಾನೂನು ಮಾಡಿರುವನು. ಯಾವುದನ್ನು ನೆನೆಯುವೆಯೋ ಅದೇ ಸಿಗಬಹುದು. ನೀನು ಬಯಸಿದ್ದನ್ನು ಪಡೆದುಕೋ, ನಿನ್ನ ಇಚ್ಛೆ. ಪಶುಗಳ ಅವಶ್ಯಕತೆ ಇದ್ದರೆ ಪಶುಗಳ, ಬೆಟ್ಟದ ಅವಶ್ಯಕತೆ ಇದ್ದರೆ ಬೆಟ್ಟದ, ಭಗವಂತನ ಅವಶ್ಯಕತೆ ಇದ್ದರೆ ಭಗವಂತನು, ಹೀಗೆ ಬಯಸಿದುದನ್ನು ಪಡೆ. ಇದರಲ್ಲಿ ನ್ಯಾಯವೂ, ದಯೆಯೂ ತುಂಬಿದೆ.</p>
<p class="Text">ಮಹಾ ಪಾಪಿಗಿಂತಲೂ ಪಾಪಿಯಾದವನು ಅಂತ್ಯಕಾಲದಲ್ಲಿ ಭಗವಂತನನ್ನು ನೆನೆದರೆ ಉದ್ಧಾರವಾಗಿ ಹೋಗುವನು. ಇದು ದಯೆ ಆಗಿದೆ. ಅಂತ್ಯಕಾಲದಲ್ಲಿ ಭಗವಂತನ ಸ್ಮರಣೆ ಕಠಿಣವಾಗಿದೆ ಎಂದು ನೀವು ಹೇಳಬಹುದು, ಇದನ್ನು ನೀವು ಸುಲಭವಾಗಿಸಿಕೊಳ್ಳಿ. ಭಗವಂತ ಹೇಳುತ್ತಾನೆ -</p>
<p class="Shlok">ಅನನ್ಯಚೇತಾಃ ಸತತಂ ಯೋ ಮಾಂ ಸ್ಮರತಿ ನಿತ್ಯಶಃ ।</p>
<p class="Shlok">ತಸ್ಯಾಹಂ ಸುಲಭಃ ಪಾರ್ಥ ನಿತ್ಯಯುಕ್ತಸ್ಯ ಯೋಗಿನಃ ॥</p>
<p class="TXT-Right">(ಗೀತೆ 8/14)</p>
<p class="Text">ಅನನ್ಯ ಚಿತ್ತದಿಂದ ನಿರಂತರ ನನ್ನನ್ನು ಸ್ಮರಿಸುವವನಿಗೆ ನಾನು ಸುಲಭನಾಗಿದ್ದೇನೆ, ಅರ್ಥಾತ್ ಸುಲಭವಾಗಿ ದೊರೆಯುತ್ತೇನೆ. ಅದಕ್ಕಾಗಿ ಶ್ರೀಕೃಷ್ಣ ಹೇಳುತ್ತಾನೆ -</p>
<p class="Shlok">ತಸ್ಮಾತ್ ಸರ್ವೇಷು ಕಾಲೇಷು ವಾಮನುಸ್ಮರ ಯುಧ್ಯ ಚ ।</p>
<p class="Shlok">ಮಯ್ಯರ್ಪಿತಮನೋಬುದ್ಧಿರ್ಮಾಮೇವೈಷ್ಯಸ್ಯಸಂಶಯಮ್ ॥</p>
<p class="TXT-Right">(ಗೀತೆ 8/7)</p>
<p class="Text">ನೀನು ಎಲ್ಲ ಸಮಯದಲ್ಲಿ ನಿರಂತರ ನನ್ನನ್ನು ಸ್ಮರಿಸು ಹಾಗೂ ಯುದ್ಧವನ್ನು ಮಾಡು. ಹೀಗೆ ನನ್ನಲ್ಲಿ ಅರ್ಪಿಸಿದ ಮನ, ಬುದ್ಧಿಯಿಂದ ಕೂಡಿದವನು ನಿಃಸಂದೇಹವಾಗಿ ನನ್ನನ್ನೇ ಪಡೆಯುತ್ತಾನೆ. ನೀನು ಅಪಾಯವನ್ನು ಏಕೆ ತಂದುಕೊಳ್ಳುವೆ? ನಿರಂತರ ಅವನನ್ನು ಸ್ಮರಿಸು.</p>
<p class="Shlok">ಅಥ ಚಿತ್ತಂ ಸಮಾಧಾತುಂ ನ ಶಕ್ನೋಷಿ ಮಯಿ ಸ್ಥಿರಮ್ ।</p>
<p class="Shlok">ಅಭ್ಯಾಸಯೋಗೇನ ತತೋ ಮಾವಿಚ್ಛಾಪ್ತುಂ ಧನಂಜಯ ॥</p>
<p class="TXT-Right">(ಗೀತೆ 12/9)</p>
<p class="Text">ನೀನು ನಿನ್ನ ಮನಸ್ಸನ್ನು ನನ್ನಲ್ಲಿ ಸ್ಥಿರವಾಗಿ ಸ್ಥಾಪಿಸಲು ಅಸಮರ್ಥನಾದರೆ, ಅರ್ಜುನನೇ! ಅಭ್ಯಾಸಯೋಗದಿಂದ ನನ್ನನ್ನು ಪಡೆಯಲು ಇಚ್ಛಿಸು. ನೀನು ನನ್ನನ್ನೇ ಪಡೆಯುವೆ, ಇದರಲ್ಲಿ ಸಂದೇಹವೇ ಇಲ್ಲ ಎಂದು ಭಗವಂತನು ಹೇಳುತ್ತಾನೆ.</p>
<p class="Text">ಸುಲಭ ಎಂದು ಹೇಳಿ ನಿರಂತರ ಭಜನೆಯನ್ನು ತಂದಿರುವೆಯಲ್ಲ! ಇದೇನು? ತಾಯಿಯಲ್ಲಿ ವಾತ್ಸಲ್ಯ ಭಾವ ಇರುತ್ತದೆ. ಆಕೆ ತನ್ನ ಮಗನನ್ನು ದುಃಖಿಯಾಗಿ ನೋಡಲು ಬಯಸುವುದಿಲ್ಲ. ತಾಯಿ ಅಡಿಗೆ ಮಾಡುತ್ತಿದ್ದರೂ ದೀಪದ ಹತ್ತಿರ ಹೋದರೆ ಎತ್ತಿಕೊಳ್ಳುವಳು.</p>
<p class="Text">ಹಾವು ಚೇಳು ಇದ್ದರೆ ಓಡಿಸಿಬಿಡುತ್ತಾಳೆ. ಹಟ ಹಿಡಿದಾಗ ತಾಯಿ ಮಗುವನ್ನು ಮರೆಸಿ ಸಹಿತಿಂಡಿ ಕೊಡುವಳು. ಅವನನ್ನು ಹೃಷ್ಟಪುಷ್ಟಗೊಳಿಸುವಳು. ಭಗವಂತನ ಭಜನೆ ಧ್ಯಾನವೇ ನಿಜವಾದ ಮಿಠಾಯಿ ಆಗಿದೆ, ಇದು ಭಗವಂತನ ಭಕ್ತಿಯಿಂದ ಉಂಟಾಗುತ್ತದೆ.</p>
<p class="Text">ಭಗವಂತನು ಮುಖಸ್ತುತಿ ಮಾಡುವುದಿಲ್ಲ. ತಾಯಿಯು ಮಗುವಿಗೆ ಮಿಠಾಯಿ ತಿನ್ನಿಸಿದಂತೆಯೇ ಭಗವಂತನು ಭಜನೆ- ಧ್ಯಾನರೂಪೀ ಮಿಠಾಯಿಯನ್ನು ತಿನ್ನಿಸಲು ಬಯಸುತ್ತಾನೆ. ತಾಯಿ ಮಗುವಿಗೆ ಲಡ್ಡು ಕೊಡುವಳು, ಮಗು ಅದನ್ನು ಬಿಳಿಸುತ್ತದೆ. ಆಗ ತಾಯಿ ಸಿಟ್ಟಾಗುವುದಿಲ್ಲ, ಮಗುವಿಗೆ ಹೇಳುತ್ತಾಳೆ ಮಗು! ತಿನ್ನು ಸಿಹಿಯಾಗಿದೆ. ಭಗವಂತನೂ ಹೀಗೆಯೇ ಹಾವು, ಚೇಳುಗಳನ್ನು ದೂರ ಓಡಿಸಿ ಭಜನೆ, ಧ್ಯಾನರೂಪೀ ಮಿಠಾಯಿ ತಿನ್ನಿಸುತ್ತಾನೆ. ನೀನು ಚೇಳನ್ನು ಹಿಡಿಯಲು ಲಡ್ಡು ಬಿಟ್ಟು ಬಿಡುತ್ತಿ. ಹುಳು ಬೆಂಕಿಗೆ ಬಿದ್ದು ಸ್ವಾಹಾ ಆಗುತ್ತದೆ. ಹಾಗೆಯೇ ನೀನು ಪತ್ನೀ, ಪುತ್ರರೆಂಬ ಸಂಸಾರದಲ್ಲಿ ಬಿದ್ದು ಸ್ವಾಹಾ ಆಗುತ್ತಿರುವೆ, ಇದು ನಿನ್ನ ಸ್ಥಿತಿಯಾಗಿದೆ. ಹುಳುವಿಗೆ ಕಣ್ಣಿನ ಆನಂದ ಸಿಗುತ್ತದೆ, ತಾನು ಸುಟ್ಟು ಭಸ್ಮವಾಗುವೆ ಎಂಬುದು ಅದಕ್ಕೆ ತಿಳಿದಿರುವುದಿಲ್ಲ. ಹೀಗೆಯೇ ಪುರುಷನು ಸ್ತ್ರೀಯನ್ನು ಸುಂದರಳು ಎಂದು ತಿಳಿದುಕೂಡಿಕೊಳ್ಳುವನು ಹಾಗೂ ಬಲ, ವೀರ್ಯದ ನಾಶವಾಗಿ ಸ್ವಾಹಾ ಆಗುತ್ತಾನೆ. ಈ ಜನ್ಮದಲ್ಲಿ ಕಾಯಿಲೆಯಿಂದ ಸಾಯುತ್ತಾನೆ ಹಾಗೂ ಸತ್ತು ನರಕಕ್ಕೆ ಹೋಗುತ್ತಾನೆ. ಬೆಂಕಿಗೆ ಬಿದ್ದ ಹುಳು ಒದ್ದಾಡಿ ಸಾಯವಂತೆಯೇ ಮನುಷ್ಯನು ಒಡ್ಡಾಡುತ್ತಾ ಸಾಯುತ್ತಾನೆ.</p>
<p class="Text">ತಾಯಿಯು ತನ್ನ ಮಗುವಿಗೆ ಚೇಳು ಕುಟುಕದಿರಲಿ ಎಂದು ನೋಡುತ್ತಾಳೆ, ಹಾಗೆಯೇ ಭಗವಂತನು ವಿಷಯರೂಪೀ ಚೇಳಿನಿಂದ ಕಾಪಾಡುತ್ತಾನೆ. ತುಳಸೀ ದಾಸರು ಹೇಳುತ್ತಾರೆ -</p>
<p class="Shlok">ನರ ತನು ಪಾಯಿ ಬಿಷಯ ಮನ ದೇಹೀ<span class="char-style-override-3">ಂ</span> । ಪಲಟಿ ಸುಧಾ ತೇ ಸಠ ವಿಷ ಲೇಹೀ<span class="char-style-override-3">ಂ</span> ॥</p>
<p class="Text">ಮನುಷ್ಯ ಶರೀರ ಪಡೆದು ಭೋಗಗಳಲ್ಲಿ ಮನಸ್ಸನ್ನು ತೊಡಗಿಸುವವನು ಮೂರ್ಖನಾಗಿದ್ದಾನೆ. ಭಗವಂತನು ಗೀತೆಯಲ್ಲಿ - ಇಂದ್ರಿಯ ಜನ್ಯ ಸುಖವು ಪ್ರಾರಂಭದಲ್ಲಿ ಅಮೃತದಂತೆ ಕಂಡು ಬರುತ್ತದೆ. ಆದರೆ ಪರಿಣಾಮದಲ್ಲಿ ವಿಷದಂತೆ ಇದೆ, ಎಂದು ಹೇಳಿರುವನು. ಭಗವಂತನ ದರ್ಶನ, ಭಾಷಣ ಅಮೃತದಂತೆ ಇದೆ. ತಾಯಿಯು ವಿಷವನ್ನು ಕೊಡಬಲ್ಲಳೆ? ಹೀಗೆಯೇ ಭಗವಂತರೂಪೀ ತಾಯಿಯು ವಿಷವನ್ನು ತಿನ್ನಲು ಹೇಗೆ ಬಿಡವಳು? ಆಕೆಯು ಮಧುರರಸವನ್ನು ಕುಡಿಸುವಳು. ಭಗವಂತನ ಭಜನೆಯೇ ನಿಜವಾದ ಅಮೃತವಾಗಿದೆ. ವಿಷಯಗಳು ವಿಷವಾಗಿವೆ.</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span class="char-style-override-4"></span></p>


<p class="Page-Break"> </p>
<p class="Chapter-Heading" id="toc_marker-10">8. ಮಹಾತ್ಮರ ಮಹಿಮೆ</p>
<p class="Text">ಮಹಾತ್ಮ ಪುರುಷರ ಮಹಿಮೆಗೆ ಸೀಮೆ ಇರುವುದಿಲ್ಲ. ಸಾಧಾರಣ ಮಹಾತ್ಮರಾಗಿರುವವರ ಗುಣ, ಪ್ರಭಾವ, ಮಹಿಮೆ, ರಹಸ್ಯ ಯಾರೂ ತಿಳಿಸಲಾರರು. ಭಗವಂತನೇ ಕಳಿಸಿದ ಮಹಾಪುರುಷರ ಮಾತಾದರೂ ಏನು? ಅವರಾದರೋ ಭಗವಂತನಂತೆಯೇ ಆಗಿರುತ್ತಾರೆ. ಹೀಗೆ ಹೇಳಿದರೂ ಯಾವುದೇ ಆಪತ್ತು ಇಲ್ಲ. ಭಗವಂತನ ದರ್ಶನ, ಭಾಷಣದಿಂದ ಸಿಗುವ ಲಾಭದಂತೆಯೇ ಅವರ ದರ್ಶನ ಭಾಷಣದಿಂದ ನಮಗೆ ಸಿಗುತ್ತದೆ. ಆದರೆ ಇಂತಹ ಭಕ್ತರು ಭಗವಂತನ ಅಂತರಂಗರಾಗಿರುತ್ತಾರೆ, ಅಥವಾ ಭಗವಂತನೊಂದಿಗೇ ಬರುತ್ತಾರೆ, ಇಲ್ಲವೇ ಕೆಲವೊಮ್ಮೆ ಒಬ್ಬರೇ ಬರುತ್ತಾರೆ. ಧ್ರುವನಿಗಾಗಿ ಭಗವಂತನು ಒಬ್ಬನೇ ಬಂದನು, ಕೃಷ್ಣಾವತಾರದಲ್ಲಿ ಗೋಪಿಯರನ್ನು ಮತ್ತು ಗೋಪಾಲರನ್ನು ಜೊತೆಗೆ ಕರೆದುಕೊಂಡು ಬಂದನು. ಪ್ರಪಂಚದಲ್ಲಿಯೂ ಸಾಧನೆ ಮಾಡಿ ಬಹಳ ಉಚ್ಚಕೋಟಿಯ ಮಹಾತ್ಮರು ಆಗುತ್ತಾರೆ, ಗೌರಾಂಗ ಮಹಾಪ್ರಭು, ನರಸೀಮೆಹತಾ ಮುಂತಾದವರು.</p>
<p class="Text">ಭಗವಂತನ ನಾಮದ, ಭಗವಂತನ ಮತ್ತು ಅವನ ಭಕ್ತರ ಮಹಿಮೆಯನ್ನು ಹಾಡಿದಷ್ಟು ಕಡಿಮೆಯೇ. ಜಗತ್ತೆಲ್ಲವೂ ತನ್ನ ಸ್ವಾರ್ಥದಲ್ಲಿ ರತವಾಗಿದೆ -</p>
<p class="Shlok">ಸ್ವಾರತ ಮೀತ ಸಕಲ ಜಗ ಮಾಹೀ<span class="char-style-override-3">ಂ</span> । ಸಪನೆಹು<span class="char-style-override-3">ಂ</span> ಪ್ರಭು ಪರಮಾರಥ ನಾಹೀ<span class="char-style-override-3">ಂ</span> ॥</p>
<p class="Text">ಎಲ್ಲರೂ ಸ್ವಾರ್ಥಿ, ಮುಖಸ್ತುತಿ ಮಾಡುವವರೇ, ಸ್ವಾರ್ಥವನ್ನು ಬಿಟ್ಟು ಯಾವ ಮಿತ್ರನೂ ಇಲ್ಲ. ಏನೂ ಯಾರೂ ಇಲ್ಲವೇ? ಕೇವಲ ಇಬ್ಬರಿದ್ದಾರೆ.</p>
<p class="Shlok">ಹೇತು ರಹಿತ ಜಗ ಜುಗ ಉಪಕಾರೀ । ತುಮ್ಹ ತುಮ್ಹಾರ ಸೇವಕ ಅಸುರಾರೀ ॥</p>
<p class="Text">ಹೇತು ರಹಿತ, ಸ್ವಾರ್ಥವಿಲ್ಲದೆ ಹಿತವನ್ನು ಮಾಡುವವರು ನೀನು ಮತ್ತು ನಿನ್ನ ಭಕ್ತರು ಇಬ್ಬರೇ ಇದ್ದಾರೆ. ಇಲ್ಲಿ ಭಗವದ್ಭಕ್ತರನ್ನು ಭಗವಂತನಂತೇ ಉಪಮೆ ಕೊಟ್ಟಿದೆ. ಗೀತೆಯಲ್ಲಿ ಹೇಳಿದೆ.</p>
<p class="Shlok">ಉದಾರಾಃ ಸರ್ವ ಏವೈತೇ ಜ್ಞಾನೀ ತ್ವಾತ್ಮೈವ ಮೇ ಮತಮ್ ।</p>
<p class="Shlok">ಆಸ್ಥಿತಃ ಸ ಹಿ ಯುಕ್ತಾತ್ಮಾ ವಾಮೇವಾನುತ್ತಮಾಂ ಗತಿಮ್ ॥</p>
<p class="TXT-Right">(ಗೀತೆ 7/18)</p>
<p class="Text">ಅವರು ಉದಾರಿಗಳಾಗಿದ್ದಾರೆ, ಆದರೆ ಜ್ಞಾನಿಯಾದರೋ ಸಾಕ್ಷಾತ್ ನನ್ನ ಸ್ವರೂಪರೇ ಆಗಿದ್ದಾರೆ, ಎಂಬುದೇ ನನ್ನ ಮತವಾಗಿದೆ, ಏಕೆಂದರೆ ಆ ಮದ್ಗತ, ಮನ ಬುದ್ಧಿಯುಳ್ಳ ಜ್ಞಾನಿ ಭಕ್ತನು ಅತಿ ಉತ್ತಮ ಗತಿಸ್ವರೂಪ ನನ್ನಲ್ಲಿಯೇ ಚೆನ್ನಾಗಿ ಸ್ಥಿತನಾಗಿದ್ದಾನೆ.</p>
<p class="Text">ಎಲ್ಲರೂ ಉದಾರರೇ, ನನ್ನ ಭಜನೆಯಲ್ಲಿ ಸಮಯವನ್ನು ತೊಡಗಿಸುವುದರಿಂದ ಉತ್ತಮರಾಗಿದ್ದಾರೆ, ಆದರೆ ಜ್ಞಾನಿಯಾದರೋ ಸಾಕ್ಷಾತ್ ನನ್ನ ಸ್ವರೂಪನೇ ಆಗಿದ್ದಾನೆ, ಎಂದೇ ನನ್ನ ಮತವಾಗಿದೆ.</p>
<p class="Text">ಭಗವಂತನ ಭಕ್ತರಾದರೋ ನಮಗೆ ಅನೇಕರು ಸಿಗುತ್ತಾರೆ, ಆದರೆ ಭಗವಂತನು ದೊರಕಿದಾಗ ಆಗುವ ಆನಂದ ನಮಗಾಗುವುದಿಲ್ಲ. ಇದರ ಕಾರಣ - ಪ್ರಭುವು ತನ್ನ ಅಕಾರವನ್ನು ಕೊಟ್ಟು ಕಳಿಸಿರುವಂತಹ ಪುರುಷರು ಯಾರೂ ಕಂಡು ಬರುವುದಿಲ್ಲ. ಯಾರಾದರೂ ಇರಬಹುದು, ನಮಗೆ ತಿಳಿಯದಿದ್ದರೆ ಅವನು ಇದ್ದರೂ ಅಪ್ರಾಪ್ತನೇ ಆಗಿರುವನು.</p>
<p class="Text">ಯಾರ ದರ್ಶನ, ಸ್ಪರ್ಶ, ಭಾಷಣದಿಂದ ಕಲ್ಯಾಣವಾಗುವಂತಹ, ಯಾರನ್ನು ಭಗವಂತನೇ ಜಗತ್ತಿನ ಕಲ್ಯಾಣಕ್ಕೆ ಕಳಿಸಿರುವನೋ, ಅಂತಹ ಪುರುಷರು ಜಗತ್ತಿನಲ್ಲಿ ಕಂಡುಬರುವುದಿಲ್ಲ. ಪರಮಾತ್ಮನ ಪ್ರಾಪ್ತಿಯಾದ ಪುರುಷರಾದರೋ ಸಿಗಬಲ್ಲರು. ಅವರು ಇತರರಿಗೆ ಸಾಧನೆ ತಿಳಿಸಿಕೊಡುವರು. ಭಗವಂತನೂ ಕೂಡ ಯಾವಾಗಲೂ ಇಂತಹ ಅಧಿಕಾರವನ್ನು ಕೊಡುವುದೂ ಇಲ್ಲ. ಇಂತಹ ಪುರುಷರು ಇದ್ದಾರೆಯೇ? ಹೌದು, ಆದರೆ ನಮ್ಮ ಮುಂದೆ ಇಲ್ಲ.</p>
<p class="Text">ಭಗವಾನ್ ಶಂಕರನಿಗೆ ಅಧಿಕಾರವಿದೆ, ನಾರದರಿಗೆ ಇದೆ, ಹನುಮಂತನಿಗೆ ಇದೆ, ಆದರೆ ಅವರ ಸುಳಿವು ಇಲ್ಲ. ಭಗವಂತನ ದರ್ಶನ ಮಾಡುವುದರಿಂದ ಸಿಗುವ ಶಾಂತಿ, ಆನಂದದಂತೆಯೇ ಅವರ ದರ್ಶನದಿಂದಲೂ ಆನಂದ ಉಂಟಾಗುತ್ತದೆ, ಇಂತಹ ಭಗವಂತನ ಭಕ್ತರೂ ಇರುತ್ತಾರೆ. ಇವರನ್ನು ಭಗವಂತನೇ ಕಳಿಸಿರುವನು. ಇಂತಹವರನ್ನು ನೋಡುವುದರಿಂದ ಭಗವಂತನ ಸಮ್ಮತಿ ಉಂಟಾದರೆ ಇವರು ಭಗವಂತನ ಭಕ್ತರಾಗಿದ್ದಾರೆ ಎಂದು ತಿಳಿಯಬೇಕು. ಇಂತಹ ಪುರುಷರು ಭಗವಂತನ ಪ್ರಾಪ್ತಿಯ ಮಾರ್ಗವನ್ನು ತಿಳಿಸಬಲ್ಲರು, ಆದರೆ ಭಗವಂತನಿಗಿಂತ ಹೆಚ್ಚು ಶಕ್ತಿಶಾಲಿಯಾಗಿರುವುದಿಲ್ಲ.</p>
<p class="Text">ಭಗವಂತನಿಂದಲೂ ಆಗದಿರುವ ಕಾರ್ಯವನ್ನು ಮಾಡಬಲ್ಲಂತಹ ಯಾರೋ ಒಬ್ಬ ಮಹಾಪುರುಷರು ಇರಬಲ್ಲರು. ಇಂತಹ ಮಹಾತ್ಮರು ಹೇಗೆ ಸಿಗುವರು? ಭಗವಂತನನ್ನು ಪ್ರಾರ್ಥಿಸುವುದರಿಂದ. ಪ್ರಾರ್ಥನೆ ಮಾಡುವುದರಿಂದ ಸಾಕ್ಷಾತ್ ಭಗವಂತನೇ ಸಿಗಬಲ್ಲನು. ಭಗವಂತನ ಭಕ್ತನು ಸಿಗುವುದು, ಭಗವಂತನು ಸಿಗುವುದರ ಅಂತರ್ಗತವಿಲ್ಲ, ಆದರೆ ಅವನ ಭಕ್ತರು ದೊರಕಿದರೆ, ಭಗವಂತನು ಸಿಗುವುದು ಅದರ ಅಂತರ್ಗತವಾಗಿದೆ. ಅದಕ್ಕಾಗಿ ನಾವು ಇಂತಹ ಭಕ್ತರು ದೊರೆಯುವಂತೆ ಭಗವಂತನಲ್ಲಿ ಪ್ರಾರ್ಥಿಸಬೇಕು. ಭಗವಂತನು ನ್ಯಾಯದಿಂದ ಬಂತನಾಗಿದ್ದರಿಂದ ಇಡೀ ಜಗತ್ತಿನ ಉದ್ಧಾರ ಮಾಡಲಾರನು, ಆದರೆ ಇಂತಹ ಭಕ್ತರು ಜಗತ್ತಿನ ಕಲ್ಯಾಣ ಮಾಡಬಲ್ಲರು. ಅವರಿಗೆ ಅವಕಾಶ ಸಿಕ್ಕಿದರೆ ಜಗತ್ತಿನ ಉದ್ಧಾರ ಮಾಡಲು ಕಟಿಬದ್ಧರಾಗಿರುತ್ತಾರೆ. ಇಂತಹ ಭಕ್ತರು ನರಕಕ್ಕೆ ಹೋದರೂ ನಾರಕೀ ಜೀವರನ್ನು ಉದ್ಧಾರ ಮಾಡಿಬಿಡುತ್ತಾರೆ. ಒಬ್ಬ ಕಾಯಸ್ಥನ ಕಥೆ ಇದೆ. ಅವನಿಗೆ ಏನೋ ಕಾರಣದಿಂದ ಯಮಪುರಿಯ ಅಧಿಕಾರ ಸಿಕ್ಕಿತು, ಆಗ ಯಮಪುರಿಗೆ ಬರುವವರನ್ನು ವೈಕುಂಠಕ್ಕೆ ಕಳಿಸಲಾಯಿತು. ಇಂತಹ ಭಕ್ತರೊಂದಿಗೆ ಸೇರಿ ವೈಕುಂಠದ ಬಾಗಿಲನ್ನು ತೆರೆಸಬೇಕು. ಇದು ಘೋರ ಕಲಿಕಾಲವಾಗಿದೆ, ಇದರಲ್ಲಿ ಸವಲತ್ತು ಬಹಳ ಇದೆ, ಆದರೆ ಸವಲತ್ತನ್ನು ಮಾಡಿಸಿಕೊಳ್ಳಬೇಕು. ಸವಲತ್ತಿನಿಂದ ಕೆಲಸವಾಗುವುದಿಲ್ಲ. ಭಗವಂತನು ನೀತಿಯಲ್ಲಿ ಬಂತನಾಗಿದ್ದಾನೆ-</p>
<p class="Shlok">ಯೇ ಯಥಾ ಮಾಂ ಪ್ರಪದ್ಯಂತೇ ತಾಂ ಸ್ತಥೈವ ಭಜಾಮ್ಯಹಮ್ ।</p>
<p class="Shlok">ಮಮವರ್ತ್ಮಾನುವರ್ತಂತೇ ಮನುಷ್ಯಾಃ ಪಾರ್ಥ ಸರ್ವಶಃ ॥</p>
<p class="TXT-Right">(ಗೀತೆ 4/11)</p>
<p class="Text">ಎಲೈ ಅರ್ಜುನ! ನನ್ನ ಭಕ್ತನು ನನ್ನನ್ನು ಹೇಗೆ ಭಜಿಸುವನೋ, ನಾನೂ ಅವನನ್ನು ಹಾಗೆಯೇ ಭಜಿಸುತ್ತೇನೆ, ಏಕೆಂದರೆ ಎಲ್ಲ ಮನುಷ್ಯರು ಎಲ್ಲ ವಿಧದಿಂದ ನನ್ನ ಮಾರ್ಗವನ್ನೇ ಅನುಸರಿಸುತ್ತಾರೆ.</p>
<p class="Text">ಯಾವುದೇ ಪ್ರಕಾರದಿಂದ ಜಗತ್ತಿನ ಉದ್ಧಾರವಾಗಲಿ, ಎಂಬ ಉದ್ದೇಶ ಇಟ್ಟುಕೊಂಡಿರಬೇಕು. ತನಗಾಗಿ ನರಕವೇ ಸಿಕ್ಕಿದರೂ ಜಗತ್ತಿನ ಉದ್ಧಾರವಾಗಬೇಕು.</p>
<p class="Text">ಎಲ್ಲರ ಉದ್ಧಾರ ಮಾಡಬಲ್ಲಂತಹವನ ಸ್ಥಾನ ಬರಿದಾಗಿದೆ. ಇಡೀ ಜಗತ್ತಿನ ಉದ್ಧಾರವಾಗಬೇಕು ಎಂಬ ಭಾವವಿರುವವನಿಗಾಗಿ ಸ್ಥಾನ ಬರಿದಾಗಿದೆ. ನಮ್ಮ ಸರದಿ ಎಲ್ಲರಿಗಿಂತ ಹಿಂದೆ ಇರಲಿ.</p>
<p class="Text">ಮಹಾಪೂರ ಬಂತು, ದೋಣಿ ಒಂದೇ ಇದೆ, ಎಲ್ಲರೂ ದಾಟಿದ ಮೇಲೆ ದಾಟಲು ಬಯಸುವವನ ಸಿದ್ಧಾಂತ ಎಲ್ಲಕ್ಕಿಂತ ಹಿರಿದಾಗಿದೆ. ಮೊದಲಿಗೆ ದೋಣಿ ಏರಿ ದಾಟಲು ಬಯಸುವವನ ಸಿದ್ಧಾಂತವು ಎಲ್ಲಕ್ಕಿಂತ ಕೆಳಮಟ್ಟದ್ದಾಗಿದೆ. ತಮ್ಮ ಉದ್ಧಾರವನ್ನೇ ಬಯಸುವವರಿಗೆ ಸಿಗುವುದಾದರೆ ಹಾಗೆಯೇ ನಮಗೂ ಸಿಗಲಿ.</p>
<p class="Text">ತನ್ನನ್ನು ಬಿಟ್ಟು ಉಳಿದೆಲ್ಲರ ಕಲ್ಯಾಣವಾಗಲೀ ಎಂಬ ಸಿದ್ಧಾಂತವೇ ತುಂಬಾ ಒಳ್ಳೆಯ ಸಿದ್ಧಾಂತವಾಗಿದೆ. ನಿಮ್ಮಲ್ಲಿ ಯಾರ ಉದ್ಧಾರವಾಬೇಕು ಎಂಬ ಆಕಾಶವಾಣಿ ನುಡಿದರೆ, ಎಲ್ಲರೂ ಹೇಳುವರು ನಮ್ಮದಾಗಬೇಕು, ನಮ್ಮದಾಗಬೇಕು, ಆಗ ಭಗವಂತನು ಹೇಳುವನು ನಾನು ಯಾರ ಉದ್ಧಾರವನ್ನೂ ಮಾಡುವುದಿಲ್ಲ. ದೋಣಿಯಲ್ಲಿ ಇಬ್ಬರು ಕುಳಿತುಕೊಳ್ಳಬಲ್ಲರು, ಐವತ್ತು ಜನರಿದ್ದಾರೆ, ನಮ್ಮನ್ನು ಕೂರಿಸು, ನಮ್ಮನ್ನು ಕೂರಿಸು ಎಂದು ಎಲ್ಲರೂ ಹೇಳುತ್ತಾರೆ, ಎಲ್ಲರು ಕುಳಿತುಕೊಂಡರೆ ದೋಣಿ ಮುಳುಗಿಹೋದೀತು.</p>
<p class="Text">ನಮ್ಮನ್ನು ಬಿಟ್ಟು ಉಳಿದೆಲ್ಲರನ್ನು ದಾಟಿಸಿ ಬಿಡು ಎಂದು ಎಲ್ಲರೂ ಹೇಳಿದರೆ, ದೋಣಿ ಪುನಃ ಪುನಃ ಇಬ್ಬಿಬ್ಬರನ್ನು ಕೊಂಡುಹೋಗಿ ಎಲ್ಲರನ್ನು ದಾಟಿಸೀತು. ಇದೇ ನ್ಯಾಯ ಎಲ್ಲೆಡೆ ಅನ್ವಯಿಸುವುದು. ಭಗವಂತನು ಕೇಳಿದನು ಯಾರ ಉದ್ಧಾರ ಮಾಡಲಿ? ನನ್ನನ್ನು ಬಿಟ್ಟು ಎಲ್ಲರ ಉದ್ಧಾರಮಾಡು ಎಂದು ಹೇಳಿದರೆ ಭಗವಂತನು ಎಲ್ಲರ ಉದ್ಧಾರ ಮಾಡುತ್ತಾನೆ.</p>
<p class="Text">ತನ್ನ ಕಲ್ಯಾಣವಾಗಬೇಕೆಂಬುದೇ ನಮ್ಮ ಸಿದ್ಧಾಂತವಾಗಿದೆ. ಕಲ್ಯಾಣದ ಮಾತಾದರೋ ದೂರ ಉಳಿಯಿತು, ನೆರೆ ಬಂದರೆ ನೋಡಿ ತಮಾಶೆ, ನೆರೆಯ ಮಾತು ದೂರ, ಹುಲಿ ಬಂದರೆ ನೋಡಿ. ನಿಜವಾಗಿ ತ್ಯಾಗವೇ ಉಚ್ಚಕೋಟಿಯ ವಸ್ತು ಅಗಿದೆ. ಈ ತ್ಯಾಗವು <span class="char-style-override-2">‘ಮುಕ್ತಿ ನಿರಾದರ ಭಗತಿ ಲುಭಾನೆ’ </span>ಹೀಗೆ ಇರಬೇಕು.</p>
<p class="Text">ಪ್ರಹ್ಲಾದನಲ್ಲಿ ನಿಷ್ಕಾಮ ಪ್ರೇಮವಿತ್ತು, ಅನನ್ಯ ಭಕ್ತಿ ಇತ್ತು. ನಾವು ಪ್ರಹ್ಲಾದನನ್ನು ಮುಂದಿಟ್ಟುಕೊಂಡು ಭಗವಂತನ ಭಕ್ತಿ ಮಾಡಬೇಕು. ಪ್ರಹ್ಲಾದನಂತಹ ಭಕ್ತರು ಧನ್ಯವಾದಕ್ಕೆ ಯೋಗ್ಯರಾಗಿದ್ದಾರೆ. ಇಂತಿಂತಹ ಭಕ್ತರು ಜಗತ್ತಿನಲ್ಲಿ ಆಗಿರುವರು, ಮುಂದೆಯೂ ಆಗುವರು.</p>
<p class="Text">ಭಕ್ತರ ದರ್ಶನ, ಸ್ಪರ್ಶದಿಂದ ಕಲ್ಯಾಣವಾಗುತ್ತದೆ. ಅವರ ಸ್ಪರ್ಶದಿಂದ ಶರೀರದಲ್ಲಿ ವಿದ್ಯುತ್ ಪ್ರವಹಿಸುತ್ತದೆ. ರೋಮ ರೋಮಗಳಲ್ಲಿ ಭಗವಂತನ ಪ್ರೇಮ ಜಾಗ್ರತವಾಗುತ್ತದೆ. ಪ್ರೇಮಿಗಳ ದರ್ಶನ, ಸ್ಪರ್ಶ, ಭಾಷಣದಿಂದ ಪ್ರೇಮದ ಜಾಗ್ರತಿ ಆಗುತ್ತದೆ. ದರ್ಶನ, ಸ್ಪರ್ಶದಿಂದೇನು, ಅವರ ಹೆಸರನ್ನು ಉಚ್ಛರಿಸಿದರೆ, ಅವರ ಚಿಂತನೆಯಿಂದಲೂ ಅದೇ ಲಾಭವಾಗುತ್ತದೆ. ಇದು ಭಗವಂತನು ಕಳಿಸಿದ ಭಕ್ತರ ಮಾತಾಯಿತು. ಇವರು ಭಗವಂತನ ನಿತ್ಯಪರಿಕರರಾಗಿದ್ದಾರೆ. ಅವರು ಬೇಕಾದರೆ ಭಗವಂತನೊಂದಿಗೆ ಬರಲೀ, ಒಬ್ಬರೇ ಬರಲಿ. ಅದಕ್ಕಾಗಿ ಉದ್ಧವರು ಹೇಳುತ್ತಾರೆ - ಪ್ರಭೋ! ನನ್ನನ್ನು ವೃಂದಾವನದ ಗಿಡ, ಲತೆಯಾಗಿಸು, ಅದರಿಂದ ನಿನ್ನ ಭಕ್ತಗೋಪಿಯರ ಚರಣಧೂಳು ನನ್ನ ಮೇಲೆ ಬೀಳಬಹುದು. ಭಗವಂತನ ಚರಣರಜಕ್ಕಿಂತಲೂ ಅವರು ಗೋಪಿಯರ ಚರಣಧೂಳಿಯ ಮಹಿಮೆ ಹೆಚ್ಚೆಂದು ತಿಳಿಸಿರುವರು. ಅವರಿಗೆ ಗೋಪಿಯರಿಂದ ಹೆಚ್ಚು ಲಾಭವಾಗಿತ್ತು, ಅದಕ್ಕಾಗಿ ಅವರು ಗೋಪಿಯರ ಮಹಿಮೆಯನ್ನು ಹಾಡಿರುವರು. ಭಗವಂತನು ಉದ್ಧವನನ್ನು ಗೋಪಿಯರ ಬಳಿಗೆ ಕಳಿಸಿದನು. ಏಕೆಂದರೆ ಅವರು ಅವನ ಭಕ್ತರಾಗಿದ್ದರು. ಹೀಗೆಯೇ ಭಗವಂತನ ಭಕ್ತರೂ ಕೂಡ ಅವನ ಭಕ್ತರ ಬಳಿಗೆ ಕಳಿಸುತ್ತಾರೆ. ಇದು ಬಹಳ ರಹಸ್ಯದ ಮಾತಾಗಿದೆ.</p>
<p class="Text">ಯಾವ ಮನುಷ್ಯನು ತನ್ನ ನಾಮ-ರೂಪದ ಪ್ರಚಾರಮಾಡುವನೋ, ಅವನ ಪ್ರಚಾರದಿಂದ ಭಗವತ್ಪ್ರಾಪ್ತಿ ಆಗುವುದು ಯಾರಿಗೂ ಸಂಭವವಿಲ್ಲ. ಯಾವ ಪುರುಷನು ತನ್ನ ನಾಮ ರೂಪವನ್ನು ಇಲ್ಲವಾಗಿಸಿ ಭಗವಂತನ ನಾಮ ರೂಪದ ಪ್ರಚಾರ ಮಾಡುವನೋ ಅವನಿಂದ ಭಗವಂತನ ಪ್ರಾಪ್ತಿ ಆಗದಿದ್ದರೆ ಭಗವಂತನ ಮನೆಯಲ್ಲಿ ನ್ಯಾಯವೇ ಇಲ್ಲ.</p>
<p class="ChapterEnd para-style-override-2">ನಾರಾಯಣ! ನಾರಾಯಣ! ನಾರಾಯಣ!<span class="char-style-override-4"></span></p>


<p class="Page-Break"> </p>
<p class="Chapter-Heading" id="toc_marker-11">9. ಮನುಷ್ಯ ಶರೀರದ ಮಹಿಮೆ</p>
<p class="Text">ಸಮಯವನ್ನು ತುಂಬಾ ಎಚ್ಚರಿಕೆಯಿಂದ ಕಳೆಯಬೇಕು. ಒಂದು ದಿನವು ಲಕ್ಷರೂಪಾಯಿ ಕೊಟ್ಟರೂ ನಿಲ್ಲಲಾರದು, ಸಮಯವು ಇಷ್ಟು ಅಮೂಲ್ಯವಾಗಿದೆ. ಸರಿಯಾದ ಸಮಯದಲ್ಲಿ ಸಾಯಲೇಬೇಕು. ಶ್ವಾಸವನ್ನು ಬೆಳೆಸುವುದರಿಂದ ಆಯುಸ್ಸು ಹೆಚ್ಚುತ್ತದೆ ಎಂದು ಶಾಸ್ತ್ರಗಳಲ್ಲಿ ಹೇಳಿದೆ, ಆದರೆ ಅದು ದೊಡ್ಡ ಪುರುಷಾರ್ಥವಾಗಿದೆ. ಆಯುಸ್ಸು ಮುಗಿಯದೆಯೇ ಕೆಲವರು ಆತ್ಮಹತ್ಯೆ ಮಾಡಿಕೊಳ್ಳವರು, ಆದರೆ ಅವನಿಗೆ ದೊಡ್ಡ ಶಿಕ್ಷೆ ಸಿಗುತ್ತದೆ. ಆತ್ಮಹತ್ಯೆಯಂತಹ ಪಾಪ ಬೇರೊಂದಿಲ್ಲ. ವೇದಮಂತ್ರ ಹೇಳುತ್ತದೆ-</p>
<p class="Shlok">ಅಸುರ್ಯಾ ನಾಮ ತೇ ಲೋಕಾ ಅಂಧೇನ ತಮಸಾಽಽವೃತಾಃ ।</p>
<p class="Shlok">ತಾಂಗ್ಸ್ತೇ ಪ್ರೇತ್ಯಾಭಿಗಚ್ಛಂತಿ ಯೇ ಕೇ ಚಾತ್ಮಹನೋ ಜನಾಃ ॥</p>
<p class="TXT-Right">(ಈಶಾವಾಸ್ಯೋಪನಿಷತ್ತು-3)</p>
<p class="Text">ಪ್ರಸಿದ್ಧವಾದ ಅಸುರರ ನಾನಾ ಪ್ರಕಾರದ ಯೋನಿಗಳು ಹಾಗೂ ನರಕರೂಪೀ ಲೋಕಗಳೆಲ್ಲವೂ ಅಜ್ಞಾನ ಹಾಗೂ ದುಃಖ-ಕ್ಲೇಶರೂಪೀ ಮಹಾ ಅಂಧಕಾರದಿಂದ ಮುಚ್ಚಿಹೋಗಿವೆ. ಆತ್ಮಹತ್ಯೆ ಮಾಡಿಕೊಳ್ಳುವ ಯಾವನೇ ಮನುಷ್ಯನಿದ್ದರೆ, ಸತ್ತು ಅವನಿಗೆ ಭಯಂಕರ ಲೋಕಗಳು ಪದೇ ಪದೇ ದೊರೆಯುತ್ತವೆ.</p>
<p class="Text">ಆತ್ಮಹತ್ಯೆ ಮಾಡಿಕೊಂಡವರು ಅಂಧಕಾರಮಯ ಘೋರ ನರಕಗಳನ್ನು ಹಾಗೂ ನೀಚಯೋನಿಗಳನ್ನು ಹೊಂದುತ್ತಾರೆ. ಇದು ಬಹಳ ದೊಡ್ಡ ಮೂರ್ಖತೆಯಾಗಿದೆ. ಮನುಷ್ಯ ಜೀವನವು ಪುನಃ ಪುನಃ ಸಿಗಲಾರದು. ಇಡೀ ಪೃಥ್ವಿಯಲ್ಲಿ ಮನುಷ್ಯರು ಈಗ ಹೆಚ್ಚು ಕಮ್ಮಿ ಎರಡು ಅರ್ಬುದ ಎಂದು ತಿಳಿಯಲಾಗಿದೆ. ಎರಡು ಅರ್ಬುದ ಗಿಡಗಳು ಕೇವಲ ಇಲ್ಲಿ ಕಾಡಿನಲ್ಲಿ ಸಿಗಬಹುದು. ಈಗ ಯೋಚಿಸಿರಿ, ಎಷ್ಟು ಜೀವರಿದ್ದಾರೆ. ಅಸಂಖ್ಯ ಜೀವರಿದ್ದಾರೆ. ಈ ವೃಕ್ಷಗಳು ಎಂದೋ ಮನುಷ್ಯರಾಗಿದ್ದರು, ಇವರು ತಮ್ಮ ಕರ್ತವ್ಯವನ್ನು ಪಾಲಿಸಲಿಲ್ಲ, ಅದಕ್ಕಾಗಿ ಇವುಗಳ ಸ್ಥಿತಿ ಇದಾಗಿದೆ. ಮನುಷ್ಯನಿಗಿಂತ ಮಿಗಿಲಾದ ಯಾವ ಶರೀರವೂ ಇಲ್ಲ, ಎಲ್ಲ ಯೋನಿಗಳಲ್ಲಿ ಮನುಷ್ಯ ಶರೀರ ರತ್ನಪ್ರಾಯವಾಗಿದೆ. ಅದನ್ನು ತಾನಾಗಿ ತ್ಯಜಿಸುವುದು ಎಷ್ಟೊಂದು ತಪ್ಪಾಗಿದೆ. ಮೂರ್ಖತೆಯಾಗಿದೆ. ದುಃಖದಿಂದ ಬೆಂದು ಸ್ವತಃ ಆತ್ಮಹತ್ಯೆ ಮಾಡಿಕೊಳ್ಳುವರು. ಆ ದುಃಖವೇನೋ ಅವನೊಂದಿಗೆ ಮುಗಿಯುತ್ತದೆ ಹಾಗೂ ಶಿಕ್ಷೆ ಇನ್ನೂ ಹೆಚ್ಚು ಸಿಗುವುದು. ನಾನು ತಿಳಿದು ತಿಳಿದು ಆತ್ಮಹತ್ಯೆ ಮಾಡಿಕೊಳ್ಳುವ ಬುದ್ಧಿಯು ಉಂಟಾಗದಿರಲಿ ಎಂದು ಪರಮಾತ್ಮನಲ್ಲಿ ಪ್ರಾರ್ಥಿಸಬೇಕು.</p>
<p class="Text">ಸಮಯವು ತುಂಬಾ ಸೀಮಿತವಾಗಿದೆ, ನಮ್ಮ ಮೃತ್ಯು ತಿಂಗಳಲ್ಲಿ ಆಗಬಹುದು ಅಥವಾ ದಿನಗಳಲ್ಲಿ ಆಗಬಹುದು. ಇಷ್ಟೊಂದು ಅಪಾಯದ ವಸ್ತು ಇರುವುದಾದರೆ, ಅಷ್ಟರಲ್ಲೇ ನಾವು ನಮ್ಮ ಕಾರ್ಯಸಾಧಿಸಿಕೊಳ್ಳಬೇಕು. ಸತ್ತ ಮೇಲೆ ನಮ್ಮ ಶರೀರ ಬೂದಿಯಾಗುವುದು, ಅದನ್ನು ಯಾರೂ ನೋಡುವುದೂ ಇಲ್ಲ. ನಮ್ಮ ಶರೀರವು ಬೂದಿಯಾಗುವ ಮೊದಲೇ ಇದರಿಂದ ಮಾಡಬೇಕಾದ ಕಾರ್ಯವನ್ನು ಮಾಡಿಕೊಳ್ಳಬೇಕು. ನಿಮ್ಮ ಬಳಿ ಇರುವ ಮನೆ, ಹಣ ಇವುಗಳಲ್ಲಿ ನಿನಗೆ ಯಾವ ಸಂಬಂಧವೂ ಇರಲಾರದು. ನಾಳೆಯೇ ನಮ್ಮ ಮೃತ್ಯುವಾದರೆ ಯಾರೊಂದಿಗೂ ನಮ್ಮ ಸಂಬಂಧ ಇರಲಾರದು, ಶರೀರದೊಂದಿಗೂ ಸಂಬಂಧ ಉಳಿಯಲಾರದು. ನಾವು ಏನು ಮಾಡಬೇಕು? ನಾವು ದುಃಖಿತರಾಗುತ್ತಿದ್ದೇವೆ. ದುಃಖಗಳಿಂದ ಬಿಡುಗಡೆ ಹೊಂದುವಂತೆ ಪ್ರಯತ್ನ ಮಾಡಬೇಕು.</p>
<p class="Text">ಪಾತಂಜಲ ಯೋಗದರ್ಶನದಲ್ಲಿ ಹೇಳಿದೆ - ಹೇಯಂ ದುಃಖಮನಾಗತಮ್ ಎಲ್ಲ ದುಃಖಗಳ ಅಭಾವವೇ ಮುಕ್ತಿ. ನಿಮ್ಮ ಮೇಲೆ ಒಂದರ ಮೇಲೊಂದು ದುಃಖ ಬರುತ್ತಾ ಇದೆ, ನೀವು ಅನುಭವಿಸುತ್ತಾ ಅಳುತ್ತಿದ್ದೀರಿ, ಧಿಕ್ಕಾರವಿರಲಿ ನಿಮಗೆ. ನೀವು ಮನುಷ್ಯ ಶರೀರ ಪಡೆದರೂ ದುಃಖ ನಿವೃತ್ತಿಯ ಉಪಾಯಮಾಡಲಿಲ್ಲ. ಪಶು - ಪಕ್ಷಿಗಳಲ್ಲಾದರೋ ಜ್ಞಾನವಿಲ್ಲ. ನೀನು ಮನುಷ್ಯನೆಂದು ಕರೆಸಿಕೊಂಡು ಮತ್ತೆ ನೀನು ಆಯುಸ್ಸನ್ನು ಹಾಗೆಯೇ ಕಳೆದರೆ ಧಿಕ್ಕಾರವಿರಲಿ ನಿನಗೆ. ನಿನಗೆ ಮಾತ್ರವಲ್ಲ, ನಿನ್ನ ತಾಯಿ ತಂದೆಯವರಿಗೂ ಧಿಕ್ಕಾರ. ಅವರು ನಿನಗೆ ಶಿಕ್ಷಣ ಕೊಟ್ಟಿಲ್ಲ. ನೀನು ಇಂತಹ ಸ್ಥಿತಿಯನ್ನು ಪ್ರಾಪ್ತಿಮಾಡಿಕೊಳ್ಳಬೇಕು.</p>
<p class="Shlok">ಸುಖಮಾತ್ಯಂತಿಕಂ ಯತ್ತದ್ ಬುದ್ಧಿಗ್ರಾಹ್ಯಮತೀಂದ್ರಿಯಮ್ ।</p>
<p class="Shlok">ವೇತ್ತಿಯತ್ರ ನ ಚೈವಾಯಂ ಸ್ಥಿತಶ್ಚಲತಿ ತತ್ತ್ವತಃ ॥</p>
<p class="Shlok">ಯಂ ಲಬ್ಧ್ವಾ ಚಾಪರಂ ಲಾಭಂ ಮನ್ಯತೇ ನಾಧಿಕಂ ತತಃ ।</p>
<p class="Shlok">ಯಸ್ಮಿನ್ ಸ್ಥಿತೋ ನ ದುಃಖೇನ ಗುರುಣಾಪಿ ವಿಚಾಲ್ಯತೇ ॥</p>
<p class="Shlok">ತಂ ವಿದ್ಯಾದ್ ದುಃಖಸಂಯೋಗವಿಯೋಗಂ ಯೋಗಸಂಜ್ಞಿತಮ್ ।</p>
<p class="Shlok">ಸ ನಿಶ್ಚಯೇನ ಯೋಕ್ತವ್ಯೋ ಯೋಗೋಽನಿರ್ವಿಣ್ಣಚೇತಸಾ ॥</p>
<p class="TXT-Right">(ಗೀತೆ 6/21-23)</p>
<p class="Text">ಈ ಶ್ಲೋಕಗಳನ್ನು ಗಮನಿಸಬೇಕು. ಪರಮಾತ್ಮನ ಸ್ವರೂಪವು ಶುದ್ಧ ಸೂಕ್ಷ್ಮ ಬುದ್ಧಿಯಿಂದ ಅರಿವಿಗೆ ಬರುತ್ತದೆ, ಬುದ್ಧಿ ತೀಕ್ಷ್ಣ (ಹರಿತ)ವಾಗಬೇಕು. ಅಲ್ಲಿಗೆ ಇಂದ್ರಿಯಗಳು ತಲುಪಲಾರವು. ಇಲ್ಲಿ ನಿರಾಕಾರ ಪರಮಾತ್ಮನ ಮಾತು ನಡೀತಾ ಇದೆ. ಯಾವ ಅವಸ್ಥೆಯಲ್ಲಿ ಆ ಪರಮಾತ್ಮನ ಸ್ವರೂಪವನ್ನು ತತ್ತ್ವದಿಂದ ತಿಳಿಯಲಾಗುತ್ತದೋ, ಮತ್ತೆ ಅದರಿಂದ ವಿಚಲಿತನಾಗಲಾರನು ಮತ್ತು ಅದಕ್ಕಿಂತ ಹೆಚ್ಚಿನ ಯಾವ ಸುಖವನ್ನೂ ತಿಳಿಯುವುದಿಲ್ಲ. ಮನುಷ್ಯನು ಹಣ-ಹಣ ಎಂದು ಹೆಣಗುತ್ತಾನೆ. ಅವನ ತೃಪ್ತಿ ಎಂದೂ ಆಗುವುದಿಲ್ಲ, ಆದರೆ ಪರಮಾತ್ಮನ ಪ್ರಾಪ್ತಿಯಾದ ಬಳಿಕ ಈ ಪ್ರಶ್ನೆಯೇ ಇರುವುದಿಲ್ಲ. ಅಲ್ಲಿ ನಮಗೆ ಇನ್ನೂ ಆನಂದ ಸಿಗಲಿ ಎಂಬ ಆಸ್ಪದವೇ ಇರುವುದಿಲ್ಲ. ಅವನು ಭಾರೀ ದೊಡ್ಡ ದುಃಖದಿಂದಲೂ ವಿಚಲಿತನಾಗುವುದಿಲ್ಲ, ಇದೇ ಅವನ ಪರಿಚಯವಾಗಿದೆ.</p>
<p class="Text"><span class="char-style-override-2">ಭಗವಂತನು ಹೇಳುತ್ತಾನೆ -</span> ಆ ವಿದ್ಯೆಯನ್ನು ತಿಳಿಯಬೇಕು, ಅದು ನಿಶ್ಚಿತ ಕರ್ತವ್ಯವಾಗಿದೆ. ಅದರ ಸಾಧನೆಯನ್ನು ಅವಶ್ಯವಾಗಿ ಮಾಡಬೇಕು. ಬೇಸರವಿಲ್ಲದ ಚಿತ್ತದಿಂದ ಅದರ ಸಿದ್ಧಿಯಾಗುತ್ತದೆ. ವೇದಾಂತ, ಯೋಗ, ಗೀತೆ ಎಲ್ಲದರ ಸಿದ್ಧಾಂತ ಇದೇ ಆಗಿದೆ. ಎಲ್ಲ ದುಃಖಗಳಿಂದ ಮುಕ್ತನಾಗಿ, ಪರಮಶಾಂತಿಯನ್ನು ಹೊಂದುವುದೇ ಮುಕ್ತಿಯಾಗಿದೆ. ಅನಂತ ಆನಂದದಲ್ಲಿ ಅಶಾಂತಿಯ ಅಭಾವ ಮತ್ತು ಶಾಂತಿಯ ಪ್ರಾಪ್ತಿಯಾಗುತ್ತದೆ. ಆ ಪರಮಾತ್ಮನ ಪ್ರಾಪ್ತಿ ಮನುಷ್ಯ ಶರೀರದಲ್ಲೇ ಆಗುತ್ತದೆ. ಇತರ ಶರೀರದಲ್ಲಿ ಆಗುವುದಿಲ್ಲ, ಆ ಮನುಷ್ಯ ಶರೀರ ನಿನಗೆ ದೊರಕಿದೆ. ಪರಮಾತ್ಮನು ನಿಮ್ಮ ಮೇಲೆ ಪೂರ್ಣದಯೆ ಮಾಡಿರುವನು. ಮೊದಲಿಗೆ ಮನಷ್ಯ ಶರೀರವನ್ನು ಕೊಟ್ಟನು, ಉತ್ತಮ ದೇಶವಾದ ಆರ್ಯಾವರ್ತದಲ್ಲಿ ಜನ್ಮ ಕೊಟ್ಟನು, ಮತ್ತೆ ಈ ಉತ್ತರಾಖಂಡದ ಭೂಮಿ, ಕಾಲವೂ ಉತ್ತಮವಾಗಿದೆ. ಇಡೀ ಪ್ರಪಂಚದಲ್ಲಿ ಸೆಕೆ ಇದ್ದರೂ, ಇಲ್ಲಿ ತಂಪಾಗಿದೆ ಹಾಗೂ ಕಲಿಕಾಲದಲ್ಲಿ ಸ್ವಲ್ಪವೇ ಸಾಧನೆ ಮಾಡುವುದರಿಂದ ಅಧಿಕ ಶ್ರೇಯಸ್ಸು ಆಗುತ್ತದೆ. ಅಂತಹ ಕಲಿಕಾಲವು ನಮಗೆ ದೊರೆತಿದೆ ಹಾಗೂ ವೈದಿಕ ಸನಾತನ ಧರ್ಮದಲ್ಲಿ ನಾವು ಹುಟ್ಟಿದ್ದೇವೆ. ಮುಸಲ್ಮಾನ ಮತ ಹದಿನಾಲ್ಕು ನೂರು ವರ್ಷದ್ದಾಗಿದೆ. ಕ್ರಿಶ್ಚಿಯನ್ ಮತ ಎರಡು ಸಾವಿರವರ್ಷದ್ದಾಗಿದೆ. ಬೌದ್ಧಮತ ಮೂರು ಸಾವಿರ ವರ್ಷದ್ದಾಗಿದೆ. ಆದರೆ ವೈದಿಕ ಧರ್ಮವು ಸನಾತನವಾಗಿದೆ. ಈ ಧರ್ಮದಲ್ಲಿ ನಾವು ಹುಟ್ಟಿದುದು ಕೂಡ ದೇವರ ಕೃಪೆ ನಮ್ಮ ಮೇಲೆ ಬಹಳ ಇದೆ.</p>
<p class="Text">ಆಗಾಗ ಭಗವಚ್ಛರ್ಚೆಯೂ ದೊರೆಯುತ್ತದೆ. ಇವೆಲ್ಲ ಸೇರಿಯೂ ನಮ್ಮ ಶ್ರೇಯಸ್ಸು ಆಗದಿದ್ದರೆ ಯಾವಾಗ ಆದೀತು? ಇದೆಲ್ಲವನ್ನು ಯೋಚಿಸಿ ನಾವು ನಮ್ಮ ಸಮಯವನ್ನು ಅತ್ಯುತ್ತಮ ಕೆಲಸದಲ್ಲಿ ಕಳೆಯಬೇಕು. ಅತ್ಯುತ್ತಮ ಕೆಲಸವೆಂದರೆ ದುಃಖಗಳನ್ನು ಅಳಿಸುವುದು, ಅದಕ್ಕಾಗಿ ನೀವು ಈಶ್ವರನಲ್ಲಿ ಪ್ರಾರ್ಥಿಸಬೇಕು. ನಿಮ್ಮ ದುಃಖವನ್ನು ದೂರ ಮಾಡಬಲ್ಲ ಶಕ್ತಿ ಯಾವ ಪದಾರ್ಥಕ್ಕೂ ಇಲ್ಲ. ಆದ್ದರಿಂದ ಯಾವುದರ ಆಸರೆಯನ್ನೂ ಪಡೆಯಬಾರದು. ದೇವರು ನಿಮಗೆ ಆಸರೆ ಕೊಡಲು ಸಿದ್ಧನಾಗಿದ್ದಾನೆ. ಅವನಿಗೇ ಶರಣಾಗಬೇಕು. ಲಕ್ಷ ಕೆಲಸವಿದ್ದರೂ ಬಿಟ್ಟು ನಾವು ಭಗವಂತನಿಗೆ ಶರಣಾಗಿ ನಮ್ಮ ಜೀವನವನ್ನು ಕಳೆಯಬೇಕು. ಭಗವಂತನ ನಾಮ ಜಪ, ಸ್ವರೂಪದ ಧ್ಯಾನ ಇವು ಶರಣಾಗತಿಯ ಅಂಗವಾಗಿದೆ.</p>
<p class="Text">ಭಗವಂತನು ಗೀತೆಯಲ್ಲಿ ಹೇಳಿದಂತೆ ನಾವು ಕಾರ್ಯಮಾಡಬೇಕು ಮತ್ತು ಏನೆಲ್ಲ ಬರುತ್ತದೋ ಅದನ್ನು ಪರಮಾತ್ಮನು ಕಳಿಸಿದ ಪುರಸ್ಕಾರ(ಉಡುಗೋರೆ)ವೆಂದು ತಿಳಿಯಬೇಕು. ಹಿಂದೆ ಕಳೆದುಹೋದ ಸಮಯದಂತೆ ಇನ್ನೂ ಕಳೆದುಹೋದರೆ ನಿಮಗೆ ಅಳಬೇಕಾದೀತು, ಪಶ್ಚಾತ್ತಾಪಪಡಬೇಕಾದೀತು.</p>
<p class="Text">ಮನುಷ್ಯ ಶರೀರವು ನಿಮಗೆ ದೊಡ್ಡ ಭಾಗ್ಯದಿಂದ ದೊರಕಿದೆ, ನಿಮ್ಮ ಭಾಗ್ಯವು ಕೆಟ್ಟದಾಗಿದ್ದರೆ ನಿಮಗೆ ಮನುಷ್ಯ ಶರೀರವು ಸಿಗುತ್ತಲೇ ಇರಲಿಲ್ಲ.<span class="char-style-override-2"> (ಪುರಂದರದಾಸರು ಹೇಳುತ್ತಾರೆ- ಮಾನವ ಜನ್ಮ ದೊಡ್ಡದು ಇದನ್ನು ಹಾನಿ ಮಾಡಲು ಬೇಡಿ ಹುಚ್ಚಪ್ಪಗಳಿರಾ॥)</span></p>
<p class="Text">ಈ ಮನುಷ್ಯ ಶರೀರವು ದೇವತೆಗಳಿಗೂ ದುರ್ಲಭವಾಗಿದೆ. ಅದು ನಿಮಗೆ ಸಿಕ್ಕಿದೆ. ಅದಕ್ಕಾಗಿ ಪ್ರಾರಬ್ಧಕ್ಕೆ ದೋಷ ಕೊಡುವುದು ತಪ್ಪಾಗಿದೆ. ಕಾಲಕ್ಕೆ ದೊಷ ಕೊಡುವುದು ಸರಿಯಲ್ಲ.</p>
<p class="TXT-Right">ಪ್ರವಚನ ತಿಥಿ ಜ್ಯೇಷ್ಠ ಶುಕ್ಲ 12, ಸಂ। 2002, ವಟವೃಕ್ಷ, ಸ್ವರ್ಗಾಶ್ರಮ</p>
<p class="ChapterEnd para-style-override-2">ನಾರಾಯಣ! ನಾರಾಯಣ! ನಾರಾಯಣ!<span class="char-style-override-4"></span></p>


<p class="Page-Break"> </p>
<p class="Chapter-Heading" id="toc_marker-12">10. ಭಕ್ತಿ ಸುಲಭ ಸಾಧನವಾಗಿದೆ</p>
<p class="Text">ಭಗವಂತನು ಈ ಸಮಯದಲ್ಲಿ ತನ್ನ ಪ್ರಾಪ್ತಿಯ ಸಾಧನೆಯನ್ನು ಸುಗಮಗೊಳಿಸಿರುವನು. ಈ ಕಲಿಕಾಲದಲ್ಲಿ ಸ್ವಲ್ಪವೇ ಸಾಧನೆಯಿಂದ ಪರಮಾತ್ಮನ ಪ್ರಾಪ್ತಿಯಾಗುತ್ತದೆ. ಈಗ ಭಗವಂತನಿಗೆ ಶರಣಾಗುವ ಮನುಷ್ಯನು ಎಷ್ಟೇ ದೊಡ್ಡ ಪಾಪಿಯಾಗಿದ್ದರೂ ಬೇಗನೇ ಧರ್ಮಾತ್ಮಾ ಅಗುತ್ತಾನೆ.</p>
<p class="Shlok">ಅಪ ಚೇತ್ಸುದುರಾಚಾರೋ ಭಜತೇ ಮಾಂ ಅನನ್ಯಭಾಕ್ ।</p>
<p class="Shlok">ಸಾಧುರೇವ ಸ ಮಂತವ್ಯಃ ಸಮ್ಯಗ್ ವ್ಯವಸಿತೋ ಹಿ ಸಃ ॥</p>
<p class="Shlok">ಕ್ಷಿಪ್ರಂ ಭವತಿ ಧರ್ಮಾತ್ಮಾ ರಶ್ವಚ್ಛಾಂತಿಂ ನಿಗಚ್ಛತಿ ।</p>
<p class="Shlok">ಕೌಂತೇಯ ಪ್ರತಿಜಾನೀಹಿ ನ ಮೇ ಭಕ್ತಃ ಪ್ರಣಶ್ಯತಿ ॥</p>
<p class="TXT-Right">(ಗೀತೆ 9/30-31)</p>
<p class="Text">ಯಾರಾದರೂ ಅತ್ಯಂತ ದುರಾಚಾರಿಯಾಗಿದ್ದರೂ ಅನನ್ಯಭಾವದಿಂದ ನನ್ನ ಭಕ್ತನಾಗಿ ನನ್ನನ್ನು ಭಜಿಸಿದರೆ ಅವನು ಸಾಧು ಎಂದೇ ತಿಳಿಯಲು ಯೋಗ್ಯವಾಗಿದ್ದಾನೆ; ಏಕೆಂದರೆ ಅವನು ಯಥಾರ್ಥ ನಿಶ್ಚಯವುಳ್ಳವನು. ಅರ್ಥಾತ್ ಪರಮೇಶ್ವರನ ಭಜನೆಗೆ ಸಮಾನ ಬೇರೆ ಏನೂ ಇಲ್ಲ ಎಂದು ಅವನು ಚೆನ್ನಾಗಿ ನಿಶ್ಚಯಿಸಿರುವನು.</p>
<p class="Text">ಅವನು ಶೀಘ್ರವಾಗಿ ಧರ್ಮಾತ್ಮನಾಗುತ್ತಾನೆ ಮತ್ತು ಯಾವಾಗಲೂ ಇರುವ ಪರಮ ಶಾಂತಿಯನ್ನು ಪಡೆಯುತ್ತಾನೆ. ಎಲೈ ಅರ್ಜುನ! ನನ್ನ ಭಕ್ತನು ನಾಶವಾಗುವುದಿಲ್ಲ ಎಂಬುದನ್ನು ನೀನು ನಿಶ್ಚಯವಾದ ಸತ್ಯವನ್ನು ತಿಳಿ.</p>
<p class="Text">ಅತಿಶಯ ದುರಾಚಾರಿಯಾಗಿದ್ದರೂ ಭಜನೆ ಪ್ರಾರಂಭಿಸಿದರೆ ಬೇಗನೇ ಧರ್ಮಾತ್ಮನಾಗಿ ಹೋಗುವನು. ಸದಾಕಾಲ ಇರುವ ಶಾಂತಿಯನ್ನು ಹೊಂದುವನು. ನಾವು ಅತಿ ಪಾಪಿಗಳಾಗಿದ್ದರೂ ಭಗವಂತನ ಕೃಪೆಯಿಂದ ಉದ್ಧಾರವಾಗುವೆವು ಎಂದು ತಿಳಿಯಬೇಕು.</p>
<p class="Shlok">ದೈವೀ ಹ್ಯೇಷಾ ಗುಣಮಯೀ ಮಮ ಮಾಯಾ ದುರತ್ಯಯಾ ।</p>
<p class="Shlok">ಮಾಮೇವ ಯೇ ಪ್ರಪದ್ಯಂತೇ ಮಾಯಾಮೇತಾಂ ತರಂತಿ ತೇ ॥</p>
<p class="TXT-Right">(ಗೀತೆ 7/14)</p>
<p class="Text">ಏಕೆಂದರೆ ಈ ಅಲೌಕಿಕ ಅರ್ಥಾತ್ ಅತಿ ಅದ್ಭುತ ತ್ರಿಗುಣಮಯೀ ನನ್ನ ಮಾಯೆಯು ದಾಟಲಶಕ್ಯವಾಗಿದೆ. ಆದರೆ ಕೇವಲ ನನ್ನನ್ನೇ ನಿರಂತರ ಭಜಿಸುವ ಪುರುಷನು ಈ ಮಾಯೆಯನ್ನು ದಾಟಿ ಹೋಗುವನು, ಅರ್ಥಾತ್ ಸಂಸಾರ ಸಾಗರದಿಂದ ಪಾರಾಗುತ್ತಾನೆ.</p>
<p class="Text">ಗಂಗೆಯನ್ನು ದಾಟುವುದು ಕಷ್ಟ, ಆದರೆ ದೋಣಿಯಲ್ಲಿ ಕುಳಿತಿರುವವನು ದಾಟಿ ಹೋಗುತ್ತಾನೆ.</p>
<p class="Shlok">ವಾಸುದೇವಾಶ್ರಯೋ ಮರ್ತ್ಯೋ ವಾಸುದೇವ ಪರಾಯಣಃ ।</p>
<p class="Shlok">ಸರ್ವಪಾಪ ವಿಶುದ್ಧಾತ್ಮಾ ಯಾತಿ ಬ್ರಹ್ಮ ಸನಾತನಮ್ ॥</p>
<p class="Text">ಭಗವಂತನಿಗೇ ಶರಣಾಗಿ ಭಗವಂತನಲ್ಲಿಯೇ ಪ್ರಾರ್ಥಿಸುವವನು ಎಲ್ಲ ಪಾಪಗಳಿಂದ ಮುಕ್ತನಾಗಿ ಹೋಗುವನು ಎಂಬುದು ಇದರಿಂದ ಸಿದ್ಧವಾಯಿತು, ಆದರೆ ಭಗವಂತನ ಭಜನೆಯ ರಹಸ್ಯ ತಿಳಿಯಬೇಕು. ಪಾಪ ಮಾಡು, ಕಳ್ಳತನ ಮಾಡು, ಕಪಟ ಮಾಡು, ಮತ್ತೆ ಭಗವಂತನ ಭಜನೆ ಮಾಡಿ ಅದನ್ನು ನಾಶಮಾಡು, ಹೀಗೆ ತಿಳಿಯುವವನು ಇದನ್ನು ತಿಳಿಯಲೇ ಇಲ್ಲ. ಭಗವಂತನ ಭಜನೆ ಹೀಗಿದ್ದರೆ ಭಜನೆಯು ಪಾಪವನ್ನು ಹೆಚ್ಚಿಸುವುದಾಗಬಹುದು. ನಾಮವನ್ನು ಅವಲಂಬಿಸಿ ಪಾಪವನ್ನು ಮಾಡುವವನ ಪಾಪವು ವಜ್ರಲೇಪವಾಗುತ್ತದೆ ಎಂದು ಶಾಸ್ತ್ರಗಳಲ್ಲಿ ಹೇಳಿದೆ.</p>
<p class="Text">ನಿಮಗೆ ಉಚಿತವೆನಿಸಿದರೆ ನಮ್ಮದೊಂದು ಪ್ರಾರ್ಥನೆ ಇದೆ. ನೀವು ಗಂಗೆಯನ್ನು ದಾಟಿ ಬಂದಿರುವಿರಿ, ಇಲ್ಲಿಂದ ಏನಾದರೂ ಕೊಂಡು ಹೋಗುವಿರಿ. ಕೆಲವನ್ನು ಬಿಟ್ಟು ಹೋಗುವಿರಿ. ಒಬ್ಬನ ತ್ಯಾಗದಿಂದ ನಾವೆಲ್ಲರೂ ತ್ಯಾಗಿಗಳಾಗುವಂತಹ ವಸ್ತುವಿನ ತ್ಯಾಗ ಮಾಡಬೇಕು. ಆ ಅವಿದ್ಯೆಯ ತ್ಯಾಗ ಮಾಡಬೇಕು. ಸಂಸಾರದ ಭೋಗಗಳು ದುಃಖಗಳನ್ನು ಕೊಡುವಂತಹದು. ನಿಂದನೀಯ ಪದಾರ್ಥಗಳಲ್ಲಿ ಸುಖಬುದ್ಧಿಯನ್ನಿಟ್ಟಿರುವಿರಿ. ನಾಶಯುಕ್ತ ಪದಾರ್ಥಗಳಲ್ಲಿ ಸತ್ ಬುದ್ಧಿಯ ಹೆಸರು ಅವಿದ್ಯೆಯಾಗಿದೆ. ಇದನ್ನು ತ್ಯಜಿಸಿ ಈಶ್ವರನ ಭಕ್ತಿಯನ್ನು ಧಾರಣಮಾಡಿಕೊಳ್ಳಬೇಕು. ಭಗವಂತನು ಹೇಳುತ್ತಾನೆ -</p>
<p class="Shlok">ತೇಷಾಂ ಸತತ ಯುಕ್ತಾನಾಂ ಭಜತಾಂ ಪ್ರೀತಿಪೂರ್ವಕಮ್ ।</p>
<p class="Shlok">ದದಾಮಿ ಬುದ್ಧಿಯೋಗಂ ತಂ ಯೇನ ಮಾಮುಪಯಾಂತಿ ತೇ ॥</p>
<p class="TXT-Right">(ಗೀತೆ 10/10)</p>
<p class="Text">ನಿರಂತರ ನನ್ನ ಧ್ಯಾನದಲ್ಲಿ ತೊಡಗಿದ ಮತ್ತು ಪ್ರೇಮಪೂರ್ವಕ ಭಜಿಸುವ ಭಕ್ತರಿಗೆ ನಾನು ನನ್ನನ್ನು ಪಡೆದುಕೊಳ್ಳುವಂತಹ ತತ್ವಜ್ಞಾನರೂಪಿ ಯೋಗವನ್ನು ಕೊಡುತ್ತೇನೆ.</p>
<p class="Text">ಭಗವಂತನ ಭಕ್ತಿಯು ಧಾರಣ ಮಾಡುವಂತಹ ವಸ್ತು ಆಗಿದೆ. ಭಕ್ತಿಯಲ್ಲಿಯೂ ನಿಜವಾದ ವಸ್ತು ಭಗವಂತನ ಸ್ಮರಣೆ, ಅದನ್ನು ಸದಾ ಮಾಡಿರಿ. ನೀವು ತಿಳಿದಿರುವ ಭಗವಂತನ ಸ್ವರೂಪವನ್ನೇ ಸ್ಮರಣೆಮಾಡಿರಿ. ನಿಜವಾದ ಸ್ವರೂಪವಾದರೋ ದೊರಕಿದ ಬಳಿಕ ಅರಿವಾಗಬಹುದು. ಭಗವಂತನನ್ನು ಸೇರಲು ಬಯಸುವವನಿಗೆ ಭಗವಂತನು ಅವಶ್ಯವಾಗಿ ದರ್ಶನ ಕೊಡುವನು. ತ್ಯಾಗಮಾಡಲು ಇನ್ನೂ ವಿಷಯಗಳಿವೆ, ಅಹಂಕಾರವನ್ನು ತ್ಯಜಿಸಿರಿ. ಚೂಡಾಲೆಯು ತನ್ನ ಪತಿಗೆ ಇದೇ ಉಪದೇಶವನ್ನು ಕೊಟ್ಟಿದ್ದಳು.</p>
<p class="Text">ಇದೂ ಆಗದಿದ್ದರೆ ಸಂಸಾರದ ಭೋಗಗಳಲ್ಲಿ ನಿಮಗೆ ಇರುವ ಪ್ರೀತಿಯನ್ನು ತ್ಯಾಗಮಾಡಿರಿ. ಇದಕ್ಕಿಂತಲೂ ಸುಗಮವಾದ ಮಾತು ನೀವು ಜನರೊಂದಿಗೆ ವ್ಯವಹರಿಸುತ್ತೀರಿ, ಪ್ರತಿಯೊಂದು ಕೆಲಸದಲ್ಲಿಯೂ ನಿಮಗೆ ಸ್ವಾರ್ಥಬುದ್ಧಿ ಇರುತ್ತದೆ, ಆ ಸ್ವಾರ್ಥಬುದ್ಧಿಯನ್ನು ಬಿಟ್ಟುಬಿಡಿ. ನಮ್ಮಿಂದ ಜನರಿಗೆ ಲಾಭ ಹೇಗಾಗಬಹುದು ಇದನ್ನು ಯೋಚಿಸುತ್ತಾ ಇರಿ. ಸ್ವಾರ್ಥ ಬುದ್ಧಿಯಾದರೋ ನಾಯಿ, ಕತ್ತೆಗಳಲ್ಲಿಯೂ ಇರುತ್ತದೆ. ಕತ್ತೆಯು ಪರಸ್ಪರ ನೆಕ್ಕಿಕೊಳ್ಳುವವು, ಕಡಿದರೆ, ಕಡಿಯುತ್ತವೆ. ನಿನ್ನಲ್ಲಿಯೂ ಅದೇ ಇದ್ದರೆ ನಿನ್ನಲ್ಲಿ ಮತ್ತು ಅವುಗಳಲ್ಲಿ ಏನು ವ್ಯತ್ಯಾಸ ಉಳಿಯಿತು? ನಿಮಗೆ ಯಾರಾದರೂ ಕೆಡುಕನ್ನು ಮಾಡಿದರೂ ಅವರಿಗೆ ಒಳ್ಳೆಯದನ್ನೇ ಮಾಡಿರಿ.</p>
<p class="Text">ನಿಮಗೆ ಯಾರಾದರೂ ಕೆಟ್ಟದ್ದನ್ನು ಮಾಡಿದರೆ ಅದನ್ನು ಮರೆತು ಬಿಡಿ, ನೀವು ಯಾರಿಗಾದರೂ ಒಳ್ಳೆಯದನ್ನು ಮಾಡಿದ್ದರೆ ಅದನ್ನೂ ಮರೆತುಬಿಡಿರಿ, ನಿಮಗೆ ಯಾರಾದರೂ ಉಪಕಾರ ಮಾಡಿದರೆ ಅದನ್ನು ನೆನಪಿಟ್ಟುಕೊಳ್ಳಿ ಮತ್ತು ನಿಮ್ಮಿಂದ ಯಾರಿಗಾದರೂ ಅಪಕಾರವಾಗಿದ್ದರೆ ಅದನ್ನೂ ಜ್ಞಾಪಕದಲ್ಲಿಟ್ಟುಕೊಳ್ಳಿ. ಬದಲಾಗಿ ಆ ಋಣದಿಂದ ಮುಕ್ತನಾಗಲು ಅವನಿಗೆ ಒಳ್ಳೆಯದನ್ನೇ ಮಾಡಿರಿ. ಒಳ್ಳೆಯ ಕಾರ್ಯವನ್ನು ಮಾಡಿ ಅದನ್ನು ಡಂಗುರ ಸಾರಬಾರದು. ಡಂಗುರ ಸಾರುವುದರಿಂದ ಅದು ನಾಶವಾಗಿ ಹೋಗುತ್ತದೆ. ತ್ರಿಶಂಕುವಿನ ಕಥೆ ನೀವು ತಿಳಿದೇ ಇದ್ದೀರಿ. ಅವನನ್ನು ಸ್ವರ್ಗದಿಂದ ತಳ್ಳಿಬಿಟ್ಟರು. ಪುಣ್ಯವನ್ನು ಹೇಳಿಕೊಳ್ಳಬಾರದು, ಪಾಪವನ್ನು ಹೇಳಬೇಕು. ನೀವು ತಿರುಗು-ಮುರುಗು ಮಾಡುತ್ತಿರುವಿರಿ.</p>
<p class="Text">ಮನೆಯಲ್ಲಿ ಪ್ರತಿದಿನ ಎಲ್ಲ ಹಿರಿಯರಿಗೆ ನಮಸ್ಕಾರ ಮಾಡಿ, ಇದರಿಂದ ಅಹಂಕಾರ ನಾಶವಾದೀತು, ವಿನಯ-ಭಾವ ಹೆಚ್ಚೀತು, ಎಲ್ಲರೂ ಪ್ರಸನ್ನರಾಗುವರು, ಈಶ್ವರನೂ ಪ್ರಸನ್ನನಾಗುವನು. ಜಗತ್ತಿನಲ್ಲಿ ಕೀರ್ತಿ ಉಂಟಾದೀತು, ಇದರಲ್ಲಿ ಪರಿಶ್ರಮವೂ ಇರುವುದಿಲ್ಲ. ಸಮಯವೂ ಬೇಕಾಗಿಲ್ಲ, ಇದನ್ನು ಪ್ರಚಾರಮಾಡಬೇಕು.</p>
<p class="Text">ಕೃತ, ತ್ರೇತ, ದ್ವಾಪರಗಳಲ್ಲಿ ಈ ಸಂಪ್ರದಾಯವಿತ್ತು. ಕರುಕ್ಷೇತ್ರದಲ್ಲಿ ಇನ್ನೇನು ಯುದ್ಧ ಪ್ರಾರಂಭವಾಗಬೇಕು, ಆಗ ಯುಧಿಷ್ಠಿರನು ಅಸ್ತ್ರ-ಶಸ್ತ್ರಗಳನ್ನು ಬಿಟ್ಟು ಕಾಲ್ನಡಿಗೆಯಿಂದ ಕೌರವರ ಸೈನ್ಯದ ಕಡೆಗೆ ಹೋಗುತ್ತಿದ್ದಾನೆ. ಹೋಗಿ ಭೀಷ್ಮಪಿತಾಮಹರಿಗೆ ಸಾಷ್ಟಾಂಗ ನಮಸ್ಕಾರ ಮಾಡಿದನು. ನಿನಗೆ ಜಯವಾಗಲಿ ಎಂದು ಅವರು ಆಶೀರ್ವದಿಸಿದರು. ಹೀಗೆಯೇ ಕೃಪಾಚಾರ್ಯ, ದ್ರೋಣಾಚಾರ್ಯ, ಶಲ್ಯ ಎಲ್ಲರ ಬಳಿಗೂ ಹೋಗಿ ವಂದಿಸಿದನು. ಎಲ್ಲರೂ ಅವನನ್ನು ಆಶೀರ್ದಿಸಿದರು. ಯಾರೊಂದಿಗೆ ಯುದ್ಧ ಮಾಡಬೇಕೋ ಅವರ ಚರಣಗಳಲ್ಲಿ ವಂದಿಸುವುದು ಎಂತಹ ಸಭ್ಯತೆಯಾಗಿದೆ ನೋಡಿರಿ.</p>
<p class="Text">ಭಗವಾನ್ ಶ್ರೀರಾಮನು ವನವಾಸಕ್ಕೆ ಬೀಳ್ಕೊಳ್ಳುವಾಗ ದಶರಥ ಕೌಸಲ್ಯೆ, ವನವಾಸವನ್ನು ನೀಡಿದ ಕೈಕೆಯಿಗೂ ಎಲ್ಲ ತಾಯಂದಿರಿಗೂ, ಗುರು-ಹಿರಿಯರಿಗೂ ನಮಸ್ಕರಿಸುತ್ತಾನೆ.</p>
<p class="Text">ಇಂದು ನಾವು ಯಾವುದಾದರೂ ಒಳ್ಳೆಯ ರಾಜ್ಯದ ಉಪಮೆ ಕೊಡುವಾಗ ರಾಮರಾಜ್ಯವನ್ನು ಉಲ್ಲೇಖಿಸುತ್ತೇವೆ. ತನ್ನ ಪ್ರಜೆಯ ಸಂತೋಷಕ್ಕಾಗಿ ನಿರಪರಾಧಿಯಾದ ಸೀತೆಯನ್ನು ತ್ಯಾಗ ಮಾಡಿದ ಆ ಶ್ರೀರಾಮನು ಧನ್ಯನು. ಪ್ರಜೆಗೆ ಕೊಂಚವಾದರೂ ದುಃಖವಾಗಬಾರದು ಎಂಬ ಸುಂದರ ಭಾವವಿತ್ತು. ತಂದೆ ತಾಯಿಯೊಂದಿಗೆ ಎಂತಹ ಸುಂದರ ವ್ಯವಹಾರ! ತಾಯಿ ಕೌಸಲ್ಯಯು ಹೇಳಿದಳು - ತಾಯಿಯ ಅಪ್ಪಣೆ ತಂದೆಯದಕ್ಕಿಂತ ವಿಶೇಷವಾಗಿದೆ, ಆಗ ಭಗವಾನ್ ಶ್ರೀರಾಮನು ಹೇಳಿದನು - ತಾಯಿ ಕೈಕೆಯಿಯ ಆಜ್ಞೆಯೂ ಇದೆ. ಸೀತಾ, ಲಕ್ಷ್ಮಣರೊಂದಿಗೆ ಎಂತಹ ಸುಂದರ ವ್ಯವಹಾರ! ಇದರಿಂದ ನಾವು ಪಾಠವನ್ನು ಕಲಿಯಬೇಕು. ತನ್ನ ಸ್ವಾರ್ಥವನ್ನು ತ್ಯಜಿಸಬೇಕು.</p>
<p class="Text">ಭಗವಂತನನ್ನು ಮರಳಿ ಕರೆತರಲು ಭರತನು ಚಿತ್ರಕೂಟಕ್ಕೆ ಹೋದನು. ಶ್ರೀರಾಮನು ತ್ಯಾಗದ ಶಿಕ್ಷಣವನ್ನು ಕೊಟ್ಟನು, ನಾವೂ ತ್ಯಾಗವನ್ನು ಕಲಿಯಬೇಕು.</p>
<p class="Text">ಭಗವಾನ್ ಶ್ರೀರಾಮನ ಮಂದಿರಕ್ಕೆ ನಾವು ಹೋಗುತ್ತೇವೆ, ಮಂದಿರಕ್ಕೆ ಹೋಗುವ ಉದ್ದೇಶ ನಾವೂ ಶ್ರೀರಾಮನಂತೆ ಆಗ ಬೇಕೆಂಬುದಾಗಿ ಇರಬೇಕು.</p>
<p class="Text">ಇಂದು ಮಂದಿರಗಳಲ್ಲಿ ತುಂಬಾ ಗದ್ದಲವಿರುತ್ತದೆ. ಮಂದಿರಗಳನ್ನು ನಾನು ನಿಂದಿಸುತ್ತಿಲ್ಲ, ಆದರೆ ಪೂಜಾರಿಗಳನ್ನು ನಿಂದಿಸುತ್ತೇನೆ. ತೀರ್ಥಗಳನ್ನು ನಿಂದಿಸುತ್ತಿಲ್ಲ, ಆದರೆ ಪಂಡಾಗಳನ್ನು (ಪುರೋಹಿತರನ್ನು) ನಿಂದಿಸುತ್ತೇನೆ.</p>
<p class="Text">ನಾನು ಮೂರ್ತಿಪೂಜೆಯನ್ನು ಒಪ್ಪುತ್ತೇನೆ. ನಾನು ಮೂರ್ತಿಪೂಜೆಯ ದ್ವೇಷಿಯಲ್ಲ, ಅದರೆ ನಮ್ಮ ಸ್ತ್ರೀಯರು ಮಂದಿರಗಳಿಗೆ ಹೋಗಿ ಮಾಡುವ ವ್ಯಭಿಚಾರದ ದ್ವೇಷಿ ನಾನು. ಅದಕ್ಕಾಗಿ ನಾವು ನಮ್ಮ ಮನೆಯಲ್ಲೇ ಭಗವಂತನ ಮೂರ್ತಿಯನ್ನಿಟ್ಟು ಪೂಜೆ ಮಾಡಬೇಕು.</p>
<p class="Text">ತೀರ್ಥಕ್ಷೇತ್ರಗಳಲ್ಲಿ ಅಶ್ರದ್ಧೆಯನ್ನು ಉಂಟುಮಾಡಿದವರು ಪುರೋಹಿತರು. ಪ್ರತಿಯೊಂದರಲ್ಲಿ ಸುಧಾರಣೆ ಆಗಬೇಕು. ಸುಧಾರಣೆ ಆಗದಿದ್ದರೆ ಉದ್ಧಾರವಾಗಲಾರದು, ಇದು ಸಿದ್ಧಾಂತದ ಮಾತಾಗಿದೆ.</p>
<p class="Text">ಶಾಸ್ತ್ರವು ಹೇಳುತ್ತದೆ. ಯಾವುದರಲ್ಲಿ ಶಾಶ್ವತವಾದ ಸುಖ ಸಿಗುವುದೋ, ಆನಂದವಿರುವುದೋ ಅದೇ ಮುಕ್ತಿಯಾಗಿದೆ.</p>
<p class="Text">ನೀವು ಕೆಟ್ಟದೆಂದು ತಿಳಿಯುವ ಮಾತನ್ನು ಪೂರ್ಣವಾಗಿ ತ್ಯಾಗಮಾಡಬೇಕು. ಗಂಗೆಯನ್ನು ದಾಟಿ ಇಲ್ಲಿಗೆ ಬಂದು ಕೆಟ್ಟದೆಂದು ತಿಳಿಯುವುದನ್ನು ಇಂದಿನಿಂದ ಮಾಡುವುದಿಲ್ಲ ಎಂಬ ಪ್ರತಿಜ್ಞೆ ಮಾಡಬೇಕು. ಏಕೆಂದರೆ ಜೀವನ ಸ್ವಲ್ಪವೇ ಇದೆ, ಒಳ್ಳೆಯದೆಂದು ತಿಳಿಯುವ ಮಾತನ್ನು ಧಾರಣಮಾಡಿರಿ. ಕಳೆದುಹೋದುದು ಹೋಗಲಿ, ಇನ್ನು ಸುಧಾರಿಸಿಕೊಳ್ಳಿ.</p>
<p class="ChapterEnd para-style-override-2">ನಾರಾಯಣ! ನಾರಾಯಣ! ನಾರಾಯಣ!<span></span></p>


<p class="Page-Break"> </p>
<p class="Chapter-Heading" id="toc_marker-13">11. ಮಾನ-ಸಮ್ಮಾನದ ಇಚ್ಛೆಯು ಭಗವತ್ಪ್ರಾಪ್ತಿಯಲ್ಲಿ ಬಾಧಕವಾಗಿದೆ</p>
<p class="Shlok">ಕಂಚನ ತಜನಾ ಸಹಜ ಹೈ ಸಹಜ ತಿಯಾಕಾ ನೇಹ ।</p>
<p class="Shlok">ಮಾನ ಬಢಾಯೀ ಈರ್ಷಾ ದುರ್ಲಭ ತಜನಾ ಏಹ ॥</p>
<p class="Text">ಕಾಮಿನೀ-ಕಾಂಚನದ ತ್ಯಾಗ ಬಹಳ ಕಷ್ಟವಾಗಿದ್ದರೂ ಸಾಧನೆ ಮಾಡುವುದರಿಂದ ಆಗಬಲ್ಲದು. ಆದರೆ ಮಾನ, ದೊಡ್ಡಸ್ತಿಕೆ, ಈರ್ಷೆ ಇವುಗಳ ತ್ಯಾಗ ಕಠಿಣವಾಗಿದೆ. ಮಾನ, ಸಮ್ಮಾನ, ಈರ್ಷೆ ಇವುಗಳ ತ್ಯಾಗಕ್ಕಾಗಿ ವಿಶೇಷವಾಗಿ ಪ್ರಯತ್ನಿಸಬೇಕು. ಮಾನ-ಸಮ್ಮಾನ, ತ್ಯಾಗ ಇವುಗಳ ಶಿಕ್ಷಣ ಸಿಗುವುದು ಈಗ ಕಠಿಣವಾಗಿದೆ. ಮಾನ-ಸಮ್ಮಾನಗಳು ಅಮೃತದಂತೆ ಇದೆ ಎಂಬ ಪಾಠವೇ ದೊರಕುತ್ತದೆ. ಮಾತಿನಿಂದ ಮಾನ-ಸಮ್ಮಾನಗಳು ಕಾಕವಿಷ್ಠಾದಂತೆ ಇದೆ ಎಂಬ ಪಾಠ ದೊರೆಯಬಲ್ಲದು, ಆದರೆ ಕಾರ್ಯರೂಪದಿಂದ ಶಿಕ್ಷಣ ಸಿಗುವುದಿಲ್ಲ.</p>
<p class="Text">ಮಾನ-ಸಮ್ಮಾನದ ಇಚ್ಛೆ ಇರುವತನಕ ಜನರ ಹಿತವಾಗಲಾರದು. ಭಗವಂತನನ್ನು ಸೇರುವುದಿದ್ದರೆ ಮಾನ-ಸಮ್ಮಾನಗಳಿಗೆ ತಿಲಾಂಜಲಿಯನ್ನು ಕೊಡಬೇಕು. ಮನುಷ್ಯನಿಗೆ ತನ್ನನ್ನು ಪೂಜಿಸಿಕೊಳ್ಳಲು ಬಯಸುವವರೆಗೆ ನಿಜವಾದ ತತ್ತ್ವವು ದೊರೆಯಲಾರದು. ಇದು ಭಾರಿ ಕೆಟ್ಟ ಚಟವಾಗಿದೆ ಮತ್ತು ಸಾಮಾನ್ಯವಾಗಿ ಎಲ್ಲರಲ್ಲಿಯೂ ಇರುತ್ತದೆ. ಸಿದ್ಧರಲ್ಲಾದರೋ ಇರುವುದಿಲ್ಲ. ಆದರೆ ಉಚ್ಛಮಟ್ಟದ ಸಾಧಕರಲ್ಲಿಯೂ ಇದು ಇರುತ್ತದೆ. ನಿಜವಾದ ಸಾಧಕನು ಅದು ಪ್ರಾಪ್ತವಾದಾಗ ದುಃಖಿತನಾಗುತ್ತಾನೆ, ಅದನ್ನು ವಿಷವೆಂದು ತಿಳಿಯುತ್ತಾನೆ.</p>
<p class="Text">ಮನುಷ್ಯನು ಹೆಸರನ್ನು ಬಯಸುವವರೆ ಲೌಕಿಕ ಹಿತವನ್ನು ಮಾಡಬಲ್ಲನು. ಆದರೆ ಪಾರಲೌಕಿಕವಾಗಿ ಇಲ್ಲ. ಪ್ರತಿಯೊಬ್ಬ ಸಹೋದರನು ಇದರ ಕುರಿತು ವಿಶೇಷ ಗಮನ ಕೊಡಬೇಕು. ಮಾನ-ಸಮ್ಮಾನವನ್ನು ಮನಸ್ಸಿನಿಂದ ಬೇರುಸಹಿತ ಕಿತ್ತು ಹಾಕಬೇಕು. ಹೋಳಿಹಬ್ಬದ ಸಂದರ್ಭದಲ್ಲಿ ತನ್ನ ಮೇಲೆ ಕೆಸರು ಹಾಕಿಸಿಕೊಳ್ಳಲು ಯಾರೂ ಬಯಸುವುದಿಲ್ಲ. ಹಾಗೆಯೇ ಮಾನ-ಸಮ್ಮಾನಕ್ಕೆ ಹೆದರಬೇಕು. ಪ್ರತಿಯೊಬ್ಬ ಸಹೋದರನು ಈ ಮಾತನ್ನು ಗಮನದಲ್ಲಿಟ್ಟುಕೊಳ್ಳಬೇಕು. ಶತ್ರುವಿನಂತೆ ಭಾವನೆ ಇರಬೇಕು. ಮಾನ-ಸಮ್ಮಾನವನ್ನು ವಿಷದಂತೆ ತಿಳಿಯಬೇಕು, ಅಪಮಾನ ಮತ್ತು ನಿಂದೆಯನ್ನು ಅಮೃತದಂತೆ ತಿಳಿದು ಕುಡಿದುಬಿಡಬೇಕು. ಒಳಗೊಳಗೆ ಹರ್ಷಿತನಾಗಬೇಕು. ಇದು ಸಿದ್ಧಾಂತದ ಮಾತಾಗಿದೆ. ಉತ್ತಮ ಸಾಧಕರಲ್ಲಿಯೂ ಮಾನ-ಸಮ್ಮಾನದ ತ್ಯಾಗವಿಲ್ಲದಿದ್ದರೆ ಈ ಪಾಠ ನಮಗೆ ಯಾರಿಂದ ಸಿಗಬಹುದು?</p>
<p class="Text">ಹೀಗೆಯೇ ಭೋಗ, ಆಸಲ್ಯ, ಸ್ವಾರ್ಥ ಇವು ತುಂಬಾ ಹಾನಿಕರ ವಸ್ತುಗಳು ಆಗಿವೆ. ಹಣದ ಲೋಭದಿಂದಲೇ ಸಾಧಾರಣವಾಗಿ ಮನುಷ್ಯನಿಂದ ಸುಳ್ಳು, ಕಪಟ, ಕಳ್ಳತನ ನಡೆಯುತ್ತದೆ. ಸುಳ್ಳು, ಕಪಟ, ವಂಚನೆ ನಡೆಯುತ್ತಿರುವವರೆಗೆ ಪರಮಾತ್ಮನಿಂದ ಬಹಳ ದೂರವಾಗಿದ್ದೇವೆ.</p>
<p class="Text">ಈ ಪ್ರಕಾರ ರಾಗ-ದ್ವೇಷ ಇರುವ ತನಕ ಪರಮಾತ್ಮನಿಂದ ದೂರವೇ ಇರುತ್ತೇವೆ. ಪ್ರತಿಯೊಂದು ಕೆಲಸದಲ್ಲಿಯೂ ಸ್ವಾರ್ಥವನ್ನು ತ್ಯಜಿಸಬೇಕು. ಪ್ರಪಂಚದಲ್ಲಿ ವೈರಾಗ್ಯ ಉಂಟಾಗುವುದರಿಂದ ಹಾಗೂ ಪರಮಾತ್ಮನಲ್ಲಿ ಪ್ರೇಮ ಇರುವುದರಿಂದ, ಪರಮಾತ್ಮನ ಭಜನೆ-ಸಾಧನೆ ಆಗುವುದರಿಂದ ಇವೆಲ್ಲ ಮಾತುಗಳು ತಾನಾಗಿಯೇ ಆಗಿಹೋಗುವುವು.</p>
<p class="Text">ಜ್ಞಾನಮಾರ್ಗದಲ್ಲಿ ದೇಹಾಭಿಮಾನ ಕಡಿಮೆಯಾಗುವುದರಿಂದ ಸಹಜವಾಗುತ್ತದೆ, ಭಕ್ತಿಯ ಮಾರ್ಗದಲ್ಲಿ ಬಹಳ ಸಹಜವಾಗಿದೆ, ವೈರಾಗ್ಯ ಉಪರತಿ ಎಲ್ಲದರಲ್ಲಿ ಸಹಾಯಕವಾಗಿದೆ. ಶ್ರೀಕಲ್ಯಾಣದ ಇಚ್ಛೆಯುಳ್ಳ ಮನುಷ್ಯನಾದರೋ ವೈರಾಗ್ಯ, ಉಪರತಿಗಳನ್ನು ತುಂಬಾ ಸೇವಿಸಬೇಕು.</p>
<p class="Text">ಭಗವಂತನ ವಿರಹದಲ್ಲಿ ವ್ಯಾಕುಲನಾಗಬೇಕು. ಸಂಯೋಗ, ವಿಯೋಗ ಎರಡೂ ಲಾಭದ ವಸ್ತುಗಳೇ <span class="char-style-override-2">‘ತದ್ವಿಸ್ಮರಣೇ ಪರಮ ವ್ಯಾಕುಲತೇತಿ’</span></p>
<p class="Text">ವಿರಹ ವ್ಯಾಕುಲತೆಯಾದರೆ ಭಗವಂತನು ದೂರವಿದ್ದರೂ ಹತ್ತಿರವಾಗುತ್ತಾನೆ, ವಿರಹ ವ್ಯಾಕುಲತೆ ಇಲ್ಲದಿದ್ದರೆ ಹತ್ತಿರವಿದ್ದರೂ ದೂರವೇ ಆಗಿದ್ದಾನೆ. ಈಗಲಾದರೋ ನಮ್ಮ ಎಲ್ಲ ಸಮಯವನ್ನೂ ಸಾಧನೆಯಲ್ಲಿಯೇ ಕಳೆಯಬೇಕು. ಇತರ ವಸ್ತುಗಳನ್ನು ಗುಲಗಂಜಿಯಷ್ಟು ಆದರಿಸಬಾರದು. ಭಕ್ತಿ ಮಾರ್ಗದಲ್ಲಿ ದೇಹಾಭಿಮಾನ ರಹಿತರಾಗಿರಿ. ಬ್ರಹ್ಮಪ್ರಾಪ್ತಪುರುಷನು ಉಲ್ಲಸಿತನಿರುವಂತೆ ಪರಮಾತ್ಮನ ಧ್ಯಾನದಲ್ಲಿಯೇ ಉಲ್ಲಸಿತನಾಗಿರಬೇಕು, ಇಡೀ ಜೀವನವನ್ನು ಧ್ಯಾನದಲ್ಲಿಯೇ ಕಳೆಯಬೇಕು.</p>
<p class="Text">ಎಲ್ಲದರಲ್ಲಿಯೂ ಈ ಮಾತು ನಡೆಯುತ್ತಾ ಇದೆ. ಪರುಶುರಾಮರು ವಿಶ್ವಾಮಿತ್ರರಲ್ಲಿ ಹೇಳಿದರು- ನೀವು ಇವನಿಗೆ ನನ್ನ ಪ್ರಭಾವವನ್ನು ತಿಳಿಸಿರಿ. ಆಗ ಲಕ್ಷ್ಮಣನು ಹೇಳಿದನು-ನೀವೇ ಸ್ವತಃ ತಿಳಿಸುತ್ತಿರುವಿರಿ. ನಾವಾದರೋ ಗುಣಗಳನ್ನು ಇತರರಿಂದ ಪ್ರಕಾಶಿತಗೊಳಿಸುತ್ತೇವೆ.</p>
<p class="Text">ತನ್ನ ಕೆಟ್ಟತನವನ್ನು ಹೊರಗೆ ಎಸೆದುಬಿಡುವವನೇ ಶೂರ-ವೀರನಾಗಿದ್ದಾನೆ. ಒಳ್ಳೆಯ ಗುಣಗಳನ್ನು ಗರ್ಭದಂತೆ ಜೋಪಾನ ಮಾಡಿ. ಒಳ್ಳೆಯತನವನ್ನು ಹೊರಗೆ ಎಸೆಯಬಾರದು.</p>
<p class="Text">ಯಾರಾದರೂ ಮನುಷ್ಯನಿಂದ ಪಾಪಕಾರ್ಯವು ನಡೆದುಹೋದರೆ, ಆದನ್ನು ಪ್ರಕಾಶಿತಗೊಳಿಸುವುದರಿಂದ ಅದು ಕಡಿಮೆ ಆಗುತ್ತದೆಂದು ಶಾಸ್ತ್ರಗಳಲ್ಲಿ ಪ್ರಾಯಶ್ಚಿತ್ತವನ್ನು ಹೇಳಲಾಗಿದೆ. ಕರ್ಪೂರ ಡಬ್ಬದ ಮುಚ್ಚಳ ತೆರೆದಿಟ್ಟರೆ ಕರ್ಪೂರ ಗಾಳಿಗೆ ಹಾರಿ ಹೋಗುತ್ತದೆ. ಕೆಟ್ಟತನವನ್ನು ಹೊರಹಾಕಬೇಕಿದ್ದರೆ ಬಾಯಿ ತೆರೆಯಿರಿ. ತನ್ನ ದೋಷಗಳನ್ನು ಪ್ರಕಟಪಡಿಸಿರಿ.</p>
<p class="Text">ಯಾರಿಗಾದರೂ ಕಾಯಿಲೆ ಉಂಟಾದರೆ ವೈದ್ಯರಲ್ಲಿ ಎಲ್ಲವನ್ನೂ ಹೇಳಿ ಬಿಡುತ್ತಾನೆ. ಅವರಿಗೆ ಹೇಳಿ ಒಂದು ವೇಳೆ ಕಾಯಿಲೆ ಗುಣವಾದೀತು, ಇಲ್ಲದೆಯೂ ಇದ್ದೀತು. ಆದರೆ ನೀವು ಸ್ವತಃ ತಮ್ಮ ಕೆಟ್ಟತನವನ್ನು ಹೇಳುವಿರೇನು? ಬೇರೆಯವರು ಹೇಳಿದರೆ ಒಪ್ಪಿಕೊಳ್ಳುವುದಿಲ್ಲ. ಆಗ ದೋಷಗಳು ಅಡಗಿರುತ್ತವೆ. ಗುಣಗಳನ್ನು ಪೋಷಿಸಬೇಕು. ದೋಷಗಳನ್ನಲ್ಲ. ಯಾರಾದರೂ ತನ್ನ ದೋಷಗಳನ್ನು ತಿಳಿಸಿದರೆ, ಅವನನ್ನು ಗುರುವಿನಂತೆ ಆದರಿಸಬೇಕು. ಕಬೀರದಾಸರು ಹೇಳುತ್ತಾರೆ- ನಮ್ಮನ್ನು ನಿಂದಿಸುವವನನ್ನು ಅಂಗಳದಲ್ಲಿ ಗುಡಿಸಲು ಕಟ್ಟಿ ಇರಿಸಿಕೊಳ್ಳಬೇಕು. ಇತರರ ಸೂಕ್ಷ್ಮದೋಷವೂ ಕೂಡ ಗಮನಕ್ಕೆ ಬರುತ್ತದೆ. ಸ್ವತಃ ದೊಡ್ಡ-ದೊಡ್ಡ ದೋಷಗಳನ್ನು ಇಟ್ಟುಕೊಂಡು ತಿರುಗುತ್ತೇವೆ.</p>
<p class="Text">ಬೇರೆಯವರ ದೊಡ್ಡ ದೊಡ್ಡ ಗುಣಗಳೂ ಕಾಣುವುದಿಲ್ಲ. ಬಿಳಿಯ ಬಟ್ಟೆಯಲ್ಲಿ ಬೆಳ್ಳಗಿನ ಕಡೆಗೆ ಗಮನ ಹೋಗುವುದಿಲ್ಲ, ಅದರಲ್ಲಿ ಕಲೆ ಇದ್ದರೆ ಅದರ ಕಡೆಗೇ ಗಮನ ಹೋಗುತ್ತದೆ. ಸ್ವತಃ ಕೊಳೆಯಾದ ಬಟ್ಟೆಗಳನ್ನು ತೊಟ್ಟು ತಿರುಗುತ್ತಾರೆ. ನಮ್ಮಲ್ಲಿರುವ ಅವಗುಣಗಳನ್ನು ಕುಷ್ಠದಂತೆ ತಿಳಿಯಿರಿ. ಅಪಮಾನ, ನಿಂದೆಯಾಗುವಂತಹ ಕೆಲಸ ಮಾಡಬೇಡಿ, ಆದರೆ ಅಪಮಾನ ನಿಂದೆಯಾದರೆ ಸಂತೋಷಪಡಿ.</p>
<p class="Text">ನಮ್ಮಲ್ಲಿ ಮಾತುಕತೆ ನಡೆಯುತ್ತದೆ. ಅವನ್ನು ಗಮನಿಸಿರಿ, ಅನುಷ್ಠಾನದಲ್ಲಿ ತನ್ನಿ, ಇದು ಕಷ್ಟಕರವಲ್ಲವೆಂದು ತಿಳಿಯಿರಿ. ನಿರಾಶರಾಗಬಾರದು. ತುಂಬಾ ವೀರತ್ವ ಇರಬೇಕು. ಮನಸ್ಸಿನಲ್ಲಿ ಆಸೆ, ಪ್ರತೀಕ್ಷೆ ಇರುವತನಕ ಜೀವನವಿದೆ, ನಿರಾಸೆಯೇ ಮೃತ್ಯು.</p>
<p class="Text">ಹನುಮಂತನಿಗೆ ಜಾಂಬವಂತನು ಧೈರ್ಯ ತುಂಬಿದನು. ಜೀವನು ಪರಮಾತ್ಮನ ಅಂಶನಾಗಿರುವನು. ಸಣ್ಣದಾದ ಬೆಂಕಿಯ ಕಿಡಿಗೆ ಗಾಳಿಯು ಸೋಂಕಿದರೆ ಎಲ್ಲವನ್ನೂ ಸುಡಬಹುದು. ಹಾಗೆಯೇ ಚೇತನ ಆತ್ಮಾ ಸತ್ಸಂಗದ ಆವೇಶ ಬಂದರೆ ಇಡೀ ಬ್ರಹ್ಮಾಂಡವು ಸ್ವಾಹಾ ಆಗಬಲ್ಲದು. ಎಲ್ಲವನ್ನು ಬಿಟ್ಟು ಇದರ ಹಿಂದೆ ಬೀಳಬೇಕು. ಪತ್ನಿ, ಪುತ್ರ, ಧನ, ಇವು ನಾಶವುಳ್ಳ ಪದಾರ್ಥಗಳು, ಇವುಗಳ ಆಸೆಯನ್ನು ಬಿಡಿ, ಇವುಗಳ ಆಳಾಗಿ ಸಮಯ ಕಳೆಯದಿದ್ದೀರಿ, ಇನ್ನು ಬಿಟ್ಟುಬಿಡಿ.</p>
<p class="Text">ಸಂಸಾರದ ಕೆಲಸದಲ್ಲಿ ಸಮಯವನ್ನು ತೊಡಗಿಸುವುದು, ಮನಸ್ಸನ್ನು ತೊಡಗಿಸುವುದು ಯಾವ ಆವಶ್ಯಕತೆಯೂ ಇಲ್ಲ. ಜಪ, ಧ್ಯಾನ, ಸತ್ಸಂಗ ಇವುಗಳಿಗಾಗಿ ಪ್ರಯತ್ನಮಾಡಬೇಕು. ಇದರಲ್ಲಿ ಏಕಾಂತ, ವೈರಾಗ್ಯ, ಉಪರತಿ ಸಹಾಯಕವಾಗಿದೆ. ಇದು ಆಗದಿದ್ದರೆ ಸಂಯಮ ಸೇವೆ, ಸ್ವಾಧ್ಯಾಯ ಮಾಡಿರಿ. ಸತ್ಸಂಗ ಸ್ವತಃ ಸಾಧನೆಯೂ ಆಗಿದೆ ಹಾಗೂ ಸಾಧನೆಯಲ್ಲಿ ಸಹಾಯಕವೂ ಆಗಿದೆ.</p>
<p class="Text">ಸತ್ಸಂಗದಿಂದ ಮುಖ್ಯವಾಗಿ ಆವರಣದ ನಾಶವಾಗುತ್ತದೆ, ಗೌಣವೃತ್ತಿಯಿಂದ ಮಲವಿಕ್ಷೇಪದ ನಾಶವೂ ಆಗುತ್ತದೆ. ಆವರಣದ ನಾಶಕ್ಕಾಗಿ ಸತ್ಸಂಗಕ್ಕಿಂತಲೂ ಮಿಗಿಲಾದುದು ಯಾವುದೂ ಇಲ್ಲವೇ ಇಲ್ಲ.</p>
<p class="Text">ಧೈರ್ಯವಾಗಿರಿ, ಧೈರ್ಯಕುಂದಿದರೆ ನಾಶವಾಗುವಿರಿ.</p>
<p class="Text">ಭಗವಂತನ ಕಡೆಯಿಂದ ತುಂಬಾ ಸಹಾಯ ಇದೆ. ಭಗವಂತನ ಸಹಾಯದ ಮೇಲೆಯೇ ಭರವಸೆಯನ್ನು ಇಟ್ಟು ನಿರ್ಭಯರಾಗಿ ಸಂಸಾರದಲ್ಲಿ ಇರಿ.</p>
<p class="Text">ಈಶ್ವರನಿದ್ದಾನೆ, ನನ್ನ ಮೇಲೆ ಅವನ ಅಪಾರ ದಯೆ ಇದೆ, ಸಹಾಯವಿದೆ, ಆಸರೆ ಆಗಿದ್ದಾನೆ ಹೀಗೆ ನಿಶ್ಚಯಮಾಡಿಕೊಳ್ಳಿ; ಮತ್ತೆ ನೋಡಿ, ಶೌರ್ಯ, ಧೈರ್ಯ, ಉತ್ಸಾಹ ಎಲ್ಲವೂ ಬಂದು ನಿಮ್ಮಲ್ಲಿ ಸೇರುವವು.</p>
<p class="Text">ಮಹಾತ್ಮರು ಆಶ್ರಯ ನೀಡಿದರೆ ಅದರಲ್ಲಿ ಏನಾದರೂ ಕಡಿಮೆತನ ಇರುತ್ತದೆಯೇ? ಕೀಳುತನ ಇರುವುದಿಲ್ಲ, ಯಾರೋ ಮನುಷ್ಯ ವಿದ್ಯೆ ಕಲಿಸಿದರೆ ಅದರಲ್ಲಿ ಕೊರತೆ ಏನು ಬಂತು? ಮತ್ತೆ ಅವರು ಏಕೆ ಸಹಾಯ ಮಾಡುವುದಿಲ್ಲ? ಇದರ ಉತ್ತರ-ನಾವು ಆಸರೆ ಪಡೆಯುವುದಿಲ್ಲ.</p>
<p class="TXT-Right">ಪ್ರವಚನ ತಿಥಿ ಜ್ಯೇಷ್ಠ ಶುಕ್ಲ 11, ಸಂ। 2002, ಸಂಜೆ ವಟವೃಕ್ಷ, ಸ್ವರ್ಗಾಶ್ರಮ</p>
<p class="ChapterEnd para-style-override-2">ನಾರಾಯಣ! ನಾರಾಯಣ! ನಾರಾಯಣ!<span class="char-style-override-4"></span></p>


<p class="Page-Break"> </p>
<p class="Chapter-Heading" id="toc_marker-14">12 ಗೀತೆಯ ಮಹಿಮೆ</p>
<p class="Text">ನಾವು ಇಲ್ಲಿ ಅಂದಾಜು ಮೂರೂವರೆ ತಿಂಗಳು ಉಳಿದುಕೊಂಡಿದ್ದೇವೆ. ಹಾಗಂತ ಸಮಯವೂ ಬಹಳ ಚೆನ್ನಾಗಿ ಕಳೆಯಿತು, ಆದರೆ ನಾವು ವಿಚಾರದಿಂದ ಉತ್ತಮವೆಂದು ಬಯಸುವೆವೋ ಹಾಗೆ ಕಳೆಯಲಿಲ್ಲ. ಇದಕ್ಕಾಗಿ ನಾವು ಮುಂದಿನ ಸಮಯವನ್ನು ಇನ್ನೂ ಚೆನ್ನಾಗಿ ಕಳೆಯುವಂತೆ ಗಮನವಿಡಬೇಕು. ಮುಂದಿನ ವರ್ಷ ನಾವು ಬಂದರೆ ಇದಕ್ಕಿಂತಲೂ ಚೆನ್ನಾಗಿ ಸಮಯ ಕಳೆಯಲು ಪ್ರಯತ್ನಮಾಡೋಣ.</p>
<p class="Text">ಇಲ್ಲಿ ಕೇಳಿರುವ ಮಾತುಗಳನ್ನು ಮನೆಗೆ ಹೋಗಿ ಅವನ್ನು ಅನುಷ್ಠಾನದಲ್ಲಿ ತನ್ನಿರಿ. ಇಲ್ಲಿ ತುಂಬಾ ಕೇಳಿದೆವು, ನಮ್ಮ ಶ್ರದ್ಧೆ ಪೂರ್ಣವಾಗಿದ್ದರೆ ಕೇವಲ ಕೇಳುವಿಕೆಯಿಂದಲೂ ಉದ್ಧಾರವಾಗಬಲ್ಲದು. ಭಗವಂತ ಹೇಳುತ್ತಾನೆ-</p>
<p class="Shlok">ಶ್ರದ್ಧಾವಾನನಸೂಯಶ್ಚ ಶ್ರುಣುಯಾದಪಿ ಯೋ ನರಃ ।</p>
<p class="Shlok">ಸೋಽಪಿ ಮುಕ್ತಃ ಶುಭಾಂಲ್ಲೋಕಾನ್ ಪ್ರಾಪ್ನುಯಾತ್ ಪುಣ್ಯಕರ್ಮಣಾಮ್ ॥</p>
<p class="TXT-Right">(ಗೀತೆ 18/71)</p>
<p class="Text">ಶ್ರದ್ಧಾಯುಕ್ತ ಮತ್ತು ದೋಷದೃಷ್ಟಿಯಿಂದ ರಹಿತನಾದ ಪುರುಷನು ಈ ಗೀತಾಶಾಸ್ತ್ರವನ್ನು ಶ್ರವಣಮಾತ್ರ ಮಾಡಿದರೂ ಪಾಪಗಳಿಂದ ಮುಕ್ತನಾಗಿ, ಉತ್ತಮ ಕರ್ಮಮಾಡುವವರ ಶ್ರೇಷ್ಠ ಲೋಕಗಳನ್ನು ಪಡೆಯುವನು.</p>
<p class="Text">ಪರಮಾತ್ಮನ, ಪರಮಧಾಮದ ಪ್ರಾಪ್ತಿಯು ಕೇವಲ ಶ್ರವಣಮಾತ್ರದಿಂದಲೇ ಆಗುತ್ತದೆ. ಭಾಗವತವನ್ನು ಕೇಳಿ ಧುಂಧುಕಾರಿಯ ಮುಕ್ತಿಯಾಯಿತು. ಪರೀಕ್ಷಿತನೂ ಮುಕ್ತನಾದನು. ಬೇರೆಯವರ ಮುಕ್ತಿಯಾಗಲಿಲ್ಲ, ಶ್ರದ್ಧೆಯಿಂದ ಕೇಳಿದರೆ ಮುಕ್ತಿಯಾಯಿತು. ಇಲ್ಲಿ ನಿಮಗೆ ಗೀತೆಯನ್ನು ಹೇಳಲಾಗುತ್ತದೆ.</p>
<p class="Text">ಭಗವಂತನು ಹೇಳುತ್ತಾನೆ- ಗೀತೆಯನ್ನು ನಿತ್ಯ ಪಾರಾಯಣ ಮಾಡಿದರೆ ಅವನಿಂದ ನಾನು ಜ್ಞಾನಯಜ್ಞದ ಮೂಲಕ ಪೂಜಿತನಾಗುತ್ತೇನೆ. ಗೀತೆಯಲ್ಲಿ ಇಂತಹ ಮಹಿಮೆ ಇದೆ. ಗೀತೆಯ ಪಾರಾಯಣ ಜ್ಞಾನಯಜ್ಞವಾಗಿದೆ. ನಿತ್ಯ ಪಾರಾಯಣ ಮಾಡುವುದರ ಮಹಿಮೆ ಬಹಳವಾಗಿದೆ. ಅದಕ್ಕಾಗಿ ನಾವು ಗೀತೆಯನ್ನು ನಿತ್ಯ ಪಾರಾಯಣ ಮಾಡಬೇಕು. ಅರ್ಥದ ಕಡೆಗೆ ಗಮನವಿಟ್ಟು ಪಾರಾಯಣ ಮಾಡಿದರೆ ಇನ್ನೂ ಶ್ರೇಷ್ಠವಾಗಿದೆ. ಜೀವನದಲ್ಲಿ ಒಂದು ಶ್ಲೋಕವನ್ನು ಧಾರಣ ಮಾಡಿದರೂ ಉದ್ಧಾರವಾದೀತು. ಗೀತೆಯಲ್ಲಿ ಇಂತಹ ಅನೇಕ ಶ್ಲೋಕಗಳಿವೆ.</p>
<p class="Text">ಮನ್ಮನಾಭವ ಮದ್ಭಕ್ತೋ ಮದ್ಯಾಜೀ ಮಾ ನಮಸ್ಕುರು - ಈ ಅರ್ಧ ಶ್ಲೋಕವನ್ನು ಧಾರಣಮಾಡಿದರೂ ಉದ್ಧಾರವಾದೀತು. ನೀವು ಪ್ರೇಮದಿಂದ ಗೀತೆಯನ್ನು ಅಭ್ಯಾಸ ಮಾಡಿದರೆ ನಿಮ್ಮ ಉದ್ಧಾರವಾಗುವುದರಲ್ಲಿ ಸಂದೇಹವೇ ಇಲ್ಲ. ಶ್ರದ್ಧೆ, ಪ್ರೇಮವನ್ನು ಎಲ್ಲಿಂದಲೂ ಹಣಕೊಟ್ಟು ತರಬೇಕಿಲ್ಲ. ಇದಾದರೋ ನಮ್ಮದೇ ಆಗಿದೆ. ಇದರಲ್ಲಿ ಯಾವ ಬಾಧೆಯೂ ಇಲ್ಲ. ಕೇವಲ ನಮ್ಮ ಮನಸ್ಸಿಗೆ ಸಮಜಾಯಿಸಬೇಕು. ಭಗವಂತನಿಗಿಂತಲೂ ಮಿಗಿಲಾದುದು ಬೇರೆ ಯಾವುದೂ ಇಲ್ಲ ಎಂದು ಮನಸ್ಸಿಗೆ ಸಮಜಾಯಿಸಬೇಕು. ಭಗವಂತನು ಸ್ಪಷ್ಟವಾಗಿ ಹೇಳಿರುವನು-</p>
<p class="Shlok">ದ್ವಾವಿಮೌ ಪುರುಷೌ ಲೋಕೇ ಕ್ಷರಶ್ಚಾಕ್ಷರ ಏವ ಚ ।</p>
<p class="Shlok">ಕ್ಷರಃ ಸರ್ವಾಣಿ ಭೂತಾನಿ ಕೂಟಸ್ಥೋಽಕ್ಷರ ಉಚ್ಯತೇ ॥</p>
<p class="TXT-Right">(ಗೀತೆ 15/16)</p>
<p class="Text">ಈ ಜಗತ್ತಿನಲ್ಲಿ ಕ್ಷರ ಮತ್ತು ಅಕ್ಷರ ಎಂಬ ಇಬ್ಬರು ಪುರುಷರಿದ್ದಾರೆ. ಉತ್ತಮ ಪುರುಷ ಪರಮಾತ್ಮನಾಗಿರುವನು. ಪುರುಷೋತ್ತಮನೆಂದು ನನ್ನನ್ನು ತಿಳಿಯುವವನು ನನ್ನನ್ನೇ ಭಜಿಸುತ್ತಾನೆ ಎಂದು ಭಗವಂತನು ಹೇಳಿರುವನು.</p>
<p class="Shlok">ಯೋ ಮಾಮೇವಮಸಮ್ಮೋಢೋ ಜಾನಾತಿ ಪುರುಷೋತ್ತಮಮ್ ।</p>
<p class="Shlok">ಸ ಸರ್ವವಿದ್ಭಜತಿ ಮಾಂ ಸರ್ವಭಾವೇನ ಭಾರತ ॥</p>
<p class="TXT-Right">(ಗೀತೆ 15/19)</p>
<p class="Text">ಎಲೈ ಭಾರತ! ನನ್ನನ್ನು ಈ ಪ್ರಕಾರ ತತ್ವದಿಂದ ನನ್ನನ್ನು ಪುರುಷೋತ್ತಮನೆಂದು ತಿಳಿಯುವ ಜ್ಞಾನಿ ಸರ್ವಜ್ಞ ಪುರುಷನು ಎಲ್ಲ ಪ್ರಕಾರದಿಂದ ನಿರಂತರ ವಾಸುದೇವ ಪರಮೇಶ್ವರನಾದ ನನ್ನನ್ನೇ ಭಜಿಸುತ್ತಾನೆ.</p>
<p class="Text">ಪರಮಾತ್ಮನನ್ನು ಪುರುಷೋತ್ತಮನೆಂದು ತಿಳಿಯುವವನು ಭಗವಂತನನ್ನೇ ಭಜಿಸುತ್ತಾನೆ. ತಿಳಿಯುವುದರಿಂದಲೇ ಕಲ್ಯಾಣವಿದೆ, ಭಗವಂತನು ಸರ್ವಜ್ಞನೂ ಸರ್ವಾಂತರ್ಯಾಮಿಯೂ, ಸುಹೃದನೂ ಆಗಿರುವನೆಂದು ತಿಳಿಯಬೇಕು, ಮನಸ್ಸು ಮತ್ತು ಬುದ್ಧಿಗೆ ಸಮಜಾಯಿಸಿರಿ. ತಿಳಿಯುವ ಕೊರತೆಯಿಂದಲೇ ಸಾಧನೆಯಲ್ಲಿ ಕೊರತೆ ಇದೆ. ಪರಮಾತ್ಮನ ರಹಸ್ಯವನ್ನು ತತ್ವವನ್ನು ತಿಳಿಯುವೆಯಾದರೆ ಪರಮಾತ್ಮನಲ್ಲಿ ಪೂರ್ಣ ಪ್ರೇಮ, ಪೂರ್ಣ ಶ್ರದ್ಧೆ ಉಂಟಾದೀತು. ನಮ್ಮ ಧ್ಯೇಯ ಇದೇ ಆಗಬೇಕು. ಪರಮಾತ್ಮನಲ್ಲಿ ಪ್ರೇಮ ಉಂಟಾದಾಗ ಪರಮಾತ್ಮ ಅವನ ಅಧೀನನಾಗುತ್ತಾನೆ.</p>
<p class="Text">ಕಳೆದುಹೋದ ನಮ್ಮ ಸಮಯ ಹೋಯಿತು. ಶ್ರದ್ಧಾ ಪ್ರೇಮದ ಕೊರತೆಯ ಕಾರಣ ಕೊರತೆಯೇ ಉಳಿಯಿತು. ಶ್ರದ್ಧಾ ಪ್ರೇಮದ ಪೂರ್ಣತೆಗಾಗಿ ಏಕಾಂತದಲ್ಲಿ ಭಗವಂತನ ಮುಂದೆ ಅಳಬೇಕು. ಅಳುಬಾರದಿದ್ದರೆ ವ್ಯಾಕುಲನಾಗಬೇಕು, ಅದೂ ಆಗದಿದ್ದರೆ ಸ್ತುತಿ-ಪ್ರಾರ್ಥನೆಯನ್ನು ಮಾಡಬೇಕು. ಇದು ನಮ್ಮ ಅಧಿಕಾರದೊಳಗಿನ ಮಾತಾಗಿದೆ. ಸ್ತುತಿ-ಪ್ರಾರ್ಥನೆಗಳು ಕ್ರಿಯಾ ಸಾಧ್ಯವಾಗಿದೆ. ಇದನ್ನು ಮಾಡುವುದರಿಂದ ಭಗವಂತನು ಪ್ರಸನ್ನನಾಗುತ್ತಾನೆ. ಭಗವಂತನಲ್ಲಿ ವಿಚಾರಣೆಯಾಗುತ್ತದೆ. ಇನ್ನೇನೂ ಆಗದಿದ್ದರೆ ಭಗವಾನ್ ಕೇಶವನ ನಾಮವನ್ನು ಹೇಳುತ್ತಾ ಅಳಬೇಕು. ದ್ರೌಪದಿಯು ಅಳುವಂತೆಯೇ ನಾವೂ ಅಳಬೇಕು. ಸಂಸಾರಕ್ಕಾಗಿ ಅಳಬಾರದು. ಜನರು ಸಂಸಾರಕ್ಕಾಗಿ ಅಳುತ್ತಾರೆ. ನಾವಾದರೋ ಭಗವಂತನಿಗಾಗಿಯೇ ಅಳಬೇಕು. ಅಳುಬಾರದಿದ್ದರೆ ಅವನನ್ನೇ ಸತತವೂ ಕೊಂಡಾಡಿರಿ. ಇದನ್ನು ಮಾಡಲಾರೆವು ಎಂದು ಹೇಳಲಾಗುವುದಿಲ್ಲ.</p>
<p class="Text">ರಾಮನ ನಾಮವನ್ನು ಸತತ ಕೊಂಡಾಡಿರಿ, ಕೊಂಡಾಡುತ್ತಾ ಕೊಂಡಾಡುತ್ತಾ ಭಗವಂತನ ಕಿವಿಗೆ ಮುಟ್ಟೀತು. ಇದು ಸತ್ಯವಾದ ಮಾತಾಗಿದೆ.</p>
<p class="Text">ಇಲ್ಲಿ ಕೇಳಿರುವ ಮಾತುಗಳನ್ನು, ಮನೆಯಲ್ಲಿ ಅದಕ್ಕನುಸಾರ ಹೆಚ್ಚು ಸಾಧನೆ ಮಾಡಬೇಕು. ಶರೀರಕ್ಕೆ ಹೆಚ್ಚು ವಿಶ್ರಾಂತಿ ಕೊಡಬಾರದು. ಮನಸ್ಸು, ಇಂದ್ರಿಯಗಳನ್ನು ಭಗವಂತನಲ್ಲಿಯೇ ತೊಡಗಿಸಬೇಕು. ಮನಸ್ಸಿನಿಂದ ಭಗವಂತನ ಧ್ಯಾನ, ಬುದ್ಧಿಯಿಂದ ನಿಶ್ಚಯ, ಕಿವಿಗಳಿಂದ ಭಗವಂತನ ಪ್ರೇಮ-ಪ್ರಭಾವದ ಮಾತುಗಳ ಶ್ರವಣ, ಶ್ವಾಸದಿಂದ ಜಪಮಾಡುತ್ತಾ ಇರಬೇಕು.</p>
<p class="Text">ಇಂತಹ ತೀವ್ರ ಸಾಧನೆಯು ವೈರಾಗ್ಯದಿಂದಲೇ ಆಗುತ್ತದೆ. ಈ ವೈರಾಗ್ಯವನ್ನು ಎಲ್ಲಿಂದ ತರಲಿ ಎಂದು ನೀವು ಕೇಳಬಹುದು. ಇಲ್ಲಿಯ ದೃಶ್ಯವನ್ನು ನೆನೆಯಿರಿ. ಇಲ್ಲಿಯ ದೃಶ್ಯವನ್ನು ಸ್ಮರಿಸುವುದರಿಂದಲೇ ವೈರಾಗ್ಯವು ಉಂಟಾಗುತ್ತದೆ. ಇದು ಅಂತಹ ಸ್ಥಾನವಾಗಿದೆ. ಗಂಗೆ, ವಟವೃಕ್ಷ, ಏಕಾಂತ ಪ್ರದೇಶ, ವನ, ಗುಹೆ - ಇಲ್ಲಿ ಆನೇಕ ವರ್ಷಗಳು ಮಹಾತ್ಮರು ತಪಸ್ಸು ಮಾಡಿರುವರು. ಅನೇಕ ವರ್ಷಗಳಿಂದ ಸತ್ಸಂಗವಾಗುತ್ತಾ ಇದೆ. ಇಲ್ಲಿಯ ಭೂಮಿಯು ಪರಮ ಪವಿತ್ರವಾಗಿದೆ. ಇಂತಹ ಸ್ಥಾನವು ಎಲ್ಲಿಯೂ ಸಿಗಲಾರದು. ವೈರಾಗ್ಯ ಉತ್ಪಾದಕ ಧೂಳಿನಲ್ಲಿ ಕುಳಿತುಕೊಳ್ಳಬೇಕು. ರಾಜ-ಮಹಾರಾಜರೂ ಇಲ್ಲಿಗೆ ಬಂದು ಧೂಳಿನಲ್ಲಿ ಕುಳಿತಿರುತ್ತಾರೆ. ಕಾಡಿನ ಬಂಡೆಗಳ ಮೇಲೆ ಕುಳಿತುಕೊಳ್ಳುವುದು - ಈ ದೃಶ್ಯವನ್ನು ನೆನೆಯಬೇಕು. ಪದೇ-ಪದೇ ವೈರಾಗ್ಯ ವೃತ್ತಿಯನ್ನು ಬೆಳೆಸಬೇಕು. ಅದರಿಂದ ಸಾಧನೆಯು ತಾನಾಗಿಯೇ ಆಗುವುದು, ಮಾಡಬೇಕಾಗುವುದಿಲ್ಲ. ನಿಮ್ಮಲ್ಲಿ ಕೆಲವರು ಎರಡು ತಿಂಗಳು, ಕೆಲವರು ಮೂರು ತಿಂಗಳು ಇಲ್ಲಿ ವಾಸಿಸಿದಿರಿ, ಇದು ಭಗವಂತನು ನಮ್ಮ ಮೇಲೆ ಮಾಡಿದ ಮಹತ್ ಕೃಪೆಯಾಗಿದೆ. ಮೂಲದಲ್ಲಿ ಭಗವಂತನ ದಯೆಯು ಇದ್ದೇ ಇದೆ.</p>
<p class="Text">ನೀವು ಇಷ್ಟು ಜನರು ಸೇರದಿದ್ದರೆ ನಾನೇನು ಕಾಡಿಗೆ ಹೇಳಲೆ? ನಿಮಗೆ ಸಿಕ್ಕಿದ ಶಾಂತಿಗಿಂತ ಹೆಚ್ಚು ಶಾಂತಿಯು ಹೇಳುವವನಿಗೆ ಸಿಗಬೇಕು. ಕಾರಣ ಪ್ರವಚನಕಾರನ ಮನಸ್ಸಿನಲ್ಲಿ ಬರುವ ಭಾವನ್ನು ಪೂರ್ಣವಾಗಿ ಎಲ್ಲಿ ಹೇಳಲಾಗುತ್ತದೆ. ಭಗವಂತನ ವಿಷಯವಾಗಿ ಬುದ್ಧಿಯಲ್ಲಿ ಬರುವ ಕೊಂಚ ಭಾವವನ್ನೂ ಮನಸ್ಸು ಕಲ್ಪಿಸಲಾರದು, ಕುಂಟುತ್ತದೆ. ಮನಸ್ಸಿನಲ್ಲಿ ಬರುವಷ್ಟು ಭಾವವನ್ನು ಮಾತಿನಿಂದ ಹೇಳಲಾಗುವುದಿಲ್ಲ. ವಾಣಿಯಿಂದ ಹೇಳಲಾದುದನ್ನು ಮಾತ್ರ ಶ್ರೋತೃ ಕೇಳಬಲ್ಲನು, ಕೇಳಿರುವುದೆಲ್ಲ ನೆನಪಿನಲ್ಲಿ ಉಳಿಯುವುದಿಲ್ಲ. ಅದಕ್ಕಾಗಿ ಪ್ರವಚನಕಾರನ ಬುದ್ಧಿಯ ನಿಶ್ಚಯದಲ್ಲಿ ಬಂದಷ್ಟು ಶ್ರೋತೃವಿನ ಬುದ್ಧಿಯಿಂದ ನಿಶ್ಚಯಿಸಲಾಗುವುದಿಲ್ಲ. ಇಷ್ಟರಿಂದಲೇ ಶ್ರೋತೃವಿಗೆ ಪ್ರಸನ್ನತೆ, ಆನಂದ ಸಿಗುತ್ತದೆ, ಮತ್ತೆ ವಕ್ತೃವಿಗಾದರೋ ಹೆಚ್ಚು ಸಂತೋಷ, ಆನಂದ ಸಿಕ್ಕಿಯೇ ಸಿಗುವುದು. ಈ ಋಣದಿಂದ ನಾನು ಮುಕ್ತನಾಗಲಾರೆನು, ಈ ಋಣದಿಂದ ಬಿಡುಗಡೆ ಹೊಂದುವ ಉಪಾಯ ನಿಮಗೆ ಭಗವತ್ಪ್ರಾಪ್ತಿ. ಇದನ್ನು ನಾನು ಮಾಡಲಾರೆ, ಅದು ಭಗವಂತನ ಅಧೀನವಾಗಿದೆ. ಅವನು ಸ್ವತಂತ್ರನು, ಏನು ಬೇಕಾದರೂ ಮಾಡಬಲ್ಲನು. ನಾವೆಲ್ಲರೂ ಭಗವಂತನ ಋಣಿಗಳೇನೋ ಆಗಿದ್ದೇವಲ್ಲ, ಇದು ನಿಜವಾದ ಮಾತಾಗಿದೆ. ಇಲ್ಲಿ ಕೇಳಲು ಬಂದಿರುವವರ ಕೃಪೆ ನಮ್ಮ ಮೇಲೆ ಇದೆ, ಆದರೆ ಋಣ ತೀರುವುದು ಪ್ರಭುವಿನ ಕೈಯೊಳಗಿನ ಮಾತಾಗಿದೆ. ನಮ್ಮ ಕೈಯೊಳಗಿನ ಮಾತಲ್ಲ.</p>
<p class="Text">ಹನುಮಂತನು ಭಗವಂತನ ಏಕಮಾತ್ರ ದಾಸನಾಗಿದ್ದಾನೆ. ಅವನು ಭರತನ ಬಳಿಗೆ ಬಂದು -ಸೀತಾ-ಲಕ್ಷ್ಮಣನೊಂದಿಗೆ ಭಗವಂತನು ಬರುತ್ತಿದ್ದಾನೆ ಎಂಬ ಸಂದೇಶವನ್ನು ಕೊಟ್ಟನು. ಭರತನು ಅಚ್ಚರಿಗೊಂಡನು, ನೀನು ಕೊಟ್ಟ ಸಂದೇಶಕ್ಕಾಗಿ ನಾನು ಋಣಿಯಾಗಿರುವೆನು ಎಂದು ಹೇಳಿದನು.</p>
<p class="Text">ಎಲೈ ಹನುಮಂತ! ಯಾವುದೇ ಪದಾರ್ಥವನ್ನು ಕೊಟ್ಟು ನಿನ್ನ ಋಣದಿಂದ ಬಿಡುಗಡೆ ಹೊಂದಲು ಪ್ರಪಂಚದಲ್ಲಿ ನನಗೆ ಯಾವುದೂ ಕಂಡುಬರುವುದಿಲ್ಲ.</p>
<p class="Text">ಸ್ವಲ್ಪವೇ ಪರಮಾತ್ಮನ ಮಾತನ್ನು ನನಗೆ ತಿಳಿಸಿದೆ, ಅದರಿಂದ ನಾನು ನಿನ್ನ ಋಣಿ ಆದೆನು. ನಿಮಗೆ ಹೆಚ್ಚು ಹೇಳಿದರೆ ಅದರಿಂದ ಇನ್ನೂ ಹೆಚ್ಚು ಋಣ ನನ್ನ ಮೇಲೆ ಬಂದೀತು. ನಾನು ಮತ್ತು ನೀವು ಜೀವಿಸಿರುವವರೆಗೆ ಹೀಗೆಯೇ ನನ್ನನ್ನು ಋಣಿಯಾಗಿಸುತ್ತಲೇ ಇರಿ. ಈ ಸಲ ದಯೆಯು ಮಾಡಿದ್ದಂತೆಯೇ ಪುನಃ ಪುನಃ ಹೀಗೆಯೇ ಮಾಡುತ್ತಲೇ ಇರಿ. ನನ್ನ ಮೇಲೆ ನಿಮಗೆ ಎಷ್ಟೊಂದು ಪ್ರೇಮವಿದೆ. ಅದಕ್ಕಾಗಿಯೇ ಈ ಪ್ರಾರ್ಥನೆಯಾಗಿದೆ ಮತ್ತು ಪ್ರೇಮ ಬೆಳೆಯಲಿ. ಪ್ರೇಮ ಮತ್ತು ದಯೆಯು ನಿಮ್ಮ ಹೃದಯದಲ್ಲಿ ಬೆಳೆಯುತ್ತಾ ಇದ್ದರೆ, ಭಗವಂತನು ತಿಳಿಸಿದ ಭಕ್ತರ ಲಕ್ಷಣಗಳ ಅವಸ್ಥೆಯನ್ನು ನೀವು ಒಂದಲ್ಲಾ ಒಂದು ದಿನ ಪಡೆಯಬಲ್ಲಿರಿ.</p>
<p class="Shlok">ಅದ್ವೇಷ್ಟಾ ಸರ್ವಭೂತಾನಾಂ ಮೈತ್ರಃ ಕರುಣ ಏವ ಚ ।</p>
<p class="Shlok">ನಿರ್ಮಮೋ ನಿರಹಂಕಾರಃ ಸಮದುಃಖಸುಖಃ ಕ್ಷಮೀ ॥</p>
<p class="TXT-Right">(ಗೀತೆ 12/13)</p>
<p class="Text">ಎಲ್ಲ ಪ್ರಾಣಿಗಳಲ್ಲಿ ದ್ವೇಷಭಾವ ರಹಿತನೂ, ಸ್ವಾರ್ಥ ರಹಿತನೂ, ಎಲ್ಲರ ಪ್ರೇಮಿಯೂ, ಹೇತುರಹಿತ ದಯಾಳುವೂ, ಮಮತಾ ರಹಿತನನೂ, ಅಹಂಕಾರ ರಹಿತನೂ, ಸುಖ-ದುಃಖಗಳ ಪ್ರಾಪ್ತಿಯಲ್ಲಿ ಸಮನೂ, ಕ್ಷಮಾವಂತನೂ ಅರ್ಥಾತ್ ಅಪರಾಧ ಮಾಡುವವನಿಗೂ ಅಭಯಕೊಡುವವನೂ ಆದ ಭಕ್ತನು ನನಗೆ ಪ್ರಿಯನು ಎಂದು ಭಗವಂತನು ಹೇಳಿರುವನು.</p>
<p class="Text">ಪ್ರೇಮವು ಹೆಚ್ಚಿದಷ್ಟು ದ್ವೇಷಕ್ಕೆ ಆಸ್ಪದ ಇರುವುದಿಲ್ಲ. ಭಗವಂತನು ಎಲ್ಲರ ಸುಹೃದ್ ಆಗಿಯೇ ಇದ್ದಾನೆ. ಇದನ್ನು ಅರಿತಿರುವವನೂ ಸುಹೃದ್ ಅಗಿ ಹೋಗುತ್ತಾನೆ.</p>
<p class="Shlok">ಸುಹದಂ ಸರ್ವ ಭೂತಾನಾಂ ಜ್ಞಾತ್ವಾ ವಾಂ ಶಾಂತಿಮಚ್ಛತಿ ॥</p>
<p class="TXT-Right">(ಗೀತೆ 5/29)</p>
<p class="Text">ನನ್ನನ್ನು ಸಮಸ್ತ ಭೂತ-ಪ್ರಾಣಿಗಳ ಸುಹದ್ ಅರ್ಥಾತ್ ಸ್ವಾರ್ಥರಹಿತ ದಯಾಳು ಹಾಗೂ ಪ್ರೇಮಿ ಎಂದು ತತ್ವದಿಂದ ತಿಳಿದು ಶಾಂತಿಯನ್ನು ಪಡೆಯುತ್ತಾನೆ. ಭಗವಂತನ ಭಕ್ತರೂ ಸುಹೃದ್ ಆಗಿರುತ್ತಾರೆ. ನಿಮ್ಮಲ್ಲಿ ಸುಹದಯತೆ ಬಂದರೆ ಇದು ತಾನಾಗಿಯೇ ಸಿದ್ಧವಾಗುವುದು.</p>
<p class="Text">ನೀವು ಈ ಕೆಲಸಕ್ಕಾಗಿ ಹೊರಟರೆ ಎಷ್ಟೋ ಅಂಶದಲ್ಲಿ ಭಕ್ತರಾದಂತೆಯೇ. ನಿಮ್ಮಲ್ಲಿ ಕಡಿಮೆ ಇರುವ ದಯೆ ಹಾಗೂ ಪ್ರೇಮವನ್ನು ಬೆಳೆಸಿರಿ. ಮೊದಲಿಗೆ ನನ್ನಿಂದಲೇ ಪ್ರಾರಂಭಿಸಿರಿ ಎಂದೇ ನಾನು ಹೇಳುವುದು. ನಿಮಗೆ ನನ್ನ ಮೇಲೆ ದಯೆ, ಪ್ರೇಮ ಇದ್ದರೂ ಇನ್ನೂ ಹೆಚ್ಚಿಸಿರಿ.</p>
<p class="Text">ದಯೆ ಮತ್ತು ಪ್ರೇಮ ಮಮತಾ ರಹಿತವಾಗಿರಬೇಕು. ಮಮತೆ ಭಗವಂತನಲ್ಲಿ ಇಡಿರಿ, ಅಹಂಕಾರವೂ ಭಗವಂತನಲ್ಲಿ ಮಾಡಿರಿ. ಸಂಸಾರದಲ್ಲಿ ಇರುವ ಮಮತೆ, ಅಹಂಕಾರ ತೊಡೆದು ಭಗವಂತನಲ್ಲಿ ಮಮತೆ ಅಹಂಕಾರವಿಡಿರಿ.</p>
<p class="Text">ಇದು ಶುದ್ಧ ಅಭಿಮಾನವಾಗಿದೆ. ಸಂಸಾರದಲ್ಲಿ ಇರುವ ನಮ್ಮ ಅಹಂಕಾರವನ್ನು ತೊಡೆದು ಪ್ರಭುವಿನಲ್ಲಿ ಇಡಿರಿ. ನಿಮ್ಮಲ್ಲಿ ಮಮತೆ, ಅಹಂಕಾರ ಇಲ್ಲದಿದ್ದರೆ ಸುಖ ದುಃಖಗಳಲ್ಲಿ ಸಮತೆ ತಾನಾಗಿ ಬಂದೀತು. ಈ ನಾರಾಯಣಿ ಯಾವಾಗಲೂ ನಗುತ್ತಾ ಇರುತ್ತಾಳೆ. ಇದನ್ನು ನಾವು ಈಕೆಯಿಂದ ಕಲಿಯಬೇಕು. ಯಾವಾಗಲೂ ಸಂತೋಷವಾಗಿರಬೇಕು. ಇನ್ನೊಂದು ಮಾತು - ಈಕೆ ಅಳುತ್ತಿದ್ದರೆ ಗೀತೆ ಕೇಳಿರಿ, ಅಳು ನಿಲ್ಲಿಸಿ ಬಿಡುವುದು.</p>
<p class="Text">ಗೀತೆಯ ಅಭ್ಯಾಸ ಇಷ್ಟೇ ಅಲ್ಲ, ಇದಕ್ಕಿಂತಲೂ ಹೆಚ್ಚಾಗಿ ಮಾಡಬೇಕು. ಇವರು ಮಾಡಿದ ಅಭ್ಯಾಸದಂತೆ ಅಭ್ಯಾಸವಾದಾಗ ಅದರ ಅನುಭವವಾದೀತು, ಬಳಿಕ ಅದರ ಅನುಷ್ಠಾನವಾಗುವುದು, ಮತ್ತೆ ಅವನ ಕಲ್ಯಾಣವಾಗುವ ಮಾತಾದರೂ ಏನು? ಅವನಿಂದ ಅನೇಕರ ಕಲ್ಯಾಣವಾಗಬಲ್ಲದು. ಅವನು ಗಂಗೆಗಿಂತಲೂ ಹೆಚ್ಚಿನವನಾಗಿದ್ದಾನೆ. ಗಂಗಾಸ್ನಾನ ಮಾಡುವವನಿಗೆ ಸ್ವಯಂ ತನ್ನ ಕಲ್ಯಾಣವಾಗುತ್ತದೆ. ಬೇರೆಯವರದಲ್ಲ. ಆದರೆ ಗೀತಾರೂಪೀ ಗಂಗೆಯಲ್ಲಿ ಸ್ನಾನ ಮಾಡಿದವನು ಇತರರ ಕಲ್ಯಾಣವನ್ನೂ ಮಾಡಬಲ್ಲನು.</p>
<p class="Text">ಗೀತೆಯ ಒಂದೊಂದು ಶ್ಲೋಕದ ಪಾಲನೆಯಿಂದ ಕಲ್ಯಾಣವಾಗುವಂತಹ ಅನೇಕ ಶ್ಲೋಕಗಳಿವೆ.</p>
<p class="Text">ಭಕ್ತಿಯ ಕುರಿತು -</p>
<p class="Shlok">ಮಚ್ಚಿತ್ತಾ ಮದ್ಗತಪ್ರಾಣಾ ಬೋಧಯಂತಃ ಪರಸ್ಪರಮ್ ।</p>
<p class="Shlok">ಕಥಯಂತಶ್ಚ ವಾಂ ನಿತ್ಯಂ ತುಷ್ಯಂತಿ ಚ ರಮಂತಿ ಚ ॥</p>
<p class="TXT-Right">(ಗೀತೆ 10/9)</p>
<p class="Text">ನಿರಂತರ ನನ್ನಲ್ಲೇ ಚಿತ್ತವನ್ನು ತೊಡಗಿಸುವವರು ಮತ್ತು ನನ್ನಲ್ಲೇ ಪ್ರಾಣಗಳನ್ನು ಅರ್ಪಿಸುವ ಭಕ್ತರು ನನ್ನ ಭಕ್ತಿಯ ಚರ್ಚೆಯಿಂದ ಪರಸ್ಪರ ನನ್ನ ಪ್ರಭಾವವನ್ನು ತಿಳಿಯತ್ತಾ ಗುಣ, ಪ್ರಭಾವಸಹಿತ ನನ್ನನ್ನು ಕೊಂಡಾಡುವವರೇ ನಿರಂತರ ಸಂತುಷ್ಟರಾಗುತ್ತಾರೆ ಹಾಗೂ ವಾಸುದೇವನಾದ ನನ್ನಲ್ಲೇ ನಿರಂತರ ರಮಿಸುತ್ತಾರೆ.</p>
<p class="Text">ಕರ್ಮದ ಕುರಿತು -</p>
<p class="Shlok">ಕರ್ಮಜಂ ಬುದ್ಧಿಯುಕ್ತಾ ಹಿ ಫಲಂ ತ್ಯಕ್ತ್ವಾ ಮನೀಷಿಣಃ ।</p>
<p class="Shlok">ಜನ್ಮಬಂಧವಿನಿರ್ಮುಕ್ತಾಃ ಪದಂ ಗಚ್ಛಂತ್ಯನಾಮಯಮ್ ॥</p>
<p class="TXT-Right">(ಗೀತೆ 2/51)</p>
<p class="Text">ಸಮ ಬುದ್ಧಿಯಿಂದ ಕೂಡಿದ ಜ್ಞಾನಿಗಳು ಕರ್ಮಗಳಿಂದ ಉಂಟಾಗುವ ಲಗಳನ್ನು ತ್ಯಜಿಸಿ, ಜನ್ಮರೂಪೀ ಬಂಧನದಿಂದ ಮುಕ್ತರಾಗಿ ನಿರ್ವಿಕಾರ ಪರಮ ಪದವನ್ನು ಪಡೆದುಕೊಳ್ಳುತ್ತಾರೆ.</p>
<p class="Text">ಭಕ್ತಿ ಹಾಗೂ ಕರ್ಮ ಒಟ್ಟಿಗೆ -</p>
<p class="Shlok">ಸರ್ವಕರ್ವಾಣ್ಯಪಿ ಸದಾ ಕುರ್ವಾಣೋ ಮದ್ವ್ಯಪಾಶ್ರಯಃ ।</p>
<p class="Shlok">ಮತ್ಪ್ರಸಾದಾದವಾಪ್ನೋತಿ ಶಾಶ್ವತಂ ಪದಮವ್ಯಯಮ್ ॥</p>
<p class="TXT-Right">(ಗೀತೆ 18/56)</p>
<p class="Text">ನನ್ನಲ್ಲಿ ಪರಾಯಣವಾದ ಕರ್ಮಯೋಗಿಯು ಸಮಸ್ತ ಕರ್ಮಗಳನ್ನು ಸದಾ ಮಾಡುತ್ತಿದ್ದರೂ ನನ್ನ ಕೃಪೆಯಿಂದ ಸನಾತನ ಅವಿನಾಶೀ ಪರಮಪದವನ್ನು ಪಡೆದುಕೊಳ್ಳುವನು.</p>
<p class="Text">ಜ್ಞಾನದ ಕುರಿತು -</p>
<p class="Shlok">ಯೋಽಂತಃಸುಖೋಽಂತರಾರಾಮಸ್ತಥಾಂತರ್ಜ್ಯೋತಿರೇವ ಯಃ ।</p>
<p class="Shlok">ಸ ಯೋಗೀ ಬ್ರಹ್ಮನಿರ್ವಾಣಂ ಬ್ರಹ್ಮಭೂತೋಽಧೀಗಚ್ಛತಿ ॥</p>
<p class="TXT-Right">(ಗೀತೆ 5/24)</p>
<p class="Text">ಯಾವ ಪುರುಷನು ಅಂತರಾತ್ಮನಲ್ಲೇ ಸುಖವುಳ್ಳವನೋ, ಆತ್ಮನಲ್ಲೇ ರಮಿಸುವನೋ, ಯಾರು ಆತ್ಮನಲ್ಲೇ ಜ್ಞಾನವುಳ್ಳವನೋ, ಆ ಸಚ್ಚಿದಾನಂದ ಘನ ಪರಬ್ರಹ್ಮ ಪರಮಾತ್ಮನೊಂದಿಗೆ ಏಕೀಭಾವವನ್ನು ಪಡೆದ ಸಾಂಖ್ಯ ಯೋಗಿಯು ಬ್ರಹ್ಮನನ್ನು ಹೊಂದುವನು.</p>
<p class="Shlok">ತದ್ ಬುದ್ಧಯಸ್ತದಾತ್ಮಾನಸ್ತನ್ನಿಷ್ಠಾಸ್ತತ್ಪರಾಯಣಾಃ ।</p>
<p class="Shlok">ಗಚ್ಛಂತ್ಯಪುರಾವತ್ತಿಂ ಜ್ಞಾನನಿಧೂತಕಲ್ಮಷಾಃ ॥</p>
<p class="TXT-Right">(ಗೀತೆ 5/17)</p>
<p class="Text">ಯಾರ ಮನಸ್ಸು ತದ್ರೂಪವಾಗಿದೆಯೋ, ಯಾರ ಬುದ್ಧಿ ತದ್ರೂಪವಾಗಿದೆಯೋ, ಸಚ್ಚಿದಾನಂದ ಘನ ಪರಮಾತ್ಮನಲ್ಲೇ ಯಾರಿಗೆ ನಿರಂತರ ಏಕೀಭಾವದಿಂದ ಸ್ಥಿತಿಯಿದೆಯೋ, ಇಂತಹ ತತ್ಪರಾಯಣ ಪುರುಷರು ಜ್ಞಾನದಿಂದ ಪಾಪರಹಿತರಾಗಿ ಪರಮಗತಿಯನ್ನು ಪಡೆಯುತ್ತಾರೆ.</p>
<p class="Text">ಸರ್ವತ್ರ ಸಮಬುದ್ಧಯಃ ಎಲ್ಲಿದೆ?</p>
<p class="Shlok">ಸನ್ನಿಯಮ್ಯೇಂದ್ರಿಯಗ್ರಾಮಂ ಸರ್ವತ್ರ ಸಮಬುದ್ಧಯಃ ।</p>
<p class="Shlok">ತೇ ಪ್ರಾಪ್ನುವಂತಿ ವಾಮೇವ ಸರ್ವಭೂತಹಿತೇ ರತಾಃ ॥</p>
<p class="TXT-Right">(ಗೀತೆ 12/4)</p>
<p class="Text">ಇಂದ್ರಿಯಗಳ ಸಮುದಾಯವನ್ನು ಚೆನ್ನಾಗಿ ವಶಪಡಿಸಿಕೊಂಡು, ಮನಸ್ಸು-ಬುದ್ಧಿಗಿಂತ ಶ್ರೇಷ್ಠ ಸರ್ವವ್ಯಾಪೀ, ಅಕಥನೀಯ ಸ್ವರೂಪ ಮತ್ತು ಸದಾ ಏಕರಸವಾಗಿರುವ, ನಿತ್ಯ, ಅಚಲ, ನಿರಕಾರ, ಅವಿನಾಶೀ ಸಚ್ಚಿದಾನಂದಘನಬ್ರಹ್ಮನನ್ನು ನಿರಂತರ ಏಕೀಭಾವದಿಂದ ಧ್ಯಾನ ಮಾಡುತ್ತಾ ಭಜಿಸುವವರು ಸಂಪೂರ್ಣ ಭೂತಗಳ ಹಿತದಲ್ಲಿ ರತರಾಗಿ, ಎಲ್ಲದರಲ್ಲಿ ಸಮಾನ ಭಾವವುಳ್ಳ ಯೋಗಿಯು ನನ್ನನ್ನೇ ಪಡೆದುಕೊಳ್ಳುವನು.</p>
<p class="Text"><span class="char-style-override-2">ತಸ್ಮಾತ್ ಯೋಗೀ ಭವಾರ್ಜುನ </span>ಎಲ್ಲಿದೆ?</p>
<p class="Shlok">ತಪಸ್ವಿಭ್ಯೋಽಧಿಕೋ ಯೋಗೀ ಜ್ಞಾನಿಭ್ಯೋಽಪಿ ಮತೋಽಧಿಕಃ ।</p>
<p class="Shlok">ಕರ್ಮಿಭ್ಯಶ್ಚಾಕೋ ಯೋಗೀ ತಸ್ಮಾದ್ಯೋಗೀ ಭವಾರ್ಜುನ ॥</p>
<p class="TXT-Right">(ಗೀತೆ 6/46)</p>
<p class="Text">ಯೋಗಿಯು ತಪಸ್ವಿಗಳಿಗಿಂತ ಶ್ರೇಷ್ಠನು, ಶಾಸ್ತ್ರಜ್ಞಾನಿಗಳಿಗಿಂತಲೂ ಶ್ರೇಷ್ಠನೆಂದು ತಿಳಿಯಲಾಗಿದೆ ಹಾಗೂ ಸಕಾಮಕರ್ಮ ಮಾಡುವವರಿಗಿಂತಲೂ ಯೋಗಿಯು ಶ್ರೇಷ್ಠನು, ಅದಕ್ಕಾಗಿ ಎಲೈ ಅರ್ಜುನ! ನೀನು ಯೋಗಿಯಾಗು.</p>
<p class="Text">ಸಾತ್ವಿಕ ಜ್ಞಾನ -</p>
<p class="Shlok">ಸರ್ವಭೂತೇಷು ಯೇನೈಕಂ ಭಾವಮವ್ಯಯಮೀಕ್ಷತೇ ।</p>
<p class="Shlok">ಅವಿಭಕ್ತಂ ವಿಭಕ್ತೇಷು ತಜ್ಜ್ಞಾನಂ ವಿದ್ಧಿ ಸಾತ್ವಿಕಮ್ ॥</p>
<p class="TXT-Right">(ಗೀತೆ 18/20)</p>
<p class="Text">ಯಾವ ಜ್ಞಾನದಿಂದ ಮನುಷ್ಯನು ಬೇರೆ - ಬೇರೆಯಾದ ಎಲ್ಲ ಭೂತಗಳಲ್ಲಿ ಒಂದೇ ಪರಮಾತ್ಮ ಭಾವವನ್ನು ವಿಭಾಗರಹಿತ ಸಮಭಾವದಿಂದ ಸ್ಥಿತನೆಂದು ನೋಡಲಾಗುತ್ತದೋ ಆ ಜ್ಞಾನವನ್ನು ನೀನು ಸಾತ್ವಿಕನೆಂದು ತಿಳಿ.</p>
<p class="ChapterEnd para-style-override-2">ನಾರಾಯಣ! ನಾರಾಯಣ! ನಾರಾಯಣ!<span class="char-style-override-4"></span></p>


<p class="Page-Break"> </p>
<p class="Chapter-Heading" id="toc_marker-15">13. ಜೀವನ ಸುಧಾರಣೆಯ ಮಾತುಗಳು</p>
<p class="Text">ಈಗ ಕೆಲವು ನಿಯಮಗಳನ್ನು ತಿಳಿಸುವೆನು, ನಿಮಗೆ ಇಚ್ಛೆ ಇದ್ದರೆ ಪಾಲಿಸಬಲ್ಲಿರಿ.</p>
<p class="Text">1. ಸಾಧ್ಯವಾದಷ್ಟು ಕೈಯಿಂದ ನೇಯ್ದ ಬಟ್ಟೆಯನ್ನೇ ಧರಿಸಿ, ಅದರಿಂದ ಬುದ್ಧಿಯು ಶುದ್ದವಾಗಿರುತ್ತದೆ. ಇದರಲ್ಲಿ ಚರ್ಬಿ ಹಾಕುವುದಿಲ್ಲ, ಹಣ ಬಡವರಿಗೆ ಸಿಗುತ್ತದೆ, ಖಾದಿಯಾಗಿದ್ದರೆ ಒಳ್ಳೆಯದೇ, ಇಲ್ಲದಿದ್ದರೆ ಮಿಲ್ಲಿನ ಹತ್ತಿಯ ಬಟ್ಟೆಯೂ ಆಗಬಹುದು.</p>
<p class="Text">2. ಸಾಧ್ಯವಾದರೆ ನಿತ್ಯವೂ ತಮ್ಮ ಮನೆಯಲ್ಲಿ ಹಿರಿಯರಿಗೆ ಒಮ್ಮೆಯಾದರೂ ನಮಸ್ಕರಿಸಬೇಕು.</p>
<p class="Text">3. ಅಡಿಗೆ ಸಿದ್ಧಪಡಿಸಿದ ಬಳಿಕ ಬಲಿ ವೈಶ್ವದೇವ ಮಾಡಬೇಕು. ಬಲಿ ವೈಶ್ವದೇವ ಮಾಡಿ ಗ್ರಹಣ ಮಾಡಿದ ಅನ್ನವೇ ಪವಿತ್ರವಾಗಿರುತ್ತದೆ. ಭಗವಂತ ಹೇಳುತ್ತಾನೆ -</p>
<p class="Shlok">ಯಜ್ಞಶಿಷ್ಟಾಶಿನಃ ಸಂತೋ ಮುಚ್ಯಂತೇ ಸರ್ವಕಿಲ್ಬಿಷೈಃ ।</p>
<p class="Shlok">ಭುಂಜತೇ ತೇ ತ್ವಘಂ ಪಾಪಾ ಯೇ ಪಚಂತ್ಯಾತ್ಮಕಾರಣಾತ್ ॥</p>
<p class="TXT-Right">(ಗೀತೆ 3/13)</p>
<p class="Text">ಯಜ್ಞದಿಂದ ಉಳಿದ ಅನ್ನವನ್ನು ತಿನ್ನುವ ಶ್ರೇಷ್ಠ ಪುರುಷರು ಎಲ್ಲ ಪಾಪಗಳಿಂದ ಮುಕ್ತರಾಗುತ್ತಾರೆ ಮತ್ತು ತನ್ನ ಶರೀರ ಪೋಷಣೆಗಾಗಿಯೇ ಅನ್ನವನ್ನು ಬೇಯಿಸುವ ಪಾಪಿಗಳು ಪಾಪವನ್ನೇ ತಿನ್ನುತ್ತಾರೆ.</p>
<p class="Shlok">ಯಜ್ಞ ಶಿಷ್ಟಾಮತ ಭುಜೋ ಯಾಂತಿ ಬ್ರಹ್ಮ ಸನಾತನಮ್ ।</p>
<p class="Shlok">ನಾಯಂ ಲೋಕೋಸ್ತ್ಯ ಯಜ್ಞಸ್ಯ ಕುತೋಽನ್ಯಃ ಕುರುಸತ್ತಮ ॥</p>
<p class="TXT-Right">(ಗೀತೆ 4/31)</p>
<p class="Text">ಯಜ್ಞಗಳ ಪರಿಣಾಮರೂಪ ಜ್ಞಾನಾಮೃತವನ್ನು ಅನುಭವಿಸುವ ಯೋಗಿಗಳು ಸನಾತನ ಪರಬ್ರಹ್ಮ ಪರಮಾತ್ಮನನ್ನು ಹೊಂದುವರು ಹಾಗೂ ಯಜ್ಞರಹಿತ ಪುರುಷನಿಗೆ ಈ ಮನುಷ್ಯಲೋಕವೂ ಸುಖದಾಯಕವಲ್ಲ ಮತ್ತೆ ಪರಲೋಕವು ಹೇಗೆ ಸುಖದಾಯಕವಾದೀತು?</p>
<p class="Text">ಭಗವಂತನು ಹೇಳುತ್ತಾನೆ - ಅವನು ಕಳ್ಳನಾಗಿದ್ದಾನೆ, ಅವನ ಜೀವನ ವ್ಯರ್ಥವಾಗಿದೆ. ಭಗವಂತನು ಇಷ್ಟು ಬೈದಿರುವನು, ನಾವು ಭಗವಂತನ ಬೈಗುಳಗಳನ್ನು ಏಕೆ ಕೇಳಬೇಕು? ಇತರರ ಬೈಗಳು ನಮ್ಮನ್ನು ಪವಿತ್ರಗೊಳಿಸುತ್ತವೆ. ಇತರ ಜನರು ನಮಗೆ ಅಪಮಾನ ಮಾಡಲಿ, ಅದು ನಮ್ಮ ಮೇಲಿನ ದಯೆ ಎಂದು ತಿಳಿಯಬೇಕು. ಮಾನ-ಸಮ್ಮಾನ ಪ್ರತಿಷ್ಠೆ ಇವುಗಳ ತ್ಯಾಗ ಬಹಳ ಉಚ್ಚಮಟ್ಟದ್ದಾಗಿದೆ. ಮಾನ-ಸಮ್ಮಾನಗಳನ್ನು ಬಿಟ್ಟು ಬಿಟ್ಟಿರುವವರು ಭಗವಂತನಿಗೆ ತುಂಬಾ ಹತ್ತಿರ ತಲುಪಿದರು. ನಿಮ್ಮಲ್ಲಿ ವಿನಯಭಾವ ಬಂದಾಗ, ಭಗವಂತನು ನಿಮ್ಮ ಹೃದಯದಲ್ಲಿ ವಾಸಿಸುವುದನ್ನು ನೀವು ನೋಡುವಿರಿ; ಈಗ ನಿಮ್ಮಲ್ಲಿ ಭಗವಂತನಿಗಾಗಿ ಜಾಗ ಖಾಲಿ ಇರುವುದಿಲ್ಲ. ಅಹಂಕಾರವು ಜಾಗವನ್ನು ಅಕ್ರಮಿಸಿಕೊಂಡಿದೆ. ಹಗಲು ಮತ್ತು ರಾತ್ರಿ ಒಂದು ಠಾವಿನಲ್ಲಿ ಇರಗೊಡುವುದಿಲ್ಲ. ಅದಕ್ಕಾಗಿ ಸಹೋದರರೇ! ‘ನಾನು’ ಎಂಬುದನ್ನು ತೊಡೆದು ‘ರಾಮ’ನನ್ನು ಇರಿಸಿರಿ. ಎಲ್ಲರೂ ಇದರ ಕುರಿತು ಒತ್ತುಕೊಡಬೇಕು. ಮಾನ-ಸಮ್ಮಾನ ಪ್ರತಿಷ್ಟೆ ಇದನ್ನು ವಿಷ್ಠಾ(ಮಲ)ದಂತೆ ತಿಳಿದು ಅದನ್ನು ತ್ಯಾಗ ಮಾಡಬೇಕು. ಅಪಮಾನವನ್ನು ಅಮೃತದಂತೆ ತಿಳಿದು ಸೇವಿಸಬೇಕು.</p>
<p class="Text">ಅಹಂಕಾರವೇ ಎಲ್ಲ ದೋಷಗಳ ಮೂಲವಾಗಿದೆ. ಈ ದೋಷವನ್ನು ಕಿತ್ತುಹಾಕಿರಿ. ಇದು ಹೊರಟುಹೋದರೆ ಇದರೊಂದಿಗೆ ಎಲ್ಲ ದೋಷಗಳೂ ಇಲ್ಲವಾಗುವುವು. ಇದು ಬೇರು ಆಗಿದೆ. ಇದನ್ನು ಬೇರು ಸಮೇತ ಕಡಿದುಹಾಕಿರಿ, ಇದರಿಂದಲೇ ನೀವು ಮಾನ-ಸಮ್ಮಾನಗಳ ದಾಸರಾಗಿರುವಿರಿ. ಸಂಸಾರದಲ್ಲಿ ಅಲೆಯುತ್ತಿರುವಿರಿ. ನೀವು ಇದನ್ನು ತೊಡೆದು ಬಿಟ್ಟರೆ ಭಗವಂತನು ನಿಮ್ಮ ಹೃದಯಕ್ಕೆ ಬಂದು ದರ್ಶನ ಕೊಡುವನು. ಈ ಮಾತನ್ನು ತಿಳಿಯಬೇಕು. ಜನರು ಆಡುತ್ತಾರೆ ಅದರೆ ತಿಳಿಯುವುದಿಲ್ಲ. ಹೇಳುವುದು ಬಹಳ ಸುಲಭವಾಗಿದೆ. ಮಾನ-ಸಮ್ಮಾನ-ಪ್ರತಿಷ್ಠೆಗಳು ತಿರಸ್ಕರಿಸಲು ಯೋಗ್ಯವಾಗಿವೆ. ಇದನ್ನು ಕಾರ್ಯರೂಪಕ್ಕೆ ತಂದರೆ ನಿಮ್ಮ ಕಾರ್ಯ ಸಫಲವಾಗುವುದು. ಮಾನ-ಸಮ್ಮಾನ ಪ್ರತಿಷ್ಠೆಗಳನ್ನು ಮಾರಿದರೆ ಐದು ಪೈಸೆ ಕೂಡ ಸಿಗಲಾರದು, ಅಷ್ಟು ಕೆಟ್ಟ ವಸ್ತುವಾಗಿದೆ ಅದು. ಹಾಗಿದ್ದರೂ ಮಕ್ಕಳಂತೆ ಅದನ್ನು ನೀವು ಪೋಷಿಸುತ್ತೀರಿ, ಇದರಿಂದ ನಿಮ್ಮ ಮನೆ ತಡೆದು ಬಿಟ್ಟಿರುವಿರಿ. ಭಗವಂತನು ಪ್ರತೀಕ್ಷೆ ಮಾಡುತ್ತಾನೆ, ಆದರೆ ಅವನಿಗಾಗಿ ನಿಮ್ಮಲ್ಲಿ ಸ್ಥಳವೇ ಇಲ್ಲ. ನೀವು ಭಗವಂತನನ್ನು ಕುಳ್ಳಿರಿಸಿಕೊಳ್ಳಿ. ನಾವು ಇಷ್ಟು ವರ್ಷದಿಂದ ಗೀತೆ ಓದುತ್ತೇವೆ, ಕೇಳುತ್ತೇವೆ. ಮಾನ-ಸಮ್ಮಾನ ಕೆಟ್ಟವಸ್ತು ಅಗಿದೆ, ಇದನ್ನು ಕೇಳುತ್ತೇವೆ. ಸ್ವಲ್ಪವಾಗಿ ಒಪ್ಪಿಕೊಳ್ಳುತ್ತೇವೆ, ಆದರೆ ಅನುಭವದಲ್ಲಿ ತರುವುದಿಲ್ಲ. ಇದನ್ನು ತೊಡೆದು ಬಿಡುವತನಕ ಪರಮಾತ್ಮನ ಪ್ರಾಪ್ತಿಯು ಕಠಿಣವಾಗಿದೆ. ಎಲ್ಲರ ಚರಣಗಳ ಧೂಳಾಗಿರಿ. ಜನರು ಹೇಳುತ್ತಾರೆ- ನಾವು ಚರಣಧೂಳು ಆಗಿದ್ದೇವೆ. ಇದನ್ನು ಹೇಳುವುದು ಬಹಳ ಸರಳವಾಗಿದೆ. ವಾಣಿಯ ವಿಲಾಸವಾಗಿದೆ. ಚರಣರಜದ ಅಭಿಪ್ರಾಯ ಹನುಮಂತನಂತೆ ಚರಣಗಳಲ್ಲಿ ನೆಲೆಸುವುದು.</p>
<p class="Text">ನಾವು ಹೇಳಿದಂತೆ ಆಗಬೇಕು. ವಿನಯ ಬಹಳ ಉಚ್ಚಮಟ್ಟದ ವಸ್ತು ಆಗಿದೆ. ಹೀಗೆ ಕಾಶಿಯ ಪಂ. ಶ್ರೀಮದನ ಮೋಹನ ಮಹಾರಾಜರಿದ್ದರು. ಅವರ ವಿನಯ ಕಲಿಯಬೇಕು. ಗಣಪತರಾಯ ಲೋಹಿಯಾರವರ ಸಹೋದರ ಬದ್ರಿದಾಸ ಲೋಹಿಯಾ ಅವರಲ್ಲಿಯೂ ವಿನಯವಿತ್ತು. ಡಾಗಾ ಇವರಲ್ಲಿ ಸೇವಾಭಾವ, ವಿನಯ, ಪ್ರೇಮಭಾವವಿತ್ತು. ಇದಕ್ಕಿಂತ ಇನ್ನೂ ಹೆಚ್ಚಿನ ಅವಶ್ಯಕತೆ ಇದೆ; ಏಕೆಂದರೆ ನನಗೆ ಇನ್ನೂ ಪರಮಾತ್ಮನ ಪ್ರಾಪ್ತಿಯಾಗಲಿಲ್ಲ, ಎಂದು ಅವರು ಹೇಳುತ್ತಾರೆ. ಇದೆಲ್ಲ ಇದ್ದರೂ ಅಹಂಕಾರ ಉಳಿದಿರುತ್ತದೆ. ಇದೆಲ್ಲವನ್ನೂ ಕೇಳಿ ಅವರಿಗೆ ಸಂತೋಷವಾದರೆ ಅವರಲ್ಲಿ ಅಹಂಕಾರವಿದೆ. ಅದನ್ನು ದೂರಗೊಳಿಸಬೇಕು. ಪ್ರಶಂಸೆಯನ್ನು ಕೇಳಿ ಅಳುಬಂದರೆ ಭಗವಂತನು ಬರುವನು. ತಾಯಿಯು ದಯಾಳು ಇರುವಂತೆಯೇ ಭಗವಂತನು ತುಂಬಾ ದಯಾಳು ಆಗಿದ್ದಾನೆ. ಮಗು ಅಳುತ್ತಿದ್ದರೆ ತಾಯಿ ಅದರ ತಂಗಿಯ ಬಳಿ ಆಟಿಕೆ ಕಳಿಸುತ್ತಾಳೆ. ಮಗು ಆಟಿಕೆ ಎಸೆದುಬಿಡುತ್ತದೆ. ತಂಗಿ ಬಂದು ಹೇಳಿದಳು. ಅವನು ರಾಜಿ ಆಗಲಿಲ್ಲ. ತಾಯಿಯು ಹೇಳಿದಳು ಮಿಠಾಯಿ ಕೊಂಡು ಹೋಗು, ಮಗು ಮಿಠಾಯಿಯಿಂದಲೂ ಸಂತೋಷಗೊಳ್ಳದೆ, ಅಳುತ್ತಲೇ ಇತ್ತು, ಆಗ ಎಲ್ಲ ಕೆಲಸ ಬಿಟ್ಟು ತಾಯಿಯೇ ಓಡಿ ಬರುತ್ತಾಳೆ.</p>
<p class="Text">ಹೀಗೆಯೇ ಒಡವೆ, ಹಣ ಆಟಿಕೆಯಾಗಿದೆ. ಇದರೊಂದಿಗೆ ಆಟವಾಡುತ್ತಾ ಇದ್ದರೆ ತಾಯಿ ಬರಲಾರಳು. ಮಾಯೆ ಅವನ ತಂಗಿಯಾಗಿದ್ದಾಳೆ. ಪ್ರಭು, ತಾಯಿಯೂ ಆಗಿದ್ದಾನೆ. ಅವನು ಪ್ರಕತಿಯನ್ನು ಕಳಿಸಿ ಇವನ ಮನಸ್ಸನ್ನು ರಂಜಿಸು ಎಂದು ಹೇಳುವನು. ನಾವು ಪ್ರಕೃತಿಯಲ್ಲಿ ಮೈಮರೆತರೆ ಪ್ರಭು ಬರುವುದಿಲ್ಲ. ಮಾನ-ಸಮ್ಮಾನ ಪ್ರತಿಷ್ಠೆ ಮಿಠಾಯಿ ಆಗಿದೆ. ನಾವು ಇದನ್ನು ತಿನ್ನತೊಡಗಿದರೆ ಇವನ ಮನಸ್ಸು ರಂಜಿಸಿದೆ ಎಂದು ತಾಯಿ ನೋಡುತ್ತಾಳೆ ಮತ್ತೆ ಬರುವುದಿಲ್ಲ. ನಾವೂ ಇದನ್ನು ಎಸೆದುಬಿಟ್ಟರೆ ಎಲ್ಲ ಕೆಲಸಗಳನ್ನು ಬಿಟ್ಟು ತಾಯಿ ಓಡಿ ಬರುವಳು. ನೀವು ಮಿಠಾಯಿರೂಪೀ ಮಾನ-ಸಮ್ಮಾನವನ್ನು ಒದ್ದುಬಿಟ್ಟರೆ ಮತ್ತೆ ನೋಡಿ ತಾಯಿರೂಪೀ ಭಗವಂತನು ಓಡಿಬರುವನು. ಬೇರೆ ದಾರಿ ಇರುವ ತನಕ ತಾಯಿಯು ಪುಸಲಾಯಿಸುತ್ತಾಳೆ, ಆದರೆ ಎಲ್ಲವನ್ನು ಒದ್ದುಬಿಡುವವನಿಗಾಗಿ ತಾಯಿಯೇ ಬರುತ್ತಾಳೆ. ಬೇಕಾದರೆ ಒದ್ದಾಡುತ್ತಾ ಸತ್ತು ಹೋದರೂ ಚಾತಕಪಕ್ಷಿಯಂತೆ ಸ್ವಾತಿ ಮಳೆಯ ಹನಿಯಲ್ಲದೆ ಬೇರೆ ನೀರು ಕುಡಿಯುವುದಿಲ್ಲ, ನಾವೂ ಇಂತಹ ನಿಯಮವನ್ನೇ ಇಟ್ಟುಕೊಳ್ಳಬೇಕು.</p>
<p class="Text">ಪ್ರಹ್ಲಾದನಿಗೆ ಎಷ್ಟು ಕಷ್ಟಕೊಟ್ಟರೂ, ಅವನ ಬೇಡಿಕೆ ಭಗವಂತನ ಭಕ್ತಿಯೊಂದೇ ಆಗಿತ್ತು. ಇದನ್ನು ಬಿಡು ಎಂದು ತಂದೆ ಹೇಳಿದನು. ಆದರೂ ಅವನು ಬಿಡಲಿಲ್ಲ. ನಮ್ಮ ಬೇಡಿಕೆಯೂ ಒಂದೇ ಆಗಿರಬೇಕು ಭಗವಂತನ ದರ್ಶನದ್ದು - ಪ್ರಹ್ಲಾದನಂತೆ ಹಟ ಇರಬೇಕು - ಇದರ ಹೆಸರೇ ಸತ್ಯಾಗ್ರಹ. ಜಗತ್ತಿನಲ್ಲಿ ಜನರು ಸತ್ಯಾಗ್ರಹ ಮಾಡುತ್ತಾರೆ, ಅದರಲ್ಲಿ ದುರಾಗ್ರಹವೇ ಇರುತ್ತದೆ. ಸತ್ ಪರಮಾತ್ಮನಾಗಿದ್ದಾನೆ, ಅವನಿಗಾಗಿ ಇರುವ ಆಗ್ರಹವೇ ಸತ್ಯಾಗ್ರಹ. ನಿಜವಾದ ಸ್ವರಾಜ್ಯಕ್ಕಾಗಿ ಪರಿಶ್ರಮ ಮಾಡಬೇಕು, ನಿಜವಾದ ಸ್ವರಾಜ್ಯ ಸಿಕ್ಕಿದರೆ, ಮಿಥ್ಯಾ ಸ್ವರಾಜ್ಯ ಅದರ ಅಂತರ್ಗತವಾಗಿದೆ. ದೊಡ್ಡ-ದೊಡ್ಡ ಚಕ್ರವರ್ತಿ ರಾಜ ಮಹಾರಾಜರು ಅವನ ಚರಣಗಳಿಗೆ ಎರಗುತ್ತಿದ್ದರು, ಅವರ ಕೈಯಲ್ಲಿ ನಿಜವಾದ ಸ್ವರಾಜ್ಯವಿತ್ತು. ಪರಮಾತ್ಮನ ಪ್ರಾಪ್ತಿಯಾದವನ ಬಳಿಯೇ ನಿಜವಾದ ಸ್ವರಾಜ್ಯವಿದೆ. ನಿಮಗೆ ನಿಜವಾದ ಸ್ವರಾಜ್ಯ ದೊರಕಿದರೆ ದೊಡ್ಡ-ದೊಡ್ಡ ರಾಜ-ಮಹಾರಾಜರು ನಿಮ್ಮ ಚರಣಧೂಳಿಯನ್ನು ಬಯಸುವರು. ಜನರು ನಿಮ್ಮ ಚರಣಗಳ ಧೂಳನ್ನು ಬಯಸುವರು ಇದಕ್ಕಾಗಿ ನೀವು ಅದನ್ನು ಪಡೆಯಬೇಡಿ.</p>
<p class="Text">ಮಾನ-ಸಮ್ಮಾನವನ್ನು ಕೊಳೆಯಂತೆ ನೀವು ಎಸೆದುಬಿಡಬೇಕು. ಮಾನ-ಸಮ್ಮಾನ ದೊರೆಯುವಲ್ಲಿಗೆ ನಾವು ಹೋಗಬಾರದು. ಮಾನ - ಸಮ್ಮಾನ ಪ್ರತಿಷ್ಠೆಗಳನ್ನು ತನ್ನದಾಗಿಸಿಕೊಂಡಿರುವಿರೋ ಹಾಗೆಯೇ ಪ್ರಭುವನ್ನು ತನ್ನದಾಗಿಸಿಕೊಳ್ಳಬೇಕು. ಅವನು ನಿಂತುಕೊಂಡು ನಿಮ್ಮಲ್ಲಿ ಈ ಸ್ಥಾನವನ್ನು ನನಗೆ ಕೊಟ್ಟರೆ ನಾನು ನಿಮ್ಮ ಹೃದಯದಲ್ಲಿ ಕುಳಿತುಕೊಳ್ಳುವೆನು ಎಂದು ವಿನಯದಿಂದ ಪ್ರಾರ್ಥಿಸುತ್ತಿರುವನು. ಪ್ರಭುವನ್ನು ಹೃದಯದಲ್ಲಿ ಕುಳ್ಳಿರಿಸಿ ಕೊಳ್ಳಿ ಇದು ಎಲ್ಲ ನಿಯಮಗಳ ಅಗ್ರೇಸರವಾಗಿದೆ. ಇನ್ನು ಮುಂದೆ ಕೆಲವು ಸಣ್ಣ-ಸಣ್ಣ ನಿಯಮಗಳನ್ನು ತಿಳಿಸಲಾಗುತ್ತದೆ.</p>
<p class="Text">1. ಊಟ ಮಾಡುವಾಗ ನಿಮಗೆ ಏನು ದೊರಕುತ್ತದೋ ಅದನ್ನು ಮನಸ್ಸಿನಲ್ಲೇ ಭಗವಂತನಿಗೆ ಅರ್ಪಿಸಬೇಕು. ಆಗ ದೊರಕಿದುದೇ ಪ್ರಸಾದವಾಗಿದೆ. ಪುನಃ ಇನ್ನೊಮ್ಮೆ ಹಾಕಿಸಿಕೊಳ್ಳಬೇಡಿ. ಉಪ್ಪು ಇತ್ಯಾದಿ ಕಡಿಮೆ ಇರಲಿ, ಅದೆಲ್ಲವೂ ಪ್ರಸಾದವಾಗಿದೆ. ಪಾಯಸದಲ್ಲಿ ಧೂಳು ಹಾಕಿದಂತೆ ಈಗ ಪ್ರಸಾದದಲ್ಲಿ ಉಪ್ಪು ಹಾಕಿ ಅದನ್ನು ಕೆಡಿಸಬೇಡಿ. ಮನೆಯಲ್ಲಿ ಐವತ್ತು ಬಗೆ ಖಾದ್ಯಗಳು ಇರಲಿ, ಅದರಲ್ಲಿ ಒಂದೆರಡು ತೆಗೆದುಕೊಂಡರೆ ಉತ್ತಮ. ಹೆಚ್ಚು ತೆಗೆದುಕೊಂಡರೆ ದೌರ್ಬಲ್ಯವಾಗಿದೆ. ಹಾಲು ಮತ್ತು ಗಂಗಾಜಲಕ್ಕೆ ಈ ನಿಯಮವಿಲ್ಲ. ಇದು ಹೊರಗಿನ ನಿಯಮವಾಗಿದೆ. ಆದರೆ ಇದರಿಂದ ತುಂಬಾ ರಕ್ಷಣೆಯಾಗುತ್ತದೆ. ಸಂಯಮ ಇರಬೇಕು.</p>
<p class="Text">2. ಉಪನಯನ ಆಗಿರುವವರು ಸಾಧ್ಯವಾದಷ್ಟೂ ಸೂರ್ಯೋದಯಕ್ಕೆ ಮೊದಲು ಹಾಗೂ ಸೂರ್ಯಾಸ್ತದ ಮೊದಲು ಸಂಧ್ಯಾವಂದನೆ ಮಾಡಲೇಬೇಕು. ಸಮಯದ ಮಹತ್ವ ತುಂಬಾ ಇದೆ. ಮಹಾಭಾರತದಲ್ಲಿ ಜರತ್ಕಾರುವಿನ ಕಥೆ ಇದೆ. ಜರತ್ಕಾರು ಹೇಳುತ್ತಾನೆ - ನಾನು ಸರಿಯಾದ ಸಮಯದಲ್ಲಿ ಉಪಾಸನೆ ಮಾಡುತ್ತೇನೆ. ನಾನು ಸೂರ್ಯನ ಉಪಾಸನೆ ಮಾಡದೇ ಇರುವ ತನಕ ಸೂರ್ಯನು ಅಸ್ಥಾಚಲಕ್ಕೆ ಹೋಗಬಲ್ಲನೇ? ಖಂಡಿತಾ ಹೋಗಲಾರನು.</p>
<p class="Text">ಸಂಧ್ಯೋಪಾಸನೆಯು ಪರಮಾತ್ಮನ ಉಪಾಸನೆಯಾಗಿದೆ. ಅದರೊಂದಿಗೆ ಪ್ರೇಮವಿದ್ದರೆ ಭಗವಂತನು ಆಗಲೇ ಬರಬೇಕಾದೀತು, ಆದರೆ ಪ್ರೇಮ ದೂರದ ಮಾತಾಗಿದೆ. ನಿಯಮ, ಸಮಯ ಮತ್ತು ಪ್ರೇಮ ಮೂರು ವಸ್ತುಗಳಿವೆ. ನಿಯಮದ ಅಭಿಪ್ರಾಯ ನಿತ್ಯ ಮಾಡುವುದು, ಸರಿಯಾದ ಸಮಯದಲ್ಲಿ ಮಾಡುವುದು, ಎರಡು ಕೆಲಸವಾದರೆ ಪ್ರೇಮ ಹಿಂದೆ ಇರುತ್ತದೆ. ಅರವತ್ತೈದು ಪೈಸೆ ಕೆಲಸವಾಯಿತು, ಮೂವತ್ತೈದು ಪೈಸೆ ಕೆಲಸ ಬಾಕಿ ಉಳಿಯಿತು.</p>
<p class="Text">ಭಗವಾನ್ ಸೂರ್ಯನು ಉದಯಿಸುವಾಗ ನಾವು ಪ್ರೇಮದಿಂದ ಪುಷ್ಪಾಂಜಲಿಗಾಗಿ ನಿಂತಿದ್ದೇವೆ, ಉದಯವಾಗುತ್ತಲೇ ನಾವು ಪುಷ್ಪಾಂಜಲಿ ಅರ್ಪಿಸಿದೆವು, ಭಗವಾನ್ ಸೂರ್ಯನು ಪ್ರಸನ್ನನಾಗುತ್ತಾನೆ. ಸಾಯುವಾಗ ನಾವು ಸೂರ್ಯನಲ್ಲಿ ಪ್ರಾರ್ಥಿಸಬೇಕು-ಹೇ ಸೂರ್ಯದೇವನೇ! ನನಗಾಗಿ ಅರ್ಚಿರಾದಿ ಮಾರ್ಗವನ್ನು ತೋರಿಸು, ನಾನು ಪರಮಾತ್ಮನ ದರ್ಶನವನ್ನು ಇಚ್ಛಿಸುತ್ತೇನೆ. ಅವನ ದರ್ಶನಕ್ಕಾಗಿ ಬಾಗಿಲು ತೆರೆ ಎಂದು ನಾನು ನಿನ್ನಲ್ಲಿ ಪ್ರಾರ್ಥಿಸುವೆನು. ಅದನ್ನು ಭಗವಾನ್ ಸೂರ್ಯನು ಕೇಳುವನು. ನಮ್ಮಲ್ಲಿ ಪ್ರೇಮ ಉಂಟಾದರೆ ಆಗ ಭಗವಂತನು ಇಲ್ಲಿಗೆ ಬಂದು ಸಿಗುವನು. ಗಾಯಿತ್ರಿ ಮಂತ್ರದಲ್ಲಿ ಬೇರೆ ಯಾವ ಮಾತಿದೆ?</p>
<p class="Text">ಸ್ತುತಿ, ಧ್ಯಾನ, ಪ್ರಾರ್ಥನೆ ಇವು ಮೂರು ವಸ್ತುಗಳು ಯಾವುದೇ ಒಂದು ಮಂತ್ರದಲ್ಲಿ ಇರುವುದಿಲ್ಲ. ಗಾಯತ್ರಿ ಮಂತ್ರದಲ್ಲಿ ಸ್ತುತಿ ಮತ್ತು ಧ್ಯಾನವಿದೆ. ಭಗವಂತನ ತೇಜದ ವರ್ಣನೆ ಇದೆ, ಅದನ್ನು ಧ್ಯಾನಿಸುತ್ತೇವೆ. ಧ್ಯಾನ ಮಾಡಿದ ಬಳಿಕ ಪ್ರಾರ್ಥನೆ ಮಾಡುತ್ತಾರೆ. ಯಾಚನೆಯೂ ಬಹಳ ಉಚ್ಚಮಟ್ಟದ್ದಾಗಿದೆ. ಹೀಗೆ ತಿಳಿದುಕೊಂಡು ನಾವು ಗಾಯತ್ರಿಯ ಜಪ ಮಾಡಿದರೆ ಉದ್ಧಾರವಾದೀತು. ಗಾಯತ್ರಿಯ ಅರ್ಥದ ಕಡೆಗೆ ಗಮನವಿರಲಿ ಅಥವಾ ಅದರ ಅರ್ಥಸ್ವರೂಪ ಭಗವಂತನ ಧ್ಯಾನ ಮಾಡಿರಿ. ನೀವು ಸಾವಿರ ಗಾಯತ್ರಿಮಂತ್ರ ಜಪ ಮಾಡುತ್ತೀರಿ, ಆದರೆ ಮೇಲೆ ಹೇಳಿದಂತೆ ನೀವು ಹತ್ತು ಸಲ ಮಂತ್ರ ಜಪ ಮಾಡಿದರೆ ಸಾವಿರಕ್ಕಿಂತ ಮಿಗಿಲಾಗಿದೆ. ಇಪ್ಪತ್ತು ವರ್ಷದಿಂದ ನೀವು ಜಪಮಾಡುತ್ತಿರಿ, ಭಗವಂತನು ಸಿಗಲಿಲ್ಲ. ನಿಮ್ಮ ಮನಸ್ಸು ಸಂಸಾರದಲ್ಲಿ ಅಲೆದಾಡಿದರೆ ನೀವೂ ಸಂಸಾರದಲ್ಲಿ ಅಲೆಯುವಿರಿ. ಗಾಯತ್ರಿಮಂತ್ರವನ್ನು ನೀವು ಹೀಗೆ ಜಪಿಸಿದರೆ ಸ್ವಲ್ಪ ಸಮಯದಲ್ಲೇ ನಿಮ್ಮ ಕಲ್ಯಾಣವಾಗಬಹುದು. ಸಂಧ್ಯಾವಂದನೆಯಲ್ಲಿ ನಿಯಮ, ಸಮಯ, ಪ್ರೇಮ ಮೂರೂ ಸೇರಿದರೆ ಭಗವಂತನು ಕೂಡಲೇ ಸಿಗುತ್ತಾನೆ. ಮೂರು ಇಲ್ಲದೆ ಎರಡು ಇದ್ದರೆ ಎಂದಾದರೂ ಖಂಡಿತವಾಗಿ ಸಿಗುವನು.</p>
<p class="Text">ನೀವು ಗೀತೆಯ ಪಾರಾಯಣೆ ಮಾಡುತ್ತೀರಿ. ಪಾರಾಯಣೆ ಮಾಡುವಾಗ ಮುಗ್ಧರಾಗಬೇಕು ಮತ್ತು ಅರ್ಥದ ಭಾವದಲ್ಲಿ ತನ್ಮಯರಾಗಬೇಕು. ನೀವು ಭಗವಂತನ ಯಾವುದೇ ನಾಮವನ್ನು ಜಪಿಸುತ್ತೀರಿ, ನಾಮ ಜಪದ ಜೊತೆಗೆ ಸ್ವರೂಪದ ಧ್ಯಾನವನ್ನು ಮಾಡಬೇಕು ಹಾಗೂ ಗುಣ, ಪ್ರಭಾವದ ಕಡೆಗೂ ದೃಷ್ಟಿ ಹರಿಸಬೇಕು. ನೀವು ಒಂದು ಗಂಟೆ ಭಗವಂತನ ಭಜನೆ ಮಾಡುತ್ತೀರಿ, ಹೀಗೆ ಮಾಡುವುದರಿಂದ ಎರಡು ಗಂಟೆಯಾಗಬಹುದು ಆಗಲಿಬಿಡಿ. ಹೀಗೆಯೇ ಮಾಡಿರಿ. ನೀವು ಹತ್ತು ಮಾಲೆ ಜಪಮಾಡುವ ಅಥವಾ ಎಂಟು ಮಾಲೆಯ ನಿಯಮ ಕೈಗೊಂಡಿರುವಿರಿ, ಅದು ಎಷ್ಟೇ ಬೆಲೆಬಾಳಲಿ ಹೀಗೆಯೇ ಮಾಡಿರಿ.</p>
<p class="Text">ಎಲ್ಲಕ್ಕಿಂತ ಮಿಗಿಲಾದ ಒಂದು ನಿಯಮವನ್ನು ನಿಮಗೆ ತಿಳಿಸಲಾಗುತ್ತದೆ. ಅದನ್ನು ಪಾಲಿಸಿದರೆ ಎಲ್ಲ ಕಾರ್ಯಸಿದ್ಧ ಆಗಬಲ್ಲದು.</p>
<p class="Text">ಒಂದೆಡೆ ಇಡೀ ಜಗತ್ತು ಇದೆ, ಇನ್ನೊಂದೆಡೆ ಭಗವಂತನಿದ್ದಾನೆ. ಜಗತ್ತನ್ನು ತ್ಯಾಗ ಮಾಡಬೇಕು, ಅದರೆ ಭಗವಂತನನ್ನು ತ್ಯಜಿಸಬಾರದು, ಬುದ್ಧಿಯಿಂದ ಮನಸ್ಸಿನಿಂದ, ವಾಣಿಯಿಂದ ಭಗವಂತನನ್ನು ಬಿಡಲೇಬಾರದು. ಈ ನಿಯಮವನ್ನು ಇಟ್ಟುಕೊಳ್ಳಿರಿ.</p>
<p class="Text">ಬುದ್ಧಿಯಿಂದ ಹಿಡಿಯುವುದು ಹೇಗೆ? ಭಗವಂತನು ಎಲ್ಲೆಡೆ ಇದ್ದಾನೆ. ಹೀಗೆ ಬುದ್ಧಿಯಿಂದ ನಿಶ್ಚಯಿಸುವುದು, ಬುದ್ಧಿಯಿಂದ ಹಿಡಿಯುವುದಾಗಿದೆ. ನಿಶ್ಚಯಕ್ಕನುಸಾರ ಧ್ಯಾನ ಮಾಡುವುದೇ ಮನಸ್ಸಿನಿಂದ ಭಗವಂತನನ್ನು ಹಿಡಿಯುವುದಾಗಿದೆ.</p>
<p class="Text">ನೀವು ರಾಮನ ಉಪಾಸಕರಾಗಿದ್ದರೆ ಬಾಲಕಾಂಡದಿಂದ ಹಿಡಿದು ಕೊನೆಯವರೆಗೆ ಭಗವಂತನ ಲೀಲೆಗಳನ್ನು ನಿತ್ಯವೂ ನೋಡುತ್ತಾ ಇರಿ. ಕೃಷ್ಣನ ಉಪಾಸಕರಾಗಿದ್ದರೆ ಕೃಷ್ಣನ ಲೀಲೆಗಳನ್ನೇ ನೋಡಿರಿ. ಚರಿತ್ರದೊಂದಿಗೆ ಗುಣ, ಪ್ರಭಾವ, ಸ್ವರೂಪವೂ ಇದ್ದೇ ಇದೆ. ಬಹಳ ಸರಳ ಕೆಲಸವಾಗಿದೆ, ಲೀಲೆಗಳನ್ನೇ ನೋಡುತ್ತಾ ಇರಿ. ಈಗ ನೀವು ನಿಮ್ಮ ಲೀಲೆಯನ್ನು ನೋಡುತ್ತೀರಿ, ಅದನ್ನು ಬಿಟ್ಟು, ಪ್ರಭುವಿನ ಲೀಲೆಗಳನ್ನೇ ನೋಡಿ; ಇದು ಮನಸ್ಸಿನಿಂದ ಭಗವಂತನನ್ನು ಹಿಡಿಯುವುದಾಗಿದೆ.</p>
<p class="Text">ಅವನ ನಾಮ ಗುಣಗಳನ್ನು ಉಚ್ಚರಿಸುವುದೇ ವಾಣಿಯಿಂದ ಹಿಡಿಯುವುದಾಗಿದೆ. ಅವನ ನಾಮವನ್ನು ಜಪಿಸುತ್ತಾ ಇರುವುದು, ಶ್ವಾಸದಿಂದ ಹಿಡಿಯುವುದಾಗಿದೆ. ಕಿವಿಯಿಂದ ಹಿಡಿಯುವುದು ಅವನ ಗುಣಗಳನ್ನು ಕೇಳುತ್ತಾ ಇರುವುದು. ನಿಮ್ಮ ಬಳಿ ಹಿಡಿದುಕೊಳ್ಳಲು ಹನ್ನೆರಡು ದ್ವಾರಗಳಿವೆ, ಹತ್ತು ಇಂದ್ರಿಯಗಳು, ಮನಸ್ಸು ಮತ್ತು ಬುದ್ಧಿ ಎರಡು. ಇವುಗಳಿಂದ ಭಗವಂತನನ್ನು ಬಂಧಿಸಿರಿ. ಹನ್ನೆರಡು ಸಾಧನೆಗಳು ಇದ್ದರೂ ನೀವು ಅವನನ್ನು ಬಂಧಿಸಿಲ್ಲ, ಇದು ನಿಮ್ಮ ಮೂರ್ಖತನವಾಗಿದೆ. ನೀವು ಪಶುಪಕ್ಷಿಗಳನ್ನು ಕಟ್ಟಿ ಇಟ್ಟಿದ್ದೀರಿ, ಇವುಗಳನ್ನು ಕಟ್ಟಿದರೆ ನೀವೂ ಪಶು ಪಕ್ಷಿಗಳೇ ಆಗುವಿರಿ. ಇದು ನಿಮ್ಮ ಸಂಸಾರವಾಗಿದೆ, ಇದನ್ನು ತೊರೆದು ಬಿಡಿರಿ. ವೇದಾಂತಿಗಳು ಸಂಸಾರವನ್ನು ತೊಡೆದು ಸಚ್ಚಿದಾನಂದಪರಬ್ರಹ್ಮವನ್ನು ಸ್ಥಾಪಿಸಿದರು, ಇದೂ ಸರಿಯಾಗಿದೆ. ನಿಮಗಾಗಿ ಬಹಳ ಸರಳವಾಗಿದೆ. ಸಂತ ಸೂರದಾಸರು ಭಗವಂತನಲ್ಲಿ ಪಣ ಕಟ್ಟಿದರು-</p>
<p class="Shlok">ಬಾಹ ಛುಡಾಯೇ ಜಾತ ಹೋ ನಿರ್ಬಲ ಜಾನಿ ಕೇ ಮೋಹಿ ।</p>
<p class="Shlok">ಹಿರದೇಸೆ ಜಬ ಜಾಹುಗೆ ಪುರುಷ ಬದೌಂಗೋ ತೋಹಿ ॥</p>
<p class="Text">ಭಗವಂತನನ್ನು ಧ್ಯಾನದಿಂದ ಹಿಡಿಯಿರಿ, ಧ್ಯಾನದಿಂದ ಹಿಡಿಯಲಾಗದಿದ್ದರೆ ಬುದ್ಧಿಯ ನಿಶ್ಚಯದಿಂದ ಹಿಡಿಯಿರಿ. ಬುದ್ಧಿಯಿಂದಲೂ ಆಗದಿದ್ದರೆ ಶ್ವಾಸದಿಂದ ಹಿಡಿಯಿರಿ. ಶ್ವಾಸದೊಂದಿಗೆ ನಾಮವನ್ನು ಜೋಡಿಸಿರಿ. ಶ್ವಾಸದಿಂದ ಹಿಡಿಯಲಾಗದಿದ್ದರೆ ವಾಣಿಯಿಂದ ಹಿಡಿಯಿರಿ. ನೇತ್ರಗಳಿಂದ ಮೂರ್ತಿಯ ದರ್ಶನ ಮಾಡಿರಿ. ನೇತ್ರ, ವಾಣೀ, ಬುದ್ಧಿಯಿಂದಲೂ ಹಿಡಿಯಲಾಗದ್ದಿದ್ದರೆ, ಅವನ ಸ್ವರೂಪವನ್ನು ಪೂಜಿಸಿರಿ. ಇದನ್ನೂ ಮಾಡಲಾಗದಿದ್ದರೆ ಏನಾದರೂ ಮಾಡಿರಿ, ಬೇರೆ ಯಾವುದೂ ಇಲ್ಲದಿದ್ದರೆ ಯಾವಾಗಲೂ ನಮಸ್ಕಾರ ಮಾಡುತ್ತಾ ಇರಿ. ನಮಸ್ಕಾರ ಮಾಡುತ್ತಾ ಇದ್ದರೆ ಉದ್ಧಾರವಾಗುವುದು.</p>
<p class="Text">ನಮಸ್ಕಾರ ಮಾಡುವಿರಾದರೆ ಯಾರಿಗೆ ಮಾಡುತ್ತಿದ್ದೇವೆ ಎಂಬುದರ ನೆನಪಾದರೂ ಆಗಿಯೇ ಅಗುವುದು. ಸರಿ, ನಾವು ಉದ್ಧಾರವಾದಂತೆಯೇ.</p>
<p class="Shlok">ಅಂತಕಾಲೇ ಚ ಮಾಮೇವ ಸ್ಮರನ್ ಮುಕ್ತ್ವಾ ಕಲೇವರಮ್ ।</p>
<p class="Shlok">ಯಃ ಪ್ರಯಾತಿ ಸ ಮದ್ಭಾವಂ ಯಾತಿ ನಾಸ್ತ್ಯತ್ರ ಸಂಶಯಃ ॥</p>
<p class="TXT-Right">(ಗೀತೆ 8/5)</p>
<p class="Text">ಅಂತ್ಯಕಾಲದಲ್ಲಿಯೂ ನನ್ನನ್ನೇ ಸ್ಮರಿಸುತ್ತಾ ಶರೀರವನ್ನು ತ್ಯಜಿಸಿ ಹೋಗುವವನು ನನ್ನ ಸಾಕ್ಷಾತ್ ಸ್ವರೂಪವನ್ನು ಹೊಂದುವನು - ಇದರಲ್ಲಿ ಯಾವ ಸಂಶಯವೂ ಇಲ್ಲ. ಸಾಯುವಾಗ ಹೀಗೆ ಕೈಮುಗಿದು ಹೋಗುವವನ ಒಳಗೆ ಭಗವಂತನ ಸ್ಮೃತಿ ಇದೆ ಎಂದು ತಿಳಿಯಬೇಕು. ಯಾವ ರೀತಿಯಿಂದಾಲೂ ಭಗವಂತನನ್ನು ಬಿಟ್ಟುಬಿಡಬಾರದು ಮತ್ತೊಂದು ಸಹಾಯದ ಮಾತೂ ಇದರಲ್ಲಿದೆ. ಭಗವಂತನು ಹೇಳುತ್ತಾನೆ - ನನ್ನನ್ನೇ ಬಿಡದವನನ್ನು ನಾನೂ ಎಂದೂ ಬಿಡುವುದಿಲ್ಲ.</p>
<p class="Shlok">ಯೋ ಮಾಂ ಪಶ್ಯತಿ ಸರ್ವತ್ರ ಸರ್ವಂ ಚ ಮಯಿ ಪಶ್ಯತಿ ।</p>
<p class="Shlok">ತಸ್ಯಾಹಂ ನ ಪ್ರಣಶ್ಯಾಮಿ ಸ ಚ ಮೇ ನ ಪ್ರಣಶ್ಯತಿ ॥</p>
<p class="TXT-Right">(ಗೀತೆ 6/30)</p>
<p class="Text">ಸಮಸ್ತ ಪ್ರಾಣಿಗಳಲ್ಲಿ ಎಲ್ಲರ ಆತ್ಮರೂಪೀ ವಾಸುದೇವನಾದ ನನ್ನನ್ನೇ ವ್ಯಾಪಕವಾಗಿ ನೋಡುವವನಿಗೆ ಮತ್ತು ಸಂಪೂರ್ಣ ಭೂತಗಳನ್ನು ವಾಸುದೇವನಾದ ನನ್ನ ಅಂತರ್ಗತವಾಗಿ ನೋಡುವವನಿಗೆ ನಾನು ಅದೃಶ್ಯನಾಗುವುದಿಲ್ಲ ಮತ್ತು ಅವನು ನನಗೂ ಅದೃಶ್ಯನಲ್ಲ.</p>
<p class="Text">ಸತ್ತ ಬಳಿಕವೂ ಧರ್ಮವು ಜೊತೆಗಿರುತ್ತದೆ, ಇದು ಧರ್ಮದ ಪ್ರತಿಜ್ಞೆಯಾಗಿದೆ. ಮಹಾತ್ಮರೂ ಕೂಡ ಬಿಡುವುದನ್ನು ತಿಳಿಯರು, ಹಿಡಿಯುವುದನ್ನು ಬಲ್ಲರು. ಈಶ್ವರ, ಧರ್ಮ, ಮಹಾತ್ಮಾ ಯಾರನ್ನು ಬಿಡುವುದಿಲ್ಲ, ಇವುಗಳನ್ನು ಹಿಡಿದುಕೊಂಡರೆ ಬಿಡುವುದಿಲ್ಲ ಎಂಬ ನಿಯಮವನ್ನು ಪಾಲಿಸಬೇಕು.</p>
<p class="Text">ಈಶ್ವರವನ್ನು ಹಿಡಿದುಕೊಂಡಿರುವಿರಿ. ಇಲ್ಲಿಗೆ ಬಂದರೆ ಹಿಡಿದಂತೆಯೇ, ಇದನ್ನು ಬಿಡಬೇಡಿರಿ. ತನ್ನ ಶಕ್ತಿಯಿಂದ ಬಿಡಲಾರೆವು ಈ ನಿಯಮವನ್ನು ಕೈಗೊಳ್ಳಿರಿ. ಕೊರತೆಗಾಗಿ ಪ್ರಾರ್ಥಿಸಿರಿ, ಭಗವಂತನು ಕೊರತೆಯನ್ನು ನೀಗುವನು.</p>
<p class="Shlok">ಅನನ್ಯಾಶ್ಚಿಂತಯಂತೋ ಮಾಂ ಯೇ ಜನಾಃ ಪರ್ಯಪಾಸತೇ ।</p>
<p class="Shlok">ತೇಷಾಂ ನಿತ್ಯಾಭಿಯುಕ್ತಾನಾಂ ಯೋಗಕ್ಷೇಮಂ ವಹಾಮ್ಯಹಮ್ ॥</p>
<p class="TXT-Right">(ಗೀತೆ 9/22)</p>
<p class="Text">ಅನನ್ಯ ಪ್ರೇಮೀ ಭಕ್ತರು ಪರಮೇಶ್ವರನಾದ ನನ್ನನ್ನು ನಿರಂತರವಾಗಿ ಚಿಂತಿಸುತ್ತಾ ನಿಷ್ಕಾಮಭಾವದಿಂದ ಭಜಿಸುತ್ತಾ ನಿತ್ಯ ನಿರಂತರ ನನ್ನನ್ನು ಚಿಂತಿಸುವ ಪುರುಷರ ಯೋಗಕ್ಷೇಮವನ್ನು ಸ್ವತಃ ನಾನೇ ವಹಿಸಿಕೊಳ್ಳುತ್ತೇನೆ.</p>
<p class="Text">ಕೊರತೆ ಇದ್ದರೆ ಅದನ್ನು ಅವನು ಪೂರ್ಣಗೊಳಿಸುವನು, ಅದರ ಕುರಿತು ಚಿಂತಿಸಬೇಕಾಗಿಯೇ ಇಲ್ಲ. ಭಗವಂತನು ಗೀತೆಯಲ್ಲಿ ಹೇಳುತ್ತಾನೆ - ಒಂದನ್ನು ದೂರ ಮಾಡಿರಿ, ಒಂದನ್ನು ಕುಳ್ಳಿರಿಸಿರಿ. ಇದರ ಅಭಿಪ್ರಾಯ-ಸಂಸಾರವನ್ನು ದೂರ ಸರಿಸಿರಿ, ಭಗವಂತನನ್ನು ಕುಳ್ಳಿರಿಸಿರಿ. ಸಾರವಾದ ಮಾತು ಇಷ್ಟೇ ಆಗಿದೆ -</p>
<p class="Shlok">ಅಶ್ವತ್ಥಮೇನಂ ಸುವಿರೂಢ ಮೂಲ ಮಸಂಗಶಸ್ತ್ರೇಣ ದೃಢೇನ ಛಿತ್ವಾ ॥</p>
<p class="Shlok">ತತಃ ಪದಂ ತತ್ ಪರಿಮಾರ್ಗಿತವ್ಯಂ ಯಸ್ಮಿನ್ಗತಾ ನ ನಿವರ್ತಂತಿ ಭೂಯಃ ।</p>
<p class="Shlok">ತಮೇವ ಚಾದ್ಯಂ ಪುರುಷಂ ಪ್ರಪದ್ಯೇಯತಃ ಪ್ರವತ್ತಿಃ ಪ್ರಸತಾ ಪುರಾಣೀ ॥</p>
<p class="TXT-Right">(ಗೀತೆ 15/3-4)</p>
<p class="Text">ಒಂದೂವರೆ ಶ್ಲೋಕ ಸಾಕಷ್ಟಿದೆ. ಏನು ಹೇಳುತ್ತಾನೆ? ಜಗದ್ರೂಪಿ ವೃಕ್ಷವನ್ನು ದೃಢವಾದ ವೈರಾಗ್ಯರೂಪೀ ಶಸ್ತ್ರದಿಂದ ಕತ್ತರಿಸಿಬಿಡು. ಈ ವೃಕ್ಷವು ಬಹಳ ದೃಢವಾಗಿದೆ, ಇದರ ಬೇರುಗಳೂ ಸ್ಥಿರವಾಗಿದೆ, ಇದನ್ನು ಕಡಿದುಹಾಕು; ಕಡಿಯುವುದೆಂದರೆ ಮರೆತುಬಿಡುವುದು, ಸಂಕಲ್ಪರಹಿತನಾಗುವುದು. ತೀವ್ರ ವೈರಾಗ್ಯದ ಫಲ ಉಪರತಿಯಾಗಿದೆ.</p>
<p class="Text">ಸಂಕಲ್ಪರಹಿತನಾದ ಮೇಲೆ ಯಾವುದನ್ನು ಪಡೆದು ಪುನಃ ಮರಳಿ ಬರುವುದಿಲ್ಲವೋ ಅಂತಹ ಪರಮಪದವನ್ನು ಹುಡುಕಬೇಕು. ಆ ಪದವು ಹೇಗೆ ದೊರಕುತ್ತದೆ? ಆ ಆದಿಪುರುಷನಿಗೆ ನಾನು ಶರಣಾಗಿದ್ದೇನೆ, ಪರಮಾತ್ಮನಿಂದ ಅನಂತಕಾಲದಿಂದ ಈ ಜಗತ್ತು ವಿಸ್ತಾರ ಪಡೆದಿದೆ; ಈ ಭಾವದಿಂದ ಅವನ ಅನ್ವೇಷಣೆ ಮಾಡಬೇಕು. ಸಂಸಾರವನ್ನು ತೊಡೆದುಹಾಕುವುದು, ಪರಮಾತ್ಮನಿಗೇ ಶರಣಾಗುವುದು ಇದು ಭಕ್ತಿಯ ಮಾರ್ಗವಾಗಿದೆ. ಹೀಗೆಯೇ ಜ್ಞಾನದ ಮಾರ್ಗವೂ ಆಗಿದೆ.</p>
<p class="Shlok">ಶನೈಃ ಶನೈರುಪರಮೇದ್ ಬುದ್ಧ್ಯಾ ಧೃತಿಗೃಹೀತಯಾ ।</p>
<p class="Shlok">ಆತ್ಮಸಂಸ್ಥಂ ಮನಃ ಕೃತ್ವಾ ನ ಕಿಂಚಿದಪಿ ಚಿಂತಯೇತ್ ॥</p>
<p class="TXT-Right">(ಗೀತೆ 6/25)</p>
<p class="Text">ಕ್ರಮ-ಕ್ರಮವಾಗಿ ಅಭ್ಯಾಸ ಮಾಡುತ್ತಾ ಮಾಡುತ್ತಾ ಉಪರತಿಯು ಪ್ರಾಪ್ತವಾಗಿ, ಧೈರ್ಯಯುಕ್ತ ಬುದ್ಧಿಯಿಂದ ಮನಸ್ಸನ್ನು ಪರಮಾತ್ಮನಲ್ಲಿ ಸ್ಥಿತಗೊಳಿಸಿ, ಪರಮಾತ್ಮನಲ್ಲದೆ ಬೇರೇನನ್ನೂ ಚಿಂತಿಸದೇ ಇರುವುದು.</p>
<p class="Text">ಧೈರ್ಯ ಹೊಂದಿದ ಬುದ್ಧಿಯ ಮೂಲಕ ಮನಸ್ಸನ್ನು ಪರಮಾತ್ಮನಲ್ಲಿಯೇ ತೊಡಗಿಸಿರಿ, ಮತ್ತೆ ಏನನ್ನೂ ಚಿಂತಿಸಬೇಡಿರಿ. ಹೀಗೆ ಮಾಡಲಾಗದಿದ್ದರೆ, ಕಾಣುವುದೆಲ್ಲವೂ ಪರಮಾತ್ಮನ ಸ್ವರೂಪವಾಗಿದೆ ಎಂದು ತಿಳಿಯಿರಿ.</p>
<p class="Shlok">ಬಹಿರಂತಶ್ಚ ಭೂತಾನಾಮಚರಂ ಚರಮೇವ ಚ ।</p>
<p class="Shlok">ಸೂಕ್ಷ್ಮತ್ವಾತ್ತದವಿಜ್ಞೇಯಂ ದೂರಸ್ಥಂ ಚಾಂತಿಕೇ ಚ ತತ್ ॥</p>
<p class="TXT-Right">(ಗೀತೆ 13/15)</p>
<p class="Text">ಭಗವಂತನು ಚರಾಚರ ಎಲ್ಲ ಪ್ರಾಣಿಗಳಲ್ಲಿ ಒಳಗೆ ಹೊರಗೆ ಪರಿಪೂರ್ಣನಾಗಿದ್ದಾನೆ ಮತ್ತು ಚರ-ಅಚರ ರೂಪವೂ ಅವನೇ ಆಗಿದ್ದಾನೆ. ಅವನು ಸೂಕ್ಷ್ಮನಾದ್ದರಿಂದ ಅವಿಜ್ಞೇಯ ಹಾಗೂ ಅತಿ ಹತ್ತಿರ ಮತ್ತು ದೂರದಲ್ಲಿಯೂ ಸ್ಥಿತನಾಗಿದ್ದಾನೆ.</p>
<p class="Text">ಆ ಪರಮಾತ್ಮನ ಸ್ವರೂಪವು ಶ್ರದ್ಧಾ-ಪ್ರೇಮ ಇಲ್ಲದವರಿಗೆ ತಿಳಿಯಲಾರದು, ಶ್ರದ್ಧಾ-ಪ್ರೇಮ ಇರುವವರ ಹತ್ತಿರದಲ್ಲಿಯೇ ಅವನು ಇದ್ದಾನೆ, ಹೀಗೆ ತಿಳಿದುಕೊಂಡು ಸರ್ವತ್ರ ಪರಮಾತ್ಮನ್ನನ್ನು ನೋಡಿರಿ.</p>
<p class="Shlok">ಬಹೂನಾಂ ಜನ್ಮನಾಮಂತೇ ಜ್ಞಾನವಾನ್ ಮಾಂ ಪ್ರಪದ್ಯತೇ ।</p>
<p class="Shlok">ವಾಸುದೇವಃ ಸರ್ವಮಿತಿ ಸ ಮಹಾತ್ಮಾ ಸುದುರ್ಲಭಃ ॥</p>
<p class="TXT-Right">(ಗೀತೆ 7/19)</p>
<p class="Text">ಇದು ಜ್ಞಾನಮಾರ್ಗದಲ್ಲಿಯೂ ನಡೆಯುತ್ತದೆ, ಭಕ್ತಿ ಮಾರ್ಗದಲ್ಲಿಯೂ ನಡೆಯುತ್ತದೆ. ಭಕ್ತಿಮಾರ್ಗದಲ್ಲಿ ಎಲ್ಲ ಚರಾಚರವೂ ಪರಮಾತ್ಮನ ಸ್ವರೂಪವಾಗಿದೆ. ನಾನು ಅವನ ಸೇವಕನಾಗಿದ್ದೇನೆ.</p>
<p class="Text">ಈ ಚರಾಚರವು ನಾನಾ ರೂಪದಿಂದ ನಿಮಗೆ ಕಾಣುತ್ತದೆ, ಈ ತತ್ತ್ವ ಅರಿವಿಗೆ ಬರುವುದರಿಂದ ಪರಮಾತ್ಮನ ರೂಪದಲ್ಲಿ ಕಂಡುಬಂದೀತು.</p>
<p class="Text">ಈ ಘಟ-ಪಟ ಮುಂತಾದವು ಏನು? ಎಲ್ಲವೂ ಮಣ್ಣೇ ಆಗಿದೆ. ಬೆಂಕಿ ಹಚ್ಚಿದರೆ ಎಲ್ಲವೂ ಮಣ್ಣಾಗಿ ಹೋಗುವುದು. ಮೂಲದಲ್ಲಿ ಮಣ್ಣು, ಕೊನೆಗೂ ಮಣ್ಣೆ ಆಗುವುದು, ಹೀಗೆಯೇ ಈ ಜಗತ್ತಿನ ಮೂಲದಲ್ಲಿ ಪರಮಾತ್ಮ, ಕೊನೆಗೂ ಪರಮಾತ್ಮನು ನಡುವಿನಲ್ಲಿಯೂ ಪರಮಾತ್ಮನೇ ಆಗಿದ್ದಾನೆ.</p>
<p class="Text">ಒಡವೆಗಳ ಹೆಸರು ಬೇರೆ ಬೇರೆಯಾಗಿದ್ದರೂ ವಾಸ್ತವದಲ್ಲಿ ಚಿನ್ನವೇ ಆಗಿದೆ. ನಿಮಗೆ ಈ ಜ್ಞಾನವು ಉಂಟಾದರೆ ಎಲ್ಲವೂ ಪರಮಾತ್ಮನೇ. ಎಲ್ಲೆಲ್ಲಿಯೂ ಪರಮಾತ್ಮನೇ ಕಾಣುವನು. ಜಲದ ತತ್ತ್ವ ತಿಳಿದವನಿಗೆ ಹನಿ, ಮಂಜುಗಡ್ಡೆ, ಮೋಡ ಎಲ್ಲವೂ ನೀರೇ. ಎಲ್ಲೆಲ್ಲಿಯೂ ನೀರೇ ಕಾಣುತ್ತದೆ. ಚಿನ್ನದ ತತ್ತ್ವವನ್ನು ಅರಿತವನಿಗೆ ಎಲ್ಲ ಒಡವೆಗಳಲ್ಲಿ ಚಿನ್ನವೇ ಕಾಣುತ್ತದೆ. ಹೀಗೆಯೇ ಪರಮಾತ್ಮನ ತತ್ತ್ವವನ್ನು ತಿಳಿದವನಿಗೆ ಎಲ್ಲವೂ ಪರಮಾತ್ಮನೇ- ಎಲ್ಲೆಲ್ಲಿಯೂ ಪರಮಾತ್ಮನೇ ಕಾಣುವನು. ಆನಂದಮಯ! ಆನಂದಮಯ! ಆನಂದಮಯ!</p>
<p class="Text">ಎಂತಹ ಆನಂದವಿದೆ, ಎಂತಹ ಶಾಂತಿಯಿದೆ ಪ್ರತ್ಯಕ್ಷವಾಗಿ ನೋಡಿರಿ. ಕಣ್ಣುಗಳನ್ನು ಮುಚ್ಚಿಕೊಂಡರೂ ಪ್ರಕಾಶ ಕಾಣುತ್ತದೆ, ನಮ್ಮ ಒಳ-ಹೊರಗೆ ಇರುವ ಚೇತನವು ಪರಮಾತ್ಮನ ನಿರಾಕಾರ ಸ್ವರೂಪವಾಗಿದೆ. ಆ ವಿಜ್ಞಾನಾನಂದ ಘನ ಪರಮಾತ್ಮನೇ ಒಳಗೆ-ಹೊರಗೆ ಎಲ್ಲೆಡೆ ಪರಿಪೂರ್ಣನಾಗಿದ್ದಾನೆ. ಮನುಷ್ಯನು ಹಸಿರು ಕನ್ನಡಕ ಹಾಕಿಕೊಂಡರೆ ಇಡೀ ಜಗತ್ತು ಹಸಿರಾಗಿಯೇ ಕಾಣುತ್ತದೆ. ನೀವು ಹೀಗೆಯೇ ಬುದ್ಧಿಯ ಮೇಲೆ ಹರಿಯ ಬಣ್ಣದ ಕನ್ನಡಕ ಹಾಕಿಕೊಂಡರೆ ಇಡೀ ಜಗತ್ತು ಹರಿಮಯವಾಗಿಯೇ ಕಂಡುಬಂದೀತು.</p>
<p class="Text">ಇದಾದರೋ ಮಾನ್ಯತೆಯ ಮಾತಾಗಿದೆ, ವಾಸ್ತವದಲ್ಲಿ ಅನುಭವವಾದಾಗ ಎಲ್ಲೆಲ್ಲಿಯೂ ಪ್ರತ್ಯಕ್ಷ ಪರಮಾತ್ಮನೇ ಕಾಣತೊಡಗುತ್ತಾನೆ. ಮತ್ತೆ ಕಣ-ಕಣದಲ್ಲಿ ಪರಮಾತ್ಮನ ದರ್ಶನವಾಗುತ್ತದೆ. ಯಾವ ಸ್ಥಳವೂ ಬರಿದಾಗಿ ಕಾಣುವುದಿಲ್ಲ.</p>
<p class="Text">ಗಂಭೀರವಾಗಿ ವಿಚಾರ ಮಾಡಿದರೆ ಎಲ್ಲ ಆಭರಣಗಳು ಸ್ವರ್ಣವೇ ಆಗಿದೆ. ಹೀಗೆ ಗಂಭೀರವಾಗಿ ವಿಚಾರ ಮಾಡುವುದರಿಂದ ಎಲ್ಲೆಡೆ ಪರಮಾತ್ಮನೇ ಕಾಣುತ್ತಾನೆ. ಆ ಪರಮಾತ್ಮನೇ ನಾನಾ ರೂಪಗಳಲ್ಲಿ ಲೀಲೆ ಮಾಡುತ್ತಿರುವನು.</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-16">14. ಭಗವಂತನ ಆಗಮನದ ಪ್ರತೀಕ್ಷೆ ಮಾಡಿರಿ</p>
<p class="Text">ಮನುಷ್ಯ ಶರೀರದ ಸಮಯವು ಬಹಳ ಅಮೂಲ್ಯವಾಗಿದೆ. ಒಂದು ನಿಮಿಷವನ್ನೂ ವ್ಯರ್ಥವಾಗಿ ಕಳೆಯಬಾರದು. ಸಮಯವನ್ನು ಉತ್ತಮ ಕಾರ್ಯದಲ್ಲಿಯೇ ಕಳೆಯಬೇಕು. ಕೋಟಿ ರೂಪಾಯಿ ಖರ್ಚು ಮಾಡಿದರೂ ಒಂದು ಗಳಿಗೆಯ ಸಮಯ ಸಿಗಲಾರದು. ಸಮಯ ಪರಿಮಿತವಾಗಿದೆ. ಅಚಾನಕ್ಕಾಗಿ ಮೃತ್ಯು ಬರುತ್ತದೆ. ಮನುಷ್ಯನ ಶರೀರವು ಈಶ್ವರನ ವಿಶೇಷ ಕೃಪೆಯಿಂದಲೇ ಸಿಗುತ್ತದೆ. ತುಳಸಿದಾಸರು ಹೇಳುತ್ತಾರೆ - ಈ ಜೀವನು, ಕಾಲ, ಕರ್ಮ, ಸ್ವಭಾವ, ಗುಣಗಳಿಗನುಸಾರವಾಗಿ ತಿರುಗುತ್ತಾ ಇರುತ್ತಾನೆ.</p>
<p class="Text">ಪ್ರೇಮೀ ಭಗವಂತನು ಕರಣೆಯಿಂದ ಮನಷ್ಯ ಶರೀರವನ್ನು ಕೊಡುತ್ತಾನೆ. ಇಂತಹ ಶರೀರವನ್ನು ಪಡೆದು ಉಚ್ಚಮಟ್ಟದ ಕೆಲಸದಲ್ಲಿ ಸಮಯವನ್ನು ಕಳೆಯಬೇಕು. ಮನುಷ್ಯ ಜೀವನದ ಒಂದು ಗಳಿಗೆಯಲ್ಲಿ ಭಗವಂತನು ಸಿಗಬಲ್ಲನಾದರೆ ಇಂತಹ ಸಮಯದ ಬೆಲೆ ಏನಾಗಿರಬಹುದು? ಇದನ್ನು ಹೇಳುವುದು ದೊಡ್ಡ ಮಾತಲ್ಲ. <span class="char-style-override-2">ಶ್ವಾಸ ಖಾಲೀ ಜಾತ ಹೈ ತೀನ ಲೋಕಕಾ ಮೋಲ ।</span> ಅದಕ್ಕಾಗಿ ಉಳಿದಿರುವ ಸಮಯವನ್ನು ಭಗವಂತನಿಗೇ ಅರ್ಪಿಸಿಬಿಡಬೇಕು. ‘ಭಗವಂತಾ! ಈಗ ನನ್ನನ್ನು ನಿನ್ನವನನ್ನಾಗಿಸಿಕೋ’ ಎಂದು ಪ್ರಾರ್ಥಿಸಬೇಕು. ಪರಮಾತ್ಮನ ಪ್ರಾಪ್ತಿಯು ಈ ಯುಗದಲ್ಲಿ ಬೇಗನೇ ಆಗುತ್ತದೆ. ಅದರಿಂದ ದೇಶ, ಕಾಲ, ಚೆನ್ನಾಗಿದೆ. ಸ್ವಲ್ಪವೇ ಸಮಯದಲ್ಲಿ ಕೆಲಸ ಆಗಿಹೋಗುತ್ತದೆ.</p>
<p class="Text">ಈ ಯುಗದಲ್ಲಿ ನಾಮವೇ ಆಧಾರವಾಗಿದೆ. ಮತ್ತು ನಮ್ಮ ಜನ್ಮ ಭಾರತ ವರ್ಷದಲ್ಲಿ, ಉತ್ತಮ ಕುಲ, ಉತ್ತಮ ಜಾತಿಯಲ್ಲಿ ಆಗಿದೆ, ಆದ್ದರಿಂದ ಬಹಳ ಜೋರಾಗಿ ಭಗವಂತನ ಭಜನೆಯಲ್ಲಿ ತೊಡಗಬೇಕು ಮತ್ತು ಭಗವಂತನು ಬೇಗನೇ ಸಿಗುವನು ಎಂಬ ಆಸೆ-ಪ್ರತೀಕ್ಷೆ ಮಾಡಬೇಕು. ನಮ್ಮಲ್ಲಿ ವಿಶ್ವಾಸ ಮತ್ತು ಪ್ರಸನ್ನತೆ ಎಷ್ಟು ಇರುವುದೋ ಅಷ್ಟೇ ಬೇಗ ಭಗವಂತನು ಸಿಗಬಲ್ಲನು. ಭಗವಂತನ ದರ್ಶನಕ್ಕಾಗಿ ಶಬರಿಯು ಪ್ರತೀಕ್ಷೆ ಮಾಡಿದಂತೆಯೇ, ನಾವೂ ಭಗವಂತನ ಭಜನೆಯಲ್ಲಿ ಜೋರಾಗಿ ತೊಡಗಿ ಭಗವಂತನ ಪ್ರತೀಕ್ಷೆ ಮಾಡಬೇಕು. ಭಗವಂತನು ಬೇಗೆನೆ ಸಿಗುವನು, ಅವಶ್ಯವಾಗಿ ಸಿಗುವನು. ಹೀಗೆ ತಿಳಿದು ಆನಂದ ಮತ್ತು ಪ್ರೇಮದಲ್ಲಿ ಮುಳುಗಿರಬೇಕು. ಚಿಂತೆ-ಶೋಕಗಳು ಬಳಿಗೆ ಬರಲು ಅವಕಾಶ ಮಾಡಬಾರದು. ಎಲ್ಲ ಹೊತ್ತಿನಲ್ಲಿ ನಮ್ಮ ಮೇಲೆ ಭಗವಂತನ ದಯೆಯನ್ನು ನೋಡಿ ಆನಂದಲ್ಲಿ ಮುಗ್ಧರಾಗಿರಬೇಕು. ಇಂದು ರಾತ್ರಿ ಭಗವಂತನು ಬಂದಾನು, ಇಂದು ಸಿಗದಿದ್ದರೆ ನಾಳೆ ಬರುವನು - ಎಂದು ಭಗವಂತನ ಪ್ರತೀಕ್ಷೆ ಮಾಡಬೇಕು. ಭಗವಂತನಿಗಾಗಿ ವ್ಯಾಕುಲನಾಗಿ ಕೂಗಿದರೆ ಭಗವಂತನು ಪ್ರಕಟನಾಗುವನು. ತೀಡಿದಾಗ ಅಗ್ನಿಯು ಪ್ರಕಟವಾದಂತೆಯೇ ಭಗವಂತನು ಪ್ರೇಮದ ತೀಡುವಿಕೆಯಿಂದ ಪ್ರಕಟವಾಗುತ್ತಾನೆ -</p>
<p class="Text">ಭಗವಂತನು ನಮ್ಮ ಮಿತ್ರ, ಸಖ, ಪ್ರಿಯ, ಪ್ರೇಮಿ, ಸ್ವಾಮಿ, ಎಲ್ಲವೂ ಆಗಿದ್ದಾನೆ.</p>
<p class="Shlok">ತ್ವಮೇವ ಮಾತಾ ಚ ಪಿತಾ ತ್ವಮೇವ, ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Shlok">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ, ತ್ವಮೇವ ಸರ್ವಂ ಮಮ ದೇವದೇವ ॥</p>
<p class="Text">ಓ ದೇವ ದೇವನೇ! ನೀನೇ ತಾಯಿ-ತಂದೆ, ಸ್ನೇಹಿತ, ಮುಂತಾಗಿ ಸರ್ವಸ್ವವೂ ಆಗಿರುವೆ. ಹೀಗೆ ಭಗವಂತನನ್ನು ಕರೆಯಿರಿ. ಯಾರು ಭಗವಂತನನ್ನು ಭಜಿಸುತ್ತಾನೋ, ಭಗವಂತನನ್ನು ಸರ್ವತ್ರನೆಂದು ತಿಳಿಯುತ್ತಾನೋ, ಹಾಗೆಯೇ ನಾನೂ ತಿಳಿಯುತ್ತೇನೆ ಎಂದು ಭಗವಂತನ ಪ್ರತಿಜ್ಞೆ ಇದೆ. ಸಖನೆಂದು ತಿಳಿಯುವವನಿಗೆ ಸಖನು, ಪತಿ, ಪುತ್ರ, ಪಿತಾ ಎಂದು ತಿಳಿಯುವನೋ ಅವನಿಗಾಗಿ ಭಗವಂತನು ಹಾಗೆಯೇ ಆಗುತ್ತಾನೆ. ಸಾವಿರ ವ್ಯಕ್ತಿಗಳು ಭಗವಂತನನ್ನು ಪ್ರೇಮಿಸಿದರೆ ಒಂದು ಕ್ಷಣದಲ್ಲಿ ಅವನು ಎಲ್ಲರನ್ನೂ ಭೆಟ್ಟಿಯಾಗುತ್ತಾನೆ.</p>
<p class="Text">ಭಗವಂತನು ಎಲ್ಲರೊಂದಿಗೆ ಯಥಾಯೋಗ್ಯ ಭೆಟ್ಟಿಯಾಗುತ್ತಾ ಇದ್ದಾನೆ. ಭಗವಂತನು ಅನಂತರೂಪ ಧಾರಣಮಾಡಿ ಎಲ್ಲರೊಂದಿಗೆ ಭೇಟಿಯಾಗುತ್ತಾನೆ. ಹೀಗೆ ತಿಳಿದುಕೊಂಡು ಆನಂದದ ಸಮುದ್ರದಲ್ಲಿ ಮುಳುಗಿ ಹೋಗಬೇಕು. ಅಲ್ಲಿ ಆನಂದ ಶಾಂತಿಯ ಅಲೆ ಏಳುತ್ತಿದೆ. ಭಗವಂತನು ಪ್ರೇಮಮಾಡುವವನ ಜಾತಿ-ಕುಲ ಏನನ್ನೂ ನೋಡುವುದಿಲ್ಲ. ಶಬರಿಯಂತಹ ನೀಚಜಾತಿಯ ಸ್ತ್ರೀಯೂ ಕೂಡ ಭಗವಂತನ ಪರಮಧಾಮಕ್ಕೆ ಹೊರಟುಹೋದಳು ಎಂದಾಗ ನಮಗಾಗಿ ಯಾವ ಚಿಂತೆ ಇದೆ? ವಾಲಿಯನ್ನೂ ಭಗವಂತನು ಉದ್ಧಾರ ಮಾಡಿದನು, ಎಂತಹ ಪಾಪಿಯನ್ನೂ ತನ್ನ ಧಾಮಕ್ಕೆ ಕಳಿಸಿಕೊಡುವಾಗ ನಮಗಾಗಿ ಏಕೆ ಬರಲಾರನು? ಅವಶ್ಯಕವಾಗಿ ಬಂದೇ ಬರುವನು, ನರಸೀಮೆಹತಾ ಹೇಳಿದ್ದನು - ಭಗವಂತನು ಅವಶ್ಯವಾಗಿ ಬರುವನು.</p>
<p class="Text">ಸ್ವರ್ಗಾಶ್ರಮದ ಮಾತು - ಕನ್ಹೈಯಾಲಾಲಜೀ ಸರಾಫರು ಬಹಳ ವಿಶ್ವಾಸದಿಂದ ಭಗವಂತನು ಬರುವ ಪ್ರತೀಕ್ಷೆ ಮಾಡಿದ್ದರು, ಭಗವಂತನು ಬಂದನು, ವಿಶ್ವಾಸವಿದ್ದರೆ, ನಿಶ್ಚಯವಿದ್ದರೆ ಭಗವಂತನು ಅವಶ್ಯವಾಗಿ ಬಂದೇ ಬರುತ್ತಾನೆ.</p>
<p class="Text">ಶಬರಿ ಜಾತಿಯಲ್ಲಿ ಬೇಡತಿ ಆಗಿದ್ದಳು. ಆಕೆಗೆ ಮತಂಗ ಋಷಿಗಳು ಭಗವಂತನು ನಿನಗೆ ದರ್ಶನ ಕೊಡುವನು ಎಂದು ಹೇಳಿದುದರಲ್ಲಿ ಅವಳಿಗೆ ಮಹಾ ವಿಶ್ವಾಸ ಉಂಟಾಗಿತ್ತು. ಅವಳು ಭಗವಂತನಿಗಾಗಿ ಪ್ರತೀಕ್ಷೆ ಮಾಡತೊಡಗಿದಳು. ಹೀಗೆ ಪ್ರತೀಕ್ಷೆ ಮಾಡಿದ್ದರಿಂದಲೇ ಅವಳಿಗೆ ಭಗವಂತನ ದರ್ಶನವಾಯಿತು. ನಾವೂ ಶಬರಿಯಂತೆಯೇ ಭಗವಂತನು ಬರಬಲ್ಲನು ಎಂದು ವಿಶ್ವಾಸವಿರಿಸಿದರೆ ಭಗವಂತನು ಬರಬಲ್ಲನು. ನರಸೀ ಮೆಹತಾ ಭಗವಂತನು ಬರುವನೆಂದು ನಿಶ್ಚಯ ಮಾಡಿದ್ದನು ಭಗವಂತನು ಬಂದನು. ತುಂಬು ವಿಶ್ವಾಸದಿಂದ, ನಿಶ್ಚಯದಿಂದ, ವಾಣಿಯಿಂದ ಭಗವಂತನು ದೊರಕುವನೆಂದು ಹೇಳಿದರೆ ಭಗವಂತ ದೊರೆಯುತ್ತಾನೆ.</p>
<p class="Text">ಭಜನೆ ಆಗುತ್ತಿರುವಂತೆ ಭಗವಂತನು ಹತ್ತಿರ ಬರುತ್ತಾನೆ. ಭಗವಾನ್ ಸೂರ್ಯನು ಹತ್ತಿರ ಬಂದಷ್ಟು ಪ್ರಕಾಶವಾಗುತ್ತದೆ, ಭಜನೆ ಮಾಡುವುದರಿಂದ ಪ್ರತ್ಯಕ್ಷ ಶಾಂತಿ ದೊರೆಯುತ್ತದೆ. ನಾವು ಭಜನೆ-ಧ್ಯಾನದಲ್ಲಿ ಹೆಚ್ಚು ಒತ್ತುಕೊಡಬೇಕು. ಭಜನೆಯಲ್ಲಿ ಪ್ರತ್ಯಕ್ಷ ಆನಂದವಿದೆ.</p>
<p class="Shlok">ಪ್ರತ್ಯಕ್ಷಾವಗಮಂ ಧರ್ಮ್ಯಂ ಸುಸುಖಂ ಕರ್ತುಮವ್ಯಯಮ್ ॥</p>
<p class="TXT-Right">(ಗೀತೆ 9/2)</p>
<p class="Text">ಇದು ಪ್ರತ್ಯಕ್ಷ ಫಲವುಳ್ಳ, ಧರ್ಮಯುಕ್ತ ಸಾಧನೆ ಮಾಡುವುದರಲ್ಲಿ ಬಹಳ ಸುಗಮ ಮತ್ತು ಅವಿನಾಶಿಯಾಗಿದೆ.</p>
<p class="Text">ಹೀಗೆ ವಿಶ್ವಾಸದಿಂದ ತುಂಬಾ ಚೆನ್ನಾಗಿ ಭಜನೆ - ಸಾಧನೆಯಲ್ಲಿ ತೊಡಗಬೇಕು. ಎಲ್ಲ ಹೊತ್ತಿನಲ್ಲಿ ಭಜನೆ ಮಾಡಬೇಕು. ಇದರಿಂದ ಪ್ರತ್ಯಕ್ಷ ಶಾಂತಿ ಸಿಗಬಹುದು. ಹೇಗೆ ಒಳ್ಳೆಯದೆಂದು ತಿಳಿಯುವಿರೋ ಹಾಗೆಯೇ ಪ್ರಾರಂಭಿಸಿರಿ, ಇಂತಹ ಅವಕಾಶ ಮತ್ತೆ ಮತ್ತೆ ಸಿಗಲಾರದು. ಯಾವ ಕೆಲಸಕ್ಕಾಗಿ ನೀವು ಬಂದಿರುವಿರೋ ಆ ಕೆಲಸವನ್ನು ಪೂರ್ಣಗೊಳಿಸಿರಿ. ಎಲ್ಲರನ್ನೂ ನಾರಾಯಣನೆಂದು ತಿಳಿದು ಎಲ್ಲರ ಸೇವೆ ಮಾಡಿ. ಹೃದಯದಲ್ಲಿ, ನೇತ್ರಗಳಲ್ಲಿ ಭಗವಂತನನ್ನು ಕುಳ್ಳಿರಿಸಿಕೊಳ್ಳಿ ವಾಣಿಯಿಂದ ಭಗವಂತನ ನಾಮದ ಜಪವಾಗಲಿ.</p>
<p class="Text">ಈಗ ನಾವು ಬದುಕಿದ್ದೇವೆ. ಇಷ್ಟು ಅಲ್ಪಕಾಲದಲ್ಲಿ ನಮ್ಮ ಜೀವನದಲ್ಲಿ ಭಗವಂತನು ಎಷ್ಟು ಸಲ ಸಿಗಬಲ್ಲನು, ಒಂದು ಬಾರಿಯ ಮಾತಾದರೂ ಏನು? ಭಗವಂತನು ಹೇಳುತ್ತಾನೆ -</p>
<p class="Shlok">ಅಪಿಚೇತ್ಸು ದುರಾಚಾರೋ ಭಜತೇ ಮಾಮನನ್ಯಭಾಕ್ ।</p>
<p class="Shlok">ಸಾಧುರೇವ ಸ ಮಂತವ್ಯಃ ಸಮ್ಯಗ್ ವ್ಯವಸಿತೋ ಹಿ ಸಃ ॥</p>
<p class="TXT-Right">(ಗೀತೆ 9/30)</p>
<p class="Text">ಭಗವಂತನು ಘೋಷಿಸಿ, ಹೇಳುತ್ತಾನೆ - ನನ್ನ ಭಕ್ತಿಯ ಮಹಿಮೆಯನ್ನು ಕೇಳಿರಿ, ಯಾರೇ ಅತಿಶಯ ದುರಾಚಾರಿಯೂ ಕೂಡ ಅನನ್ಯಭಾವದಿಂದ ನನ್ನ ಭಕ್ತನಾದರೆ, ನನ್ನನ್ನು ನಿರಂತರ ಭಜಿಸಿದರೆ ಅವನನ್ನು ಸಾಧುವೆಂದೇ ತಿಳಿಯಬೇಕು; ಏಕೆಂದರೆ ಅವನು ಯಥಾರ್ಥ ನಿಶ್ಚಯವುಳ್ಳವನು. ಅರ್ಥಾತ್ ಪರಮೇಶ್ವರನ ಭಜನೆಗೆ ಸಮಾನವಾದುದು ಬೇರೆ ಏನೂ ಇಲ್ಲ ಎಂದು ಅವನು ಚೆನ್ನಾಗಿ ನಿಶ್ಚಯಿಸಿರುವನು.</p>
<p class="Text">ಹೀಗೆ ಭಗವಂತನು ಘೋಷಣೆ ಮಾಡುತ್ತಾನೆ, ಪ್ರತೀಕ್ಷೆ ಮಾಡುತ್ತಾನೆ. ಹೀಗೆ ಅಶ್ವಾಸನೆ ಕೊಡುವನು. ಹೀಗಿದ್ದರೂ ನಾವು ಚಿಂತೆ ಮಾಡಿದರೆ ಅದು ನಮ್ಮ ಮೂರ್ಖತೆಯೇ ಆಗಿದೆ.</p>
<p class="Text">ನಾವು ಮಹಾತ್ಮರಾಗಬೇಕು, ಮಹಾತ್ಮರು ಹೇಳಿದಂತೆಯೇ ನಡೆಯಬೇಕು.</p>
<p class="TXT-Right">ಪ್ರವಚನ ತಿಥಿ 6-7-1942 ಸಾಯಂಕಾಲ, ಸಾಹಬಗಂಜ್, ಗೋರಖಪುರ</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-17">15. ಕೆಲಸ ಮಾಡುವಾಗ ಭಗವಂತನು ಜೊತೆಗಿದ್ದಾನೆಂದು ತಿಳಿಯಿರಿ</p>
<p class="Text"><span class="char-style-override-2">ಪ್ರಶ್ನೆ -</span> ಪ್ರತಿಯೊಂದು ಕೆಲಸದಲ್ಲಿ ಉತ್ಸಾಹ ಹೇಗೆ ಇರುವುದು?</p>
<p class="Text"><span class="char-style-override-2">ಉತ್ತರ -</span> ಭಗವಂತನ ಕೆಲಸವೆಂದು ತಿಳಿದರೆ ಉತ್ಸಾಹ ಇರಬಲ್ಲದು. ಪ್ರತಿಯೊಂದು ಕ್ರಿಯೆಗಳನ್ನು ಮಾಡುವಾಗ ಭಗವಂತನು ನಮ್ಮ ಜೊತೆಗಿದ್ದಾನೆಂದು ತಿಳಿಯಿರಿ. ಭಗವಂತನೇ ಎಲ್ಲ ಕೆಲಸವನ್ನು ನಮ್ಮಿಂದ ಮಾಡಿಸುತ್ತಿದ್ದಾನೆ. ಕಾಯಕವೇ ಸಾಧನೆಯಾಗಿದೆ. ಪ್ರತಿಕ್ಷಣವೂ ರೋಮಾಂಚನ ಆಗುತ್ತಿರಲಿ. ಜೋರಾಗಿ ಸಾಧನೆ ನಡೀತಾ ಇದೆ, ಅಭಿನಯ ಆಗುತ್ತಾ ಇದೆ. ನಾವು ಅವನ ಪಾತ್ರರು, ನಮ್ಮ ಕರ್ತವ್ಯಗಳನ್ನು ನಾವು ನಿರ್ವಹಿಸುತ್ತಿದ್ದೇವೆ, ಹೀಗೆ ತಿಳಿಯಿರಿ. ದುಃಖಿಗಳು ಮತ್ತು ದರಿದ್ರರು ಭಗವಂತನೇ ಆಗಿರುವನು. ಭಗವಂತನೇ ಆ ರೂಪದಲ್ಲಿ ಬರುತ್ತಿರುವನು. ಅವನೇ ಭಿಕ್ಷುಕನ ರೂಪದಿಂದ ಬಂದಿರುವನು. ಹೀಗೆ ಭಗವಂತನ ಲೀಲೆಯನ್ನು ನೋಡುತ್ತಾ ಇರಿ. ಎಲ್ಲರಲ್ಲಿಯೂ ಭಗವಂತನ ದರ್ಶನ ಮಾಡಿರಿ. ಪರಮಾತ್ಮನೂ ಕೂಡ ನಮ್ಮೊಂದಿಗೆ ಸೇರಿ ಕಾರ್ಯ ಮಾಡುತ್ತಿದ್ದಾನೆ. ನಮ್ಮ ಮೇಲೆ ಅವನ ದಯೆ ಬಹಳ ಇದೆ, ಅವನ ಕೈ ನಮ್ಮ ತಲೆಯ ಮೇಲಿದೆ. ಅವನೇ ನಮ್ಮಿಂದ ಕಾರ್ಯ ಮಾಡಿಸುತ್ತಾ ಇದ್ದಾನೆ ಮತ್ತು ನಮ್ಮ ಜೊತೆಗೆ ಇದ್ದು ಮಾಡುತ್ತಾ ಇದ್ದಾನೆ. ಗೋಪಿಯರು ಮತ್ತು ಗೋಪರು ಭಗವಂತನು ತಮ್ಮ ಜೊತೆಗಿರುವುದನ್ನು ನೋಡಿ ಸಂತೋಷಪಡುತ್ತಿದ್ದರು. ಹಾಗೆಯೇ ಭಗವಂತನ್ನನ್ನು ಜೊತೆಗೆ ನೋಡಿರಿ, ರೋಮಾಂಚನವಾಗುತ್ತಿರಲಿ. ಭಗವಂತನೇ ನಮ್ಮಿಂದ ಕೆಲಸ ಮಾಡಿಸುತ್ತಾನೆ, ನಮ್ಮಲ್ಲಿ ಏನು ಸಾಮರ್ಥ್ಯವಿದೆ? ನೀವೆಲ್ಲರೂ ಭೂಕಂಪಗ್ರಸ್ತ ಸ್ಥಳಕ್ಕೆ ಹೋಗಿದ್ದೀರಿ, ನೂರಾರು ಕೆರೆ ಭಾವಿಗಳನ್ನು ಸ್ವಚ್ಛ ಮಾಡಿಸುತ್ತಾ ಇದ್ದು ಹಾಗೆಯೇ ಭಗವಂತನ ಲೀಲೆ ಎಂದು ತಿಳಿದು ಕೆಲಸಮಾಡಿರಿ. ಇಂತಹ ಭಾವವಿದ್ದರೆ ನಮಗೆ ಬಳಲಿಕೆ ಉಂಟಾಗಲಾರದು, ಬಹಳ ಉತ್ಸಾಹ ಆಗುವುದು. ಲೋಭಿ ಮನುಷ್ಯನು ದಣಿಯುವುದಿಲ್ಲ, ಅವನ ಉದ್ದೇಶ ಸದಾ ಹಣದ ಮೇಲೆಯೇ ಇರುತ್ತದೆ, ನಮ್ಮ ಉದ್ದೇಶ ಭಗವಂತನೇ ಆಗಿದ್ದಾನೆ. ಕೆಲಸ ಮಾಡುವವರಲ್ಲಿ ನಾನು ಹೇಳಿದಂತೆ ರೋಮಾಂಚನ ಅಶ್ರುಪಾತವಾದಾಗ ನಾನು ಹೇಳಿದ ಮಾತು ಅರಿವಾಯಿತು ಎಂದು ತಿಳಿಯಬೇಕು. ಇಲ್ಲದಿದ್ದರೆ ಕೊರತೆ ಇದೆ ಎಂದು ತಿಳಿಯಬೇಕು. ಇದು ಒರೆಗಲ್ಲಾಗಿದೆ.</p>
<p class="Text">ನಾವು ಮಾಡುವ ಕೆಲಸಗಳೆಲ್ಲವನ್ನೂ ಈಶ್ವರನಿಗಾಗಿಯೇ ಮಾಡುತ್ತೇವೆ, ಈಶ್ವರನ ಆಜ್ಞೆಯಂತೆಯೇ ಮಾಡುತ್ತಿದ್ದೇವೆ ಹಾಗೂ ಈಶ್ವರನೇ ಮಾಡಿಸುತ್ತಿದ್ದಾನೆ. ನಮ್ಮ ಜೊತೆಗಿರುವವರು ಈಶ್ವರನ ಪರಿಕರರಾಗಿದ್ದಾರೆ. ಸ್ವತಃ ಪರಮಾತ್ಮನೇ ನಟಿಸುತ್ತಿದ್ದಾನೆ. ನಾವು ಪಾತ್ರಧಾರಿಗಳು, ಅವನು ಮಾಡಿಸುತ್ತಿದ್ದಾನೆ. ಅವನ ಸಂತೋಷಕ್ಕಾಗಿ ನಾವು ಮಾಡುತ್ತಿದ್ದೇವೆ, ಅವನ ಆಜ್ಞೆಯಿಂದ ಮಾಡುತ್ತಿದ್ದೇವೆ.</p>
<p class="TXT-Right">ಪ್ರವಚನ ತಿಥಿ 6-7-1942 ರಾತ್ರಿ, ಸಾಹಬಗಂಜ್, ಗೋರಖಪುರ</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-18">16. ಮೌನವಾಗಿರಬೇಕು, ಭಜನೆ ಮಾಡಬೇಕು</p>
<p class="Text">ಓರ್ವ ಸಾಧುಗಳಿದ್ದರು, ಅವರು ಭಜನೆ, ಧ್ಯಾನ ತುಂಬಾ ಮಾಡುತ್ತಿದ್ದರು ಅವರಲ್ಲಿ ಒಬ್ಬ ಸೇವಕನೂ ಇದ್ದನು, ಅವನು ಅವರಿಗೆ ತುಂಬಾ ಸೇವೆ ಮಾಡುತ್ತಿದ್ದನು. ಸಾಧುಗಳು ಕೇಳಿದರು - ನಮ್ಮ ಸೇವೆಯ ಬದಲಿಗೆ ಏನನ್ನು ಬಯಸುವೆ? ಸೇವಕನು ಹೇಳಿದನು - ನನಗೆ ಪುತ್ರ ಸಂತಾನ ಬೇಕು. ಅವರು ಹೇಳಿದರು - ನಿನ್ನ ಹಣೆಯಲ್ಲಿ ಪುತ್ರನಾದರೋ ಬರೆದಿಲ್ಲ. ನಂತರ ಸಮಾಧಿಸ್ಥರಾಗಿ ಅವನ ಪತ್ನಿಯ ಗರ್ಭವನ್ನು ಪ್ರವೇಶಿಸಿ ಸಾಧುಗಳು ಪುತ್ರನಾಗಿ ಹುಟ್ಟಿದರು. ಅವರು ಭಜನೆ ಧ್ಯಾನ ಮಾಡುತ್ತಾ ಮೌನವಾಗಿದ್ದರು. ಬಾಲಕನು ಮೂಗನಂತೆ ಕಂಡುಬರುತ್ತಿದ್ದ. ಮಾತನಾಡಿಸಲು ಬಹಳ ಉಪಾಯ ಮಾಡಿದರು. ಆದರೆ ಅವನು ಮೌನವಾಗಿಯೇ ಇರುತ್ತಿದ್ದನು, ರಾಜನು ಹೇರಳ ಹಣ ಖರ್ಚುಮಾಡುವುದರಲ್ಲಿ ತತ್ಪರನಾಗಿದ್ದನು, ಆದರೆ ಬಾಲಕ ಮಾತನಾಡಲಿಲ್ಲ. ಒಮ್ಮೆ ಉದ್ಯಾನಕ್ಕೆ ಹೋಗಿದ್ದ ಅಲ್ಲಿ ಪಕ್ಷಿ ಮಾತನಾಡಿದ್ದರಿಂದ ರಾಜನು ಅದನ್ನು ಶಿಕಾರಿ ಮಾಡಿದನು. ಆಗ ಆ ಮುನಿ ಬಾಲಕನು ಮಾತನಾಡಿದನು. ಸತ್ತ, ನಾನೂ ಮಾತನಾಡಿದ್ದರಿಂದಲೇ ಪುತ್ರನಾದೆ. ಎಲ್ಲರೂ ಸಂತೋಷಗೊಂಡರು. ಇಂದು ಹುಡುಗ ಮಾತನಾಡಿದನು. ಮಾತನಾಡುವಂತೆ ಪುನಃ ಪ್ರಯತ್ನಿಸಿದರು, ಆದರೆ ಮಾತನಾಡಲಿಲ್ಲ. ಆಗ ಬಾಲಕನು ಬಾಲಕನು ಮಾತನಾಡಿದನು ಎಂದು ಹೇಳಿದವನಿಗೆ ಗಲ್ಲು ಶಿಕ್ಷೆಯಾಯಿತು. ಆಗ ಹುಡುಗ ಪುನಃ ಮಾತನಾಡಿದನು - ಮಾತನಾಡಿದರೆ ಸತ್ತ ಅವನಿಗೆ ಗಲ್ಲು ಶಿಕ್ಷೆಯು ರದ್ದಾಯಿತು. ಆಗ ಆ ಹುಡುಗನು ತನ್ನ ತಂದೆಯಬಳಿ ಹೇಳಿದನು ನಾನು ನಿನ್ನಲ್ಲಿ ಯಾವ ವರವನ್ನು ಇಚ್ಛಿಸುವೆ ಎಂದು ಕೇಳಿದ್ದೆ. ನೀನು ಹೇಳಿದೆ ನಾನು ಮಗನನ್ನು ಬಯಸುತ್ತೇನೆ ಎಂದು ಕೇಳಿದೆ. ಅದಕ್ಕಾಗಿ ನಾನೇ ಪುತ್ರನಾದೆ, ಸತ್ತೆ. ಪಕ್ಷಿ ಮಾತನಾಡಿತು ಸತ್ತುಹೋಯಿತು. ಮಾತನಾಡುವುದರಿಂದಲೇ ಗಲ್ಲು ಶಿಕ್ಷೆಯ ಅದೇಶವಾಯಿತು. ಅದಕ್ಕಾಗಿ ಈ ಜಗತ್ತಿನಲ್ಲಿ ಮೌನವಾಗಿರಬೇಕು ಮತ್ತು ಭಜನೆ ಧ್ಯಾನವಾಡಬೇಕು, ತುಂಬಾ ಭಜನೆ-ಧ್ಯಾನ ಮಾಡಬೇಕು. ಹಗಲು ರಾತ್ರಿ ಆನಂದದಲ್ಲಿ ಮಗ್ನರಾಗಿರಿ. ಎಲ್ಲೆಡೆ ಆನಂದವೇ ಆನಂದ. ಚಿಂತೆಯಾದರೋ ಹತ್ತಿರ ಬರಲಾದರು.</p>
<p class="Text">ಹರಿನಾಮದ ಒಪ್ಪಂದ ಮಾಡಿಕೊಳ್ಳಿ, ನಾಮದೊಂದಿಗೆ ನಾಮೀ ಬಂಧಿತನಾಗಿದ್ದಾನೆ. ನಾಮಜಪದಿಂದ ಭಗವಂತನು ಬರುವನು. ಭಗವಂತನು ಬರುವ ತನಕ ಭಜನೆ ಮಾಡುತ್ತಾ ಇರುವೆನೆಂದು ನಿಯಮ ಕೈಗೊಳ್ಳಿ. ಇಂದು ರಾತ್ರಿ ಭಗವಂತನ ಭೇಟಿಯಾದೀತು ಎಂದು ನಿಶ್ಚಯ ಮಾಡಿ, ಈ ಮಾತು ನಿರ್ವಿವಾದವಾಗಿದೆ.</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-19">17. ಭಗವಂತನ ತತ್ತ್ವವನ್ನು ತಿಳಿದು ಪ್ರೇಮಿಸಿರಿ</p>
<p class="Text">ನ್ಯಾಯಯುಕ್ತವಾಗಿ ದೊರಕಿದ ವಸ್ತು ಅಮೃತವಾಗಿದೆ. ಗೀತಾ ಪ್ರೆಸ್ಸಿನಲ್ಲಿ ನಾವು ಪರಿಶ್ರಮ ಮಾಡಿ ವೇತನ ಪಡೆಯುತ್ತೇವೆ, ಅದು ಅಮೃತವಾಗಿದೆ, ನಾವು ಕಳ್ಳತನ ಮಾಡಿ ಗೀತಾಪ್ರೆಸ್ಸಿನಿಂದ ವಸ್ತು ತೆಗೆದುಕೊಂಡರೆ ಅದು ವಿಷವಾಗಿದೆ. ನ್ಯಾಯಾನುಕೂಲ ಪಡೆಯುವುದು ಅಮೃತವಾಗಿದೆ. ಅನುಚಿತ ಪಡೆಯುವುದು ವಿಷದಂತೆ ಇದೆ.</p>
<p class="Text">ಪವಿತ್ರ ವಸ್ತುವಿನ ದುರಪಯೋಗವಾದಷ್ಟು ಹೆಚ್ಚು ಹಾನಿಯೇ ಇದೆ. ಗಂಗೆಯು ಪವಿತ್ರವಾಗಿದೆ. ಅದನ್ನು ಮಲಿನಗೊಳಿಸಿದರೆ ಪಾಪ ಮತ್ತು ಪುಣ್ಯ ಮಾಡುವುದರಿಂದ ಹೆಚ್ಚು ಲಾಭವಿದೆ. ಹೀಗೆಯೇ ಇತರ ತೀರ್ಥಗಳು ಹಾಗೂ ಮಹಾತ್ಮರ ಮಾತಾಗಿದೆ. ಲಾಭ ಮತ್ತು ಹಾನಿ ಎರಡು ವಿಧದಿಂದಲೂ ಮಹತ್ವವಿದೆ. ದುರುಪಯೋಗದಿಂದ ಹಾನಿ, ಸದುಪಯೋಗದಿಂದ ಲಾಭ. ಎಲ್ಲಿ ನೌಕರಿಯಿಂದ ಅನುಚಿತ ಗಳಿಕೆಯಾದರೆ ಅದು ನಷ್ಟವಾಗಿದೆ. ಅದಕ್ಕಾಗಿ ನಾವುಗಳು ನೌಕರಿ ಮಾಡುವುದಿಲ್ಲ, ಪ್ರಸಾದ ಪವಿತ್ರವಾಗಿಸುವಂತಹುದು. ಭಗವಂತನ ಎಲ್ಲ ವಸ್ತುಗಳು ಪವಿತ್ರವಾಗಿಸುವುದಾಗಿದೆ. ನಾವು ಅನುಚಿತವಾಗಿ ಕಳ್ಳತನ ಮಾಡಿಕೊಂಡು ಹೋದರೆ ಬಹಳ ಹಾನಿಕಾರಕವಾಗಿದೆ. ವಸ್ತುವೇನೋ ಭಗವಂತನದ್ದಾಗಿದ್ದರೂ ಅದನ್ನು ಅನುಚಿತರೂಪದಿಂದ ತೆಗೆದುಕೊಂಡರೆ ನಷ್ಟವೇ ಇದೆ. ಪರಮಾತ್ಮನು ಎಲ್ಲರಲ್ಲಿ ಇದ್ದಾನೆ.</p>
<p class="Shlok">ಸಮೋಽಹಂ ಸರ್ವಭೂತೇಷು ನ ಮೇ ದ್ವೇಷ್ಯೋಽಸ್ತಿ ನ ಪ್ರಿಯಃ ।</p>
<p class="Shlok">ಯೇ ಭಜಂತಿ ತು ಮಾಂ ಭಕ್ತ್ಯಾ ಮಯಿ ತೇ ತೇಷು ಚಾಪ್ಯಹಮ್ ॥</p>
<p class="TXT-Right">(ಗೀತೆ 9/29)</p>
<p class="Text">ನಾನು ಸರ್ವ ಪ್ರಾಣಿಗಳಲ್ಲಿ ಸಮಭಾವದಿಂದ ವ್ಯಾಪಕವಾಗಿದ್ದೇನೆ. ನನಗೆ ಯಾರೂ ಅಪ್ರಿಯರಿಲ್ಲ ಹಾಗು ಪ್ರಿಯರೂ ಅಲ್ಲ. ಆದರೆ ಪ್ರೇಮದಿಂದ ನನ್ನನ್ನು ಭಜಿಸುವವರು ನನ್ನಲ್ಲಿ ಇದ್ದಾರೆ ಮತ್ತು ನಾನೂ ಅವರಲ್ಲಿ ಪ್ರತ್ಯಕ್ಷ ಪ್ರಕಟನಾಗಿದ್ದೇನೆ.</p>
<p class="Text">ಪರಮಾತ್ಮನು ಆಕಾಶದಂತೆ ಎಲ್ಲ ಪ್ರಾಣಿಗಳಲ್ಲಿ ಸಮಭಾವದಿಂದ ವ್ಯಾಪಕನಾಗಿದ್ದಾನೆ. ಭಗವಂತನು ಹೇಳುತ್ತಾನೆ. ಏನೆಲ್ಲ ಚೇಷ್ಟೆಗಳು ಆಗುತ್ತಿವೆಯೋ ಅದೆಲ್ಲವೂ ನನ್ನ ಸತ್ತೆಯಿಂದಲೆ ಆಗುತ್ತಿವೆ.</p>
<p class="Shlok">ಈಶ್ವರಃ ಸರ್ವಭೂತಾನಾಂ ಹೃದ್ದೇಶೇಽರ್ಜುನ ತಿಷ್ಠತಿ ।</p>
<p class="Shlok">ಭ್ರಾಮಯನ್ ಸರ್ವಭೂತಾನಿ ಯಂತ್ರಾರೂಢಾನಿ ಮಾಯಯಾ ॥</p>
<p class="TXT-Right">(ಗೀತೆ 18/61)</p>
<p class="Text">ಭಗವಂತನು ಎಲ್ಲರ ಹೃದಯದಲ್ಲಿ ಸ್ಥಿತನಾಗಿದ್ದು ಅವರ ಕರ್ಮಾನುಸಾರ ಅಲೆಸುತ್ತಾ ಇರುತ್ತಾನೆ. ಪರಮಾತ್ಮನು ಒಬ್ಬನೇ ಆಗಿದ್ದರೂ ನಾನಾ ರೂಪಗಳಲ್ಲಿ ಕಾಣುತ್ತಾನೆ. ನೀರು ಒಂದೇ ಆಗಿದ್ದರೂ ಅನೇಕ ರೂಪದಲ್ಲಿ ಇರುತ್ತದೆ, ಒಂದೇ ಜಲ ಚಿಪ್ಪಿನಲ್ಲಿ ಮುತ್ತು ಮತ್ತು ಹಾವಿನ ಬಾಯಲ್ಲಿ ವಿಷವಾಗುತ್ತದೆ. ಹೀಗೆಯೇ ಒಬ್ಬನೇ ಪರಮಾತ್ಮನು ಪದಾರ್ಥದ ಕಾರಣದಿಂದ ಅನೇಕ ರೂಪದಿಂದ ಕಂಡುಬರುತ್ತಾನೆ. ಗೀತೆಯು ಹೇಳುತ್ತದೆ -</p>
<p class="Shlok">ಬಹೂನಾಂ ಜನ್ಮನಾಮಂತೇ ಜ್ಞಾನವಾನ್ ಮಾಂ ಪ್ರಪದ್ಯತೇ ।</p>
<p class="Shlok">ವಾಸುದೇವಃ ಸರ್ವಮಿತಿ ಸ ಮಹಾತ್ಮಾ ಸುದುರ್ಲಭಃ ॥</p>
<p class="TXT-Right">(ಗೀತೆ 7/19)</p>
<p class="Text">ಅನೇಕ ಜನ್ಮಗಳ ಕೊನೆಯಲ್ಲಿ ತತ್ವಜ್ಞಾನ ಪಡೆದಿರುವ ಜ್ಞಾನಿಯು ಎಲ್ಲವೂ ವಾಸುದೇವನೇ ಆಗಿದ್ದಾನೆ, ಅವನ ಹೊರತು ಬೇರೆ ಏನೂ ಇಲ್ಲವೇ ಇಲ್ಲ, ಹೀಗೆ ನನ್ನನ್ನು ಭಜಿಸುವ ಮಹಾತ್ಮನು ದುರ್ಲಭನು.</p>
<p class="Text">ಕಟ್ಟಿಗೆ, ಪುಸ್ತಕ, ಕಿಟಕಿ ಮೊದಲಾದ ಎಲ್ಲ ವಸ್ತುಗಳು ಬೆಂಕಿ ಹೊತ್ತಿಕೊಂಡಾಗ ಅಗ್ನಿಯೇ ಆಗುವುದು, ಏಕೆಂದರೆ ಎಲ್ಲವೂ ಒಂದೇ ಆಗಿತ್ತು. ಒಂದೇ ಮಣ್ಣು ನಾನಾ ರೂಪದಲ್ಲಿ ಪರಿವರ್ತಕವಾಗುತ್ತದೆ. ಕಂದಕ, ವೃಕ್ಷ, ಕಲ್ಲು ಮಣ್ಣೇ ಆಗಿತ್ತು, ಕೊನೆಗೆ ಮಣ್ಣಿನಲ್ಲೇ ಸೇರಿಹೋಗುವುದು, ಹೀಗೆಯೇ ಎಲ್ಲ ಪದಾರ್ಥಗಳು ಒಂದೇ ಪೃಥಿವಿಯ ವಿಕಾರವಾಗಿದೆ. ಹೀಗೆ ಕಂಡುಬರುವ ಎಲ್ಲ ವಸ್ತು, ರೂಪಗಳು ಒಂದೇ ಪರಮಾತ್ಮನು ಅನೇಕ ರೂಪದಲ್ಲಿ ಪರಿಣತನಾಗುತ್ತಾನೆ.</p>
<p class="Text">ನೀರು ಒಂದೇ ಆಗಿದೆ, ಅದು ಮೇಲೆ ಮೋಡ ರೂಪದಲ್ಲಿ, ಅದೇ ನೀರು ಹನಿಯ ರೂಪದಲ್ಲಿ, ಅದೇ ನೀರು ಮಂಜುಗಡ್ಡೆಯಾಗಿ ಕಂಡು ಬರುತ್ತದೆ. ಅದೇ ಆವಿಯಾಗುತ್ತದೆ. ವಾಸ್ತವವಾಗಿ ಒಂದೇ ನೀರು ಅನೇಕ ರೂಪಗಳಲ್ಲಿ ಕಂಡುಬರುತ್ತದೆ. ಹೀಗೆಯೇ ಒಬ್ಬನೇ ಪರಮಾತ್ಮನು ಅನೇಕ ರೂಪಗಳಲ್ಲಿ ಕಾಣುತ್ತಾನೆ. ಎಲ್ಲರಲ್ಲಿಯೂ ಒಬ್ಬನೇ ಪರಮಾತ್ಮನ್ನನ್ನು ನೋಡಬೇಕು. ಎಲ್ಲವೂ ಒಬ್ಬನೇ ಪರಮಾತ್ಮನ ಲೀಲೆಯಾಗಿದೆ. ನಾಟಕ ನೋಡುವುದರಿಂದ ಎಲ್ಲ ಜನರು ಸಂತೋಷಪಡುವರು. ಇದಾದರೋ ಮನುಷ್ಯಾಕೃತವಾಗಿದೆ ಮತ್ತು ಜಗದ್ರೂಪೀ ನಾಟಕವನ್ನು ರಚಿಸುವವನು ಭಗವಂತನಾಗಿದ್ದಾನೆ, ಎಲ್ಲದರಲ್ಲಿ ಸಮಾವಿಷ್ಟನಾಗಿದ್ದಾನೆ. ವಿದ್ಯುತ್ ಎಲ್ಲ ಕಡೆ ಇರುವಂತೆಯೇ ಪರಮಾತ್ಮನು ಎಲ್ಲಕಡೆ ವ್ಯಾಪಕನಾಗಿದ್ದಾನೆ. ಪರಮಾತ್ಮನಿದ್ದಾನೆ ಎಂದಾದರೆ ತೋರಿಸಿ ಎಂದು ಹೇಳಿದರೆ - ಪರಮಾತ್ಮನ ಸಗುಣ ಸಾಕಾರ ಸ್ವರೂಪವು ಕಾಣಬಲ್ಲದು, ಭಗವಂತನು ಪ್ರೇಮದಿಂದ ಪ್ರಕಟನಾಗುತ್ತಾನೆ. ಆ ಸ್ವರೂಪವು ನೋಡುವಂತಹುದಾಗಿದೆ ಹಾಗೂ ನಿರಾಕಾರವು ನೋಡುವ ವಸ್ತುವಲ್ಲ. ನಿರಾಕಾರದ ಅನುಭವವಾಗಬಲ್ಲದು. ಪ್ರೇಮದಿಂದ ನಿರಾಕಾರವನ್ನು ತಿಳಿಯಬಲ್ಲದು. ತತ್ತ್ವದಿಂದ ಅರಿವಿಗೆ ಬರುತ್ತದೆ, ನೋಡಲಾಗುವುದಿಲ್ಲ.</p>
<p class="Text">ಒಬ್ಬ ಮನುಷ್ಯ ಮುಂಬಯಿಗೆ ಹೋಗಿದ್ದನು, ಅಲ್ಲಿ ರೈಲು ಓಡಾಡುವುದನ್ನು ನೋಡಿದನು. ಇದು ಹೇಗೆ ಓಡುತ್ತದೆ ಎಂದು ಅವನಿಗೆ ಆಶ್ಚರ್ಯವಾಯಿತು. ವಿದ್ಯುತ್ತಿನಿಂದ ನಡೆಯುತ್ತದೆ ಎಂದು ಗೊತ್ತಾಯಿತು. ಅವನು ವಿದ್ಯುತ್ತನ್ನು ನೋಡಲು ಹೋದ, ವಿದ್ಯುತ್ತಿನಿಂದ ಫ್ಯಾನ್, ವಿದ್ಯುದ್ದೀಪ ಇತ್ಯಾದಿಗಳನ್ನು ನೋಡಿದನು, ಕೆಲವೆಡೆ ಪ್ರಕಾಶ ನೋಡಿದನು, ಗಾಳಿಯ ಅವಶ್ಯಕತೆ ಬಿದ್ದಾಗ ಫ್ಯಾನ್ ನಡೆಸಿದನು, ಗಾಳಿ ಬಂತು. ಬೆಳಕು ಬೇಕೆಂದಾಗ ಸ್ವಿಚ್ ಹಾಕಿದನು ಬೆಳಕು ಬಂದಿತು, ರೇಡಿಯೋದಿಂದ ಹಾಡು ಕೆಳಿಬಂತು. ಇದೆಲ್ಲವೂ ವಿದ್ಯುತ್ತಿನಿಂದ ಆಗುತ್ತದೆ ಎಂಬ ಅನುಭವ ಅವನಿಗುಂಟಾಯಿತು. ಹೀಗೆಯೇ ಎಲ್ಲ ವಸ್ತುಗಳು ವಿದ್ಯುತ್ತಿನಿಂದ ನಡೆಯುತ್ತವೆ ಎಂದು ತಿಳಿದುಕೊಂಡನು, ಮತ್ತೆ ವಿದ್ಯುತ್ತನ್ನು ನೋಡಲು ಪವರ್ ಹೌಸ್ಗೆ ಹೋದನು. ಅಲ್ಲಿ ವಿದ್ಯುತ್ತನ್ನು ನೋಡಬೇಕೆಂದು ಬಯಸಿದನು. ಅವರು ವಿದ್ಯುತ್ತಿನ ಜನರೇಟರ್ ತೋರಿಸಿದರು, ಇವನು ಕೇಳಿದ- ನನಗೆ ವಿದ್ಯುತ್ತನ್ನು ತೋರಿಸಿರಿ ಎಂದ. ಅವರು ಈ ತಂತಿಯಲ್ಲಿ ವಿದ್ಯುತ್ತು ಇದೆ ಎಂದರು. ಇವನು ಕೈಯಿಟ್ಟ ಕರೆಂಟು ಹೊಡೆಯಿತು. ಇವನನ್ನು ದೂರಕ್ಕೆ ಎಸೆದುಬಿಟ್ಟಿತು. ಅವರು ಹೇಳಿದರು - ವಿದ್ಯುತ್ತು ನೋಡುವ ವಸ್ತು ಅಲ್ಲ, ತಿಳಿಯಬಹುದು. ಹೀಗೆಯೇ ಒಬ್ಬನೇ ಪರಮಾತ್ಮನು ಎಲ್ಲ ಕೆಲಸಗಳನ್ನೂ ಮಾಡುತ್ತಾನೆ. ಚಂದ್ರ, ಸೂರ್ಯ, ಎಲ್ಲವೂ ಒಬ್ಬ ಪರಮಾತ್ಮನಿಂದಲೇ ಪ್ರಕಾಶಿತವಾಗುತ್ತವೆ.</p>
<p class="Shlok">ಯದ್ಯದ್ವಿಭೂತಿಮತ್ಸತ್ತ್ವಂ ಶ್ರೀಮದೂರ್ಜಿತಮೇವ ವಾ ।</p>
<p class="Shlok">ತತ್ತ ದೇವಾವಗಚ್ಛ ತ್ವಂ ಮಮ ತೇಜೋಽಂಶ ಸಂಭವಮ್ ॥</p>
<p class="TXT-Right">(ಗೀತೆ 10/41)</p>
<p class="Text">ಯಾವ ಯಾವುದು ವಿಭೂತಿಯುಕ್ತ ಅರ್ಥಾತ್ ಐಶ್ವರ್ಯಯುಕ್ತ ಹಾಗೂ ಕಾಂತಿಯುಕ್ತ, ಶಕ್ತಿಯುಕ್ತವಾಗಿವೆಯೋ, ಅದೆಲ್ಲವೂ ನನ್ನ ತೇಜದ ಅಂಶದಿಂದ ಉತ್ಪನ್ನವಾದುವು ಎಂದು ತಿಳಿ. ಎಲ್ಲವೂ ಒಬ್ಬ ಪರಮಾತ್ಮನಿಂದಲೇ ಪ್ರಕಾಶಿತವಾಗುತ್ತವೆ. ವಿದ್ಯುತ್ತಿನ ಶಕ್ತಿಯಿಂದ ಗಾಳಿ, ಬೆಂಕಿ, ಬೆಳಕು, ಶೀತಲತೆ ಎಲ್ಲವೂ ಆಗುವಂತೆಯೇ ಒಬ್ಬ ಪರಮಾತ್ಮನಿಂದಲೇ ಎಲ್ಲದರ ಉತ್ಪತ್ತಿ ಆಗುತ್ತದೆ. ವಿದ್ಯುತ್ ಜಡವಾಗಿದೆ, ಪರಮಾತ್ಮನು ಚೇತನನಾಗಿದ್ದಾನೆ. ಪರಮಾತ್ಮನಿಗಾಗಿ ಸಾಧನೆ ಮಾಡುವುದರಿಂದ ಅವನ ನಿಜವಾದ ಜ್ಞಾನವಾಗಬಲ್ಲದು. ವಿದ್ಯುತ್ತಿನ ತತ್ತ್ವದ ಸೂಕ್ಷ್ಮಜ್ಞಾನವು ಇಂಜಿನಿಯರ್ನಿಗೆ ಇರುತ್ತದೆ. ಹೀಗೆಯೇ ಪರಮಾತ್ಮನ ಸೂಕ್ಷ್ಮ ಜ್ಞಾನವು ಮಹಾತ್ಮರಿಗೆ ಇರುತ್ತದೆ. ಆಕಾಶವು ಎಲ್ಲಾಕಡೆ ವ್ಯಾಪಕವಿರುವಂತೆಯೇ ಪರಮಾತ್ಮನು ಎಲ್ಲ ಕಡೆಯೂ ವ್ಯಾಪಕವಾಗಿದ್ದಾನೆ.</p>
<p class="Text">ಅದಕ್ಕಾಗಿ ಪರಮಾತ್ಮನ ಪ್ರಾಪ್ತಿಗಾಗಿ ಪ್ರೇಮ ಸಾಧನೆ ಮಾಡಬೇಕು. ಲೋಭಿಯು ಹಣಕ್ಕಾಗಿ, ಕಾಮಿಯು ಸ್ತ್ರೀಯಳಿಗಾಗಿ ಪ್ರೇಮವಿಡುವಂತೆ, ಇದಕ್ಕಿಂತಲೂ ಮಿಗಿಲಾಗಿ ಪರಮಾತ್ಮನನ್ನು ನಾವು ಪ್ರೇಮಿಸಬೇಕು. ಪರಮಾತ್ಮನು ಕಂಡುಬರುವುದಿಲ್ಲ, ಪ್ರೇಮ ಹೇಗೆ ಮಾಡುವುದು? ಎಂಬ ಪ್ರಶ್ನೆ ಉಂಟಾಗಬಹುದು. ಎಲ್ಲರ ಆತ್ಮಾ ಪರಮಾತ್ಮನಾಗಿದ್ದಾನೆ. ಅದಕ್ಕಾಗಿ ನಾವು ಎಲ್ಲ ಪ್ರಾಣಿಗಳ ಸೇವೆ ಮಾಡಬೇಕು. ಇದೇ ಭಗವಂತನ ಸೇವೆಯಾಗಿದೆ.</p>
<p class="Shlok">ತೇ ಪ್ರಾಪ್ನುವಂತಿ ಮಾಮೇವ ಸರ್ವಭೂತಹಿತೇ ರತಾಃ ।</p>
<p class="TXT-Right">(ಗೀತೆ 12/4)</p>
<p class="Text">ಹೀಗೆ ಎಲ್ಲ ಪ್ರಾಣಿಗಳ ಸೇವೆ ಮಾಡುವುದರಿಂದ ಪರಮಾತ್ಮನ ಪ್ರಾಪ್ತಿ ಆಗುತ್ತದೆ. ಏಕೆಂದರೆ ಭಗವಂತನು ಹೇಳುತ್ತಾನೆ -</p>
<p class="Shlok">ಅಹಮಾತ್ಮಾ ಗುಡಾಕೇಶ ಸರ್ವಭೂತಾಶಯಸ್ಥಿತಃ ।</p>
<p class="TXT-Right">(ಗೀತೆ 10/20)</p>
<p class="Text">ಅರ್ಜುನ! ನಾನು ಎಲ್ಲ ಪ್ರಾಣಿಗಳ ಹೃದಯದಲ್ಲಿ ಸ್ಥಿತನಾಗಿ ಎಲ್ಲರ ಆತ್ಮಾ ಆಗಿದ್ದೇನೆ.</p>
<p class="Text">ಎಲ್ಲರೊಂದಿಗೆ ಸ್ವಾರ್ಥರಹಿತ ಪ್ರೇಮ ಮಾಡಬೇಕು. ಸ್ವಾರ್ಥರಹಿತ ಪ್ರೇಮವು ಒಂದೋ ಪ್ರಭುವಿನಲ್ಲಿ ಇದೆ ಅಥವಾ ಪ್ರಭುಪ್ರಾಪ್ತ ಮಹಾತ್ಮಾ ಪುರುಷರಲ್ಲಿ ಇರುತ್ತದೆ. ತುಳಸೀದಾಸರು ಹೇಳುತ್ತಾರೆ -</p>
<p class="Shlok">ಸ್ವಾರಥ ಮೀತ ಸಕಲ ಜಗವಾಹೀ<span class="char-style-override-3">ಂ</span> । ಸಪನೆಹು ಪ್ರಭು ಪರಮಾರಥ ನಾಹೀ<span class="char-style-override-3">ಂ</span> ॥</p>
<p class="Shlok">ಹೇತು ರಹಿತ ಜಗ ಜುಗ ಉಪಕಾರೀ । ತುಮ್ಹ ತುಮ್ಹಾರ ಸೇವಕ ಅಸುರಾರೀ ॥</p>
<p class="Text">ಹೇತುರಹಿತ ಪ್ರೇಮಮಾಡುವವರಲ್ಲಿ ನೀನಿರುವೆ ಅಥವಾ ನಿನ್ನ ಭಕ್ತರಿದ್ದಾರೆ. ಹೀಗೆ ಹೇತು ರಹಿತ ಪ್ರೇಮ, ಉಪಕಾರ ಮಾಡುವವರ ತುಲನೆ ಭಗವಂತನಿಗೆ ಸಮಾನವಾಗಿದೆ. ಅವನಿಗಾಗಿ ಯಾವುದೂ ದುರ್ಲಭವಲ್ಲ. ಭಗವಂತನು ಸಿಕ್ಕಿಬಿಟ್ಟರೆ ಬೇರೆ ಮಾತೇನಿದೆ? ಲೋಭಿಯ ಹೃದಯದಲ್ಲಿ ಹಣವೇ ಕುಳಿತಿರುವಂತೆ, ಭಗವಂತನಿಗಾಗಿ ಇತರರ ಉಪಕಾರ ಹೇಗೆ ಮಾಡಬಹುದು ಎಂದು ಇಚ್ಛಿಸುವ ಪುರುಷನು ಪ್ರಭುವಿಗೆ ಸಮಾನನಾಗಿದ್ದಾನೆ. ಭಗವಂತ ಹೇಳುತ್ತಾನೆ -</p>
<p class="Shlok">ಸುಹೃದಂ ಸರ್ವಭೂತಾನಾಂ ಜ್ಞಾತ್ವಾ ಮಾಂ ಶಾಂತಿಮೃಚ್ಛತಿ ॥</p>
<p class="Text">ಸಂಪೂರ್ಣ ಭೂತ-ಪ್ರಾಣಿಗಳ ಸುಹೃದ್ ಅರ್ಥಾತ್ ಸ್ವಾರ್ಥ ರಹಿತ ದಯಾಳು ಮತ್ತು ಪ್ರೇಮಿ ಎಂದು ನನ್ನನ್ನು ತತ್ವದಿಂದ ತಿಳಿದು ಶಾಂತಿಯನ್ನು ಪಡೆಯುತ್ತಾರೆ.</p>
<p class="Text">ಯಾರಲ್ಲಿ ಎಷ್ಟು ದಯೆ, ಸಮತೆ ಇರುತ್ತದೋ, ಅಷ್ಟೇ ಪ್ರಮಾಣದಲ್ಲಿ ಅವರಲ್ಲಿ ಪರಮಾತ್ಮನು ಸ್ಥಿತನಾಗುತ್ತಾನೆ.</p>
<p class="Shlok">ಇಹೈವ ತೈರ್ಜಿತಃ ಸರ್ಗೋ ಯೇಷಾಂ ಸಾಮ್ಯೇ ಸ್ಥಿತಂ ಮನಃ ।</p>
<p class="Shlok">ನಿರ್ದೋಷಂ ಹಿ ಸಮಂ ಬ್ರಹ್ಮ ತಸ್ಮಾದ್ ಬ್ರಹ್ಮಣೀ ತೇ ಸ್ಥಿತಃ ॥</p>
<p class="TXT-Right">(ಗೀತೆ 5/19)</p>
<p class="Text">ಯಾರ ಮನಸ್ಸು ಸದಾ ಸಮತ್ವ ಭಾವದಲ್ಲಿಯೇ ಸ್ಥಿತವಾಗಿದೆಯೋ, ಅವನು ಜೀವಿಸಿರುವಾಗಲೇ ಸಚ್ಚಿದಾನಂದ ಘನ ಪರಮಾತ್ಮನಲ್ಲೇ ಸ್ಥಿತನಾಗಿದ್ದಾನೆ. ಅದಕ್ಕಾಗಿ ಅವನು ಸಚ್ಚಿದಾನಂದಘನ ಪರಮಾತ್ಮನಲ್ಲೇ ಸ್ಥಿತನಾಗಿದ್ದಾನೆ.</p>
<p class="Shlok">ಯೋ ಮಾಂ ಪಶ್ಯತಿ ಸರ್ವತ್ರ ಸರ್ವಂ ಚ ಮಯಿ ಪಶ್ಯತಿ ।</p>
<p class="Shlok">ತಸ್ಯಾಹಂ ನ ಪ್ರಣಶ್ಯಾಮಿ ಸ ಚ ಮೇನ ಪ್ರಣಶ್ಯತಿ ॥</p>
<p class="TXT-Right">(ಗೀತೆ 6/30)</p>
<p class="Text">ಯಾವ ಪುರುಷನು ಸಂಪೂರ್ಣ ಪ್ರಾಣಿಗಳಲ್ಲಿ ಎಲ್ಲರ ಆತ್ಮರೂಪ ವಾಸುದೇವನಾದ ನನ್ನನ್ನು ವ್ಯಾಪಕನೆಂದು ನೋಡುವನೋ ಮತ್ತು ಸಂಪೂರ್ಣ ಪ್ರಾಣಿಗಳನ್ನು ವಾಸುದೇವನಾದ ನನ್ನ ಅಂತರ್ಗತ ನೋಡುವನೋ ಅವನಿಗೆ ನಾನು ಅದಶ್ಯನಲ್ಲ ಮತ್ತು ಅವನೂ ನನಗೆ ಅದಶ್ಯನಾಗುವುದಿಲ್ಲ. ಏಕೆಂದರೆ ಅವನು ನನ್ನಲ್ಲಿ ಏಕೀಭಾವದಿಂದ ಸ್ಥಿತನಾಗಿದ್ದಾನೆ. ಹೀಗೆ ಸಮರೂಪ ಪರಮಾತ್ಮನು ಎಲ್ಲೆಡೆ ಇದ್ದಾನೆ. ಈ ಪ್ರಕಾರ ಸಮತೆಯಲ್ಲಿ ಸ್ಥಿತಿಯಿರುವವನು ಪರಮಾತ್ಮನಲ್ಲಿ ಸ್ಥಿತನಾಗಿದ್ದಾನೆ. ಭಗವಾನ್ ಶ್ರೀರಾಮನು ಸಮದರ್ಶಿ ಆಗಿದ್ದಾನೆ, ಮಹಾತ್ಮರೂ ಸಮದರ್ಶಿ ಆಗಿದ್ದಾರೆ.</p>
<p class="Shlok">ಮಾನಾಪಮಾನಯೋಸ್ತುಲ್ಯಸ್ತುಲ್ಯೋ ಮಿತ್ರಾರಿಪಕ್ಷಯೋಃ ।</p>
<p class="TXT-Right">(ಗೀತೆ 14/25)</p>
<p class="Text">ಆ ಮಹಾತ್ಮರು ಮಾನ ಮತ್ತು ಅಪಮಾನಗಳಲ್ಲಿ, ಮಿತ್ರ ಹಾಗೂ ಶತ್ರುಪಕ್ಷದಲ್ಲಿಯೂ ಸಮರಾಗಿದ್ದಾರೆ.</p>
<p class="Shlok">ಸಮ ದುಃಖಸುಖಃ ಸ್ವಸ್ಥಃ ಸಮಲೋಷ್ಟಾಶ್ಮಕಾಂಚನಃ ।</p>
<p class="Shlok">ತುಲ್ಯಪ್ರಿಯಾಪ್ರಿಯೋ ಧೀರಸ್ತುಲ್ಯನಿಂದಾತ್ಮ ಸಂಸ್ತುತಿಃ ॥</p>
<p class="TXT-Right">(ಗೀತೆ 14/24)</p>
<p class="Text">ನಿರಂತರ ಆತ್ಮಭಾವದಲ್ಲಿ ಸ್ಥಿತನು, ದುಃಖ-ಸುಖಗಳನ್ನು ಸಮವೆಂದು ತಿಳಿಯುವವನು, ಕಲ್ಲು, ಮಣ್ಣು, ಚಿನ್ನ ಇವುಗಳಲ್ಲಿ ಸಮಾನ ಭಾವವುಳ್ಳವನು, ಜ್ಞಾನೀಯು, ಪ್ರಿಯ - ಅಪ್ರಿಯಗಳನ್ನು ಒಂದೇ ಎಂದು ತಿಳಿಯುವನು ಮತ್ತು ತನ್ನ ನಿಂದೆ ಸ್ತುತಿಗಳಲ್ಲಿ ಸಮಾನ ಭಾವವುಳ್ಳವನು ಮಹಾತ್ಮನಾಗಿದ್ದಾನೆ.</p>
<p class="Text">ಸಮತೆ, ದಯೆ ಇರುವವನು ಭಕ್ತನಾಗಿದ್ದಾನೆ. ಭಗವಂತನ ಪ್ರೇಮಿಯು ಮಮತೆ, ಅಹಂತೆ ರಹಿತನಾಗಿರುತ್ತಾನೆ. ಅಹಂತೆ ಮಮತೆಯಿಂದಾಗಿ ಪ್ರೇಮವಿದ್ದರೆ ಪಶುಗಳಲ್ಲಿ ಮತ್ತು ನಮ್ಮಲ್ಲಿ ವ್ಯತ್ಯಾಸವೇನಿದೆ?</p>
<p class="Shlok">ಸಂತುಷ್ಟಃ ಸತತಂ ಯೋಗೀ ಯತಾತ್ಮಾ ದೃಢನಿಶ್ಚಯಃ ।</p>
<p class="Shlok">ಮಯ್ಯರ್ಪಿತ ಮನೋಬುದ್ಧಿರ್ಯೋ ಮದ್ಭಕ್ತಃ ಸ ಮೇ ಪ್ರಿಯಃ ॥</p>
<p class="TXT-Right">(ಗೀತೆ 12/14)</p>
<p class="Text">ನಿರಂತರ ಸಂತುಷ್ಟನಾದ, ಮನ ಇಂದ್ರಿಯಗಳ ಸಹಿತ ಶರೀರವನ್ನು ವಶಪಡಿಸಿಕೊಂಡು, ನನ್ನಲ್ಲೇ ದೃಢ ನಿಶ್ಚಯವುಳ್ಳ ಆ ಯೋಗಿಯೂ, ನನ್ನಲ್ಲಿಯೇ ಮನಸ್ಸು ಬುದ್ಧಿಯನ್ನು ಅರ್ಪಿಸಿದ ನನ್ನ ಭಕ್ತನು ನನಗೆ ಪ್ರಿಯನು.</p>
<p class="Text">ಮನ-ಬುದ್ಧಿಗಳನ್ನು ಗೆದ್ದು ಪ್ರಭುವಿನಲ್ಲಿ ತೊಡಗಿಸಿದ ಭಕ್ತನು ಭಗವಂತನಿಗೆ ಪ್ರಿಯನು. ಇದೆಲ್ಲ ಮಾತುಗಳನ್ನು ಗಮನಿಸಿ ಎಲ್ಲರೊಂದಿಗೆ ಸ್ವಾರ್ಥರಹಿತ ಪ್ರೇಮವನ್ನು ಮಾಡಬೇಕು. ಸ್ವಾರ್ಥಕ್ಕಾಗಿಯಾದರೋ ಇಡೀ ಜಗತ್ತೇ ಪ್ರೇಮಿಸುತ್ತದೆ. ವ್ಯಾಪಾರಿಯು ಹಣಕ್ಕಾಗಿ ಎಲ್ಲರನ್ನೂ ಪ್ರೇಮಿಸುತ್ತಾನೆ, ಅವನ ಪ್ರತಿಯೊಂದು ಕ್ರಿಯೆಯೂ ಹಣಕ್ಕಾಗಿಯೇ ಇರುತ್ತದೆ; ಹೀಗೆಯೇ ನಮ್ಮ ಎಲ್ಲ ಚೇಷ್ಟೆಗಳೂ ಪ್ರಭುವಿಗಾಗಿಯೇ ಇರಬೇಕು.</p>
<p class="Shlok">ಯತ್ಕರೋಷಿ ಯದಶ್ನಾಸಿ ಯಜ್ಜುಹೋಷಿ ದದಾಸಿ ಯತ್ ।</p>
<p class="Shlok">ಯತ್ತಪಸ್ಯಸಿ ಕೌಂತೇಯ ತತ್ಕುರುಷ್ವ ಮದರ್ಪಣಮ್ ॥</p>
<p class="TXT-Right">(ಗೀತೆ 9/27)</p>
<p class="Text">ಎಲೈ ಅರ್ಜುನ! ನೀನು ಮಾಡುವ ಎಲ್ಲ ಕರ್ಮಗಳನ್ನು, ತಿನ್ನುವುದನ್ನು, ಹವನ ಮಾಡುವುದನ್ನು, ಕೊಡುವ ದಾನವನ್ನು, ಆಚರಿಸುವ ಸ್ವಧರ್ಮಾಚರಣರೂಪೀ ತಪಸ್ಸನ್ನು ನನಗೆ ಅರ್ಪಣ ಮಾಡು. ಇದರಿಂದ ಏನಾಗುವುದು?</p>
<p class="Shlok">ಶುಭಶುಭಲೈರೇವಂ ಮೋಕ್ಷಸೇ ಕರ್ಮಬಂಧನೈಃ ।</p>
<p class="Shlok">ಸಂನ್ಯಾಸೋಗಯುಕ್ತಾತ್ಮಾ ವಿಮುಕ್ತೋ ವಾಮುಪೈಷ್ಯಸಿ ॥</p>
<p class="TXT-Right">(ಗೀತೆ 9/28)</p>
<p class="Text">ಈ ಪ್ರಕಾರ ಕರ್ಮಗಳನ್ನು ನನಗೆ ಅರ್ಪಣರೂಪೀ ಸಂನ್ಯಾಸ ಯೋಗದಿಂದ ಕೂಡಿದ ಮನಸ್ಸುಳ್ಳ ನೀನು ಶುಭಾಶುಭ ಫಲರೂಪೀ ಕರ್ಮಬಂಧನದಿಂದ ಮುಕ್ತನಾಗುವೆ.</p>
<p class="Text">ಹಣಕ್ಕಾಗಿ ಕರ್ಮಮಾಡುವವನಿಗೆ ಹಣ ಸಿಗಬಹುದು. ಹೀಗೆಯೇ ಭಗವಂತನಿಗಾಗಿ ಪ್ರೇಮ ಮಾಡಿದರೆ ಭಗವಂತನು ಸಿಗುವನು, ಏಕೆಂದರೆ ಭಗವಂತನು ಎಲ್ಲೆಡೆ ಇದ್ದಾನೆ. ಭಗವಂತನಿಗಾಗಿ ಗೋಪಿಯರಂತೆಯೇ ಪ್ರೇಮ ಮಾಡಿರಿ, ಇದರ ಫಲ ಸ್ವರೂಪವಾಗಿ ಪ್ರಭುವೇ ಸಿಗುವನು. ಭಗವಂತನು ಪ್ರೇಮ ಮಾಡುವವರಿಗೆ ಸಿಗುತ್ತಾನೆ. ಪ್ರೇಮವಿರುವಲ್ಲಿಯೇ ಪ್ರಭು ಬರುತ್ತಾನೆ. ಭಗವಂತನಂತೆ ಪ್ರೇಮಿ, ಹಿತೈಷಿ, ಸುಹೃದ್ ಯಾರೂ ಇಲ್ಲ. ಅದಕ್ಕಾಗಿ ನಾವು ಎಲ್ಲರೊಂದಿಗೆ ಸ್ವಾರ್ಥರಹಿತ ಪ್ರೇಮ ಮಾಡಬೇಕು. ಇದರ ಫಲವಾಗಿ ಭಗವಂತನೇ ಸಿಗುವನು. ಸ್ವಾರ್ಥರಹಿತ ಭಾವವು ಈಶ್ವರ ಅಥವಾ ಮಹಾತ್ಮರಲ್ಲೇ ಇರಬಲ್ಲದು.</p>
<p class="Text">ಪ್ರಭುವಿನಲ್ಲಿ ಇಡುವ ಹೇತುರಹಿತ ಪ್ರೇಮವು ಕಲ್ಯಾಣ ಮಾಡುವುದಾಗಿದೆ. ಭಗವಂತನು ಪ್ರೇಮದಿಂದ ದೊರೆಯುವನು, ಅದಕ್ಕಾಗಿ ಎಲ್ಲರನ್ನು ಸಾಕ್ಷಾತ್ ಭಗವತ್ ಸ್ವರೂಪನೆಂದು ತಿಳಿದು ಪ್ರೇಮಿಸಬೇಕು. ಭಗವಂತನ ಪ್ರಾಪ್ತಿಗಾಗಿ ಮಾಡುವ ಪ್ರೇಮವು ಭಗವಂತನನ್ನೇ ಪ್ರೇಮಿಸುವುದಾಗಿದೆ.</p>
<p class="Text">ಸ್ವಾರ್ಥಕ್ಕಾಗಿ ಇರುವ ಪ್ರೇಮವು ಇಡೀ ಜಗತ್ತಿನದಾಗಿದೆ. ಸ್ವಾರ್ಥರಹಿತ ಪ್ರೇಮವನ್ನು ಪ್ರಭುವಿನಲ್ಲಿಯೇ ಇಡಬೇಕು.</p>
<p class="Text">ಇಡಿ ಜಗತ್ತು ಕಾಮಿನಿ - ಕಾಂಚನಗಳ ದಾಸವಾಗಿದೆ. ಅವನಿಗಾಗಿ ಏನು ಹೇಳಬೇಕು. ಇಂತಹ ಪ್ರೇಮವಾದರೋ ನಾಯಿಯಲ್ಲಿಯೂ ಇರುತ್ತದೆ. ಪ್ರಭುವಿನಲ್ಲಿ ಇರುವ ಪ್ರೇಮವೇ ಧನ್ಯವಾಗಿದೆ, ಅದಕ್ಕಾಗಿ ನಾವು ಪ್ರಭುವಿನಲ್ಲಿಯೇ ಪ್ರೇಮವಿರಿಸಬೇಕು.</p>
<p class="TXT-Right">ಪ್ರವಚನ ತಿಥಿ 8-7-1942 ಪ್ರಾತಃಕಾಲ, ಸಾಹಬಗಂಜ್, ಗೋರಖಪುರ</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span class="char-style-override-4"></span></p>


<p class="Page-Break"> </p>
<p class="Chapter-Heading" id="toc_marker-20">18. ನಮ್ಮ ಜೀವನವು ಸೇವೆಗಾಗಿ ಇದೆ.</p>
<p class="Text">ಇತರರ ಆತ್ಮಕ್ಕೆ ಸುಖಕೊಡುವಷ್ಟು ಸಮಾನ ಧರ್ಮ ಇನ್ನೊಂದಿಲ್ಲ.</p>
<p class="Text">ಭಗವಂತನು ಅನ್ನ-ವಸ್ತ್ರಗಳನ್ನು ಎಲ್ಲರ ಅವಶ್ಯಕತೆಗನುಸಾರ ಕಳಿಸುತ್ತಾನೆ. ಅದಕ್ಕಾಗಿ ಯಾರ ಬಳಿ ಯಾವ ವಸ್ತು ಹೆಚ್ಚಾಗಿದೆಯೋ ಅದನ್ನು ಯಾರಲ್ಲಿ ಅಭಾವವಿದೆಯೋ ಅವರಿಗೆ ಕೊಡಬೇಕು.</p>
<p class="Text">ತನ್ನ ಸರ್ವಸ್ವವನ್ನು ಸೇವೆಯಲ್ಲಿ ತೊಡಗಿಸಿರಿ. ಎಲ್ಲರ ಸೇವೆ ಮಾಡಲಿಕ್ಕಾಗಿ ಭಗವಂತನಲ್ಲಿ ಪ್ರಾರ್ಥಿಸಿರಿ. ವಾಣಿಯಿಂದ ನಾಮದ ಜಪ, ಶರೀರದಿಂದ ಸೇವೆ, ಮನಸ್ಸಿನಿಂದ ಅವನ ಧ್ಯಾನ ಮಾಡಬೇಕು. ನಮ್ಮ ಜೀವನ ಸೇವೆಗಾಗಿಯೇ ಇದೆ.</p>
<p class="Text">ಓರ್ವ ಮಹಾತ್ಮರ ಬಳಿ ಒಬ್ಬ ವೈಶ್ಯನು ಹೋಗಿ ಉಪದೇಶ ಮಾಡುವಂತೆ ಪ್ರಾರ್ಥಿಸಿದನು. ಮಹಾತ್ಮರು ಹೇಳಿದರು- ದುಃಖಿಗಳ, ಅನಾಥರ ಸೇವೆ ಮಾಡು ಎಂದರು. ಅವನು ಹಾಗೆಯೇ ಮಾಡುತ್ತಾ ಇದ್ದನು. ಒಂದು ದಿನ ಓರ್ವ ಕಟ್ಟಿಗೆ ಮಾರಲಿಕ್ಕಾಗಿ ಬಂದಿದ್ದವನು, ಬಿಸಿಲಿನ ತಾಪದಿಂದ ಬಿದ್ದುಬಿಟ್ಟನು. ಆ ವೈಶ್ಯನು ಅವನಿಗೆ ನೀರು ಕುಡಿಸಿದನು. ಆಗ ಅವನು ಚೇತರಿಸಿಕೊಂಡನು. ಅವನಿಗೆ ಹಸಿವಾಗಿತ್ತು, ತಿನ್ನಲು ಹಿಟ್ಟನ್ನು ಕೊಟ್ಟನು. ಅವನು ಅದನ್ನು ತಿಂದು ನೀರು ಕುಡಿದು ತೃಪ್ತನಾಗಿ ಮರಳಿದನು. ಇತ್ತ ಭಗವಂತನು ಪ್ರಕಟವಾದನು. ವರವನ್ನು ಬೇಡುವಂತೆ ಕೇಳಿದನು, ವೈಶ್ಯನು ಹೇಳಿದನು- ನೀನೇ ದೊರಕಿದೆ, ಇದಕ್ಕಿಂತ ಹೆಚ್ಚಿನ ವರ ಏನು ಬೇಕು? ಭಗವಂತನು ಅಂತರ್ಧಾನನಾದನು.</p>
<p class="Text">ಈಗ ಎಲ್ಲ ಜನತೆ ದುಃಖಿಯಾಗಿದೆ, ಆದ್ದರಿಂದ ಎಲ್ಲ ಜನತೆ ಪಾತ್ರರಾಗಿದ್ದಾರೆ. ದುಃಖೀ ಅನಾಥರ ಸೇವೆಯಿಂದ ಭಗವಂತನ ದರ್ಶನ ಬಹಳ ಬೇಗ ಆಗುತ್ತದೆ. ಪ್ರತಿಯೊಬ್ಬ ಮನುಷ್ಯನನ್ನು ನೋಡಿ ಇವನಿಗೆ ಸುಖ ಹೇಗಾಗಬಹುದು ಎಂಬ ಭಾವ ಉಂಟಾಗಬೇಕು. ಯಾರಾದರೂ ಭೇಟಿಯಾದರೆ ಅವನಿಗೆ ಸುಖ ಕೊಡಲು ಪ್ರಯತ್ನಿಸಬೇಕು. ಯಾರೊಂದಿಗಾದರೂ ಭೇಟಿಯಾದರೆ ಅವನು ಆನಂದಮಗ್ನನಾಗಲಿ, ಸುಖಿಯಾಗಲಿ, ಪರಮಧಾಮವು ಪ್ರಾಪ್ತವಾಗಲಿ. ಇತರರಿಗೆ ಸುಖ ಸಿಗುವುದು ಹೇಗೆ? ಎಂಬ ವ್ರತ ಕೈಗೊಳ್ಳಬೇಕು. ಎಲ್ಲ ಜೀವರಿಗೆ ಅಭಯದಾನ ನೀಡಿ, ಯಾರೂ ದುಃಖಿಯಾಗದಿರಲಿ.</p>
<p class="Shlok">ಯಸ್ಮಾನ್ನೋದ್ವಿಜತೇ ಲೋಕೋ ಲೋಕಾನ್ನೋದ್ವಿಜತೇ ಚ ಯಃ ।</p>
<p class="Shlok">ಹರ್ಷಾಮರ್ಷಭಯೋದ್ವೇಗೈರ್ಮುಕ್ತೋ ಯಃ ಸ ಚ ಮೇ ಪ್ರಿಯಃ ॥</p>
<p class="TXT-Right">(ಗೀತೆ 12/15)</p>
<p class="Text">ತನ್ನ ಸರ್ವಸ್ವವು ನಾಶವಾಗಿ ಹೋಗಲಿ, ಆದರೆ ಬೇರೆಯವರ ಸೇವೆ ಮಾಡಿ, ಸಾಧ್ಯವಿದ್ದಷ್ಟೂ ಇತರರ ಸೇವೆ ಮಾಡಿರಿ. ಎಂದೂ ಯಾವುದೇ ಪ್ರಕಾರದ ಹಿಂಸೆಯನ್ನು ಯಾವ ಪ್ರಾಣಿಗೂ ಮಾಡದೆ ಸೇವೆ ಮಾಡಿರಿ. ಬೇರೆಯವರಿಗೆ ಸುಖಕೊಡುವ ಪ್ರಯತ್ನ ಮಾಡಬೇಕು, ಜೊತೆ-ಜೊತೆಗೆ ಭಗವಂತನ ಧ್ಯಾನವನ್ನೂ ಮಾಡಿರಿ. ಎಲ್ಲರ ಕಲ್ಯಾಣವಾಗಲಿ ಎಂಬ ಭಾವ ಇರುವವನು ಮುಕ್ತಿಗೆ ಅಧಿಕಾರಿಯಾಗುತ್ತಾನೆ.</p>
<p class="TXT-Right">ಪ್ರವಚನ ತಿಥಿ 8-7-1942 ಪ್ರಾತಃಕಾಲ, ಸಾಹಬಗಂಜ್, ಗೋರಖಪುರ</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-21">19. ಮುಕ್ತಿಗಾಗಿ ಸಾಧನೆಯ ಅವಶ್ಯಕತೆ</p>
<p class="Text">ಭಗವಂತನು ಸರ್ವಜ್ಞನೂ, ಎಲ್ಲವನ್ನೂ ತಿಳಿಯುವವನೂ ಆಗಿದ್ದಾನೆ. ಆದರೆ ಯಾರ ಮುಕ್ತಿ ಆಗಬಹುದು ಇದನ್ನು ಭಗವಂತನೂ ಮೊದಲೇ ತಿಳಿಯುವುದಿಲ್ಲ. ಮೊದಲಿನಿಂದಲೇ ತಿಳಿದಿದ್ದರೆ ಪ್ರಯತ್ನದ ಅವಶ್ಯಕತೆ ಏನಿದೆ? ಭಗವಂತನು ಮೊದಲೇ ತಿಳಿಯುತ್ತಾನಾದರೆ ಮತ್ತೆ ಪ್ರಯತ್ನವೇಕೆ? ಭಗವಂತನು ತಿಳಿಯುವುದಿಲ್ಲ ಎಂಬ ಮಾತಿಲ್ಲ, ಜೀವರಿಗೆ ಅವಕಾಶ ಕೊಟ್ಟರೆ, ಭವಿಷ್ಯದಲ್ಲಿ ಇವನ ಮುಕ್ತಿ ಆಗಬಹುದು ಎಂದು ಭಗವಂತನು ನಿಶ್ಚಯಿಸಿದರೆ ಪ್ರಯತ್ನದ ಅವಶ್ಯಕತೆ ಏನಿದೆ?</p>
<p class="Text">ಪ್ರೇಮ ಮತ್ತು ನಿಷ್ಕಾಮಭಾವ ಉಂಟಾದರೆ ಭಗವಂತನು ಬೇಗನೆ ಸಿಗುವನು. ಹಿಂದಿನ ಸಂಚಿತ ಪಾಪದಿಂದಲೂ ಭಗವಂತನು ಸಿಗುವುದರಲ್ಲಿ ತಾರತಮ್ಯ ಆಗಬಹುದು.</p>
<p class="Text">ಈ ದೃಶ್ಯಪದಾರ್ಥಗಳೆಲ್ಲ ನಾಶವುಳ್ಳವುಗಳು, ಅದಕ್ಕಾಗಿ ನಾವು ಯಾವ ಕಾರ್ಯಕ್ಕಾಗಿ ಬಂದಿರುವೆವೋ ಅದನ್ನು ಮಾಡಿಕೊಳ್ಳಬೇಕು. ಸತ್ತು ಹೋದವನು ಎಲ್ಲಿಗೆ ಹೋದ ಎಂಬುದು ಸುಳಿವೇ ಇರುವುದಿಲ್ಲ, ಅದಕ್ಕಾಗಿ ನಾವು ಮಾಡುವ ಕೆಲಸವನ್ನು ಬೇಗನೇ ಮಾಡಿಕೊಳ್ಳಬೇಕು.</p>
<p class="Text">ನಾವು ಅನೇಕ ಬಾರಿ ದೇವ, ಪಶು, ಮನುಷ್ಯ ಮುಂತಾಗಿ ಆಗಿಹೋಗಿದ್ದೇವೆ, ಎಷ್ಟೋ ಬಾರಿ ಇಂದ್ರ, ಬ್ರಹ್ಮಾ ಮುಂತಾಗಿ ಆಗಿ ನಾಶಹೊಂದಿದ್ದೇವೆ. ನೀರಿನ ಪರಮಾಣುಗಳನ್ನು ಎಣಿಸಬಹುದು, ಆದರೆ ಇಂದ್ರ, ಬ್ರಹ್ಮರನ್ನು ಎಣಿಸಲಾಗುವುದಿಲ್ಲ, ಆದ್ದರಿಂದ ಅನಂತ ಜನ್ಮಗಳ ಈ ಚಕ್ರದಿಂದ ಬದುಕುಳಿಯಲು ಸಾಧನೆ ಮಾಡಬೇಕು.</p>
<p class="Text">ಯಾವ ಕೆಲಸಕ್ಕಾಗಿ ಬಂದಿರುವೆವೋ ಅದನ್ನು ಪರಾಕ್ರಮದಿಂದ ಮಾಡಬೇಕು. ಈ ಜಗತ್ತಿನಲ್ಲಿ ಊಟ, ತಿಂಡಿ, ಭೋಗ, ವಿಶ್ರಾಂತಿ ಪಡೆಯಲು ನಾವು ಬಂದವರಲ್ಲ. ಆಹಾರ, ನಿದ್ದೆ, ಮೊದಲಾದವು ಪಶುಗಳೂ ಮಾಡುತ್ತವೆ. ಇಷ್ಟರಲ್ಲೇ ಜೀವನ ಕಳೆದರೆ ಏನು ಲಾಭವಾಯಿತು? ಇದೇ ಸುಖ-ದುಃಖಗಳಾದರೆ ನಮಗಿಂತ ನಾಯಿ, ವೇಶ್ಯೆ ಒಳ್ಳೆಯವರು.</p>
<p class="Text">ವೇಶ್ಯೆಯ ದರ್ಶನವೇ ಪಾಪವಾಗಿದೆ. ನಾಯಿ, ವೇಶ್ಯೆಯಾಗಲೂ ಯಾರೂ ತಯಾರಿಲ್ಲ, ಆದರೆ ನಾವು ಸಾಧನೆ-ಭಜನೆ ಮಾಡದಿದ್ದರೆ ಅನೇಕ ಬಾರಿ ನಾಯಿಯಾಗಬೇಕಾಗುವುದು. ಆದ್ದರಿಂದ ನಾವು ಎಚ್ಚರಿಕೆಯಿಂದ ಸದಾ ಭಜನೆ ಸಾಧನೆಯಲ್ಲಿ ತೊಡಗಬೇಕು. ಯಾವ ಕೆಲಸಕ್ಕಾಗಿ ಇಲ್ಲಿಗೆ ಬಂದಿರುವೆವೋ ಆ ಕೆಲಸವನ್ನು ಮೊದಲು ಮಾಡಬೇಕು, ಅದೇ ಭಗತ್ಪ್ರಾಪ್ತಿಯಾಗಿದೆ.</p>
<p class="TXT-Right">ಪ್ರವಚನ ತಿಥಿ 9-7-1942 ಪ್ರಾತಃಕಾಲ, ಗೋರಖಪುರ</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-22">20. ಈಶ್ವರನಲ್ಲಿ ಭಕ್ತಿ ಮತ್ತು ಧರ್ಮದ ಪಾಲನೆ</p>
<p class="Text">ಎಲ್ಲ ಭಯಗಳ ಏಕಮಾತ್ರ ಕಾರಣ ಅಜ್ಞಾನವಾಗಿದೆ, ಭಯಕ್ಕೆ ಬೇರೆ ಯಾವ ಕಾರಣವೂ ಇಲ್ಲ. ಎಲ್ಲವೂ ವಾಸುದೇವನೊಬ್ಬನೇ ಅಂತಿರುವಾಗ ಭಯ ಏತರದು? ಸುತ್ತಲೂ ಯುದ್ಧ ನಡೆಯುತ್ತಾ ಇದೆ, ಇದರಲ್ಲಿ ಭಗವಂತನ ದೊಡ್ಡ ದಯೆ ಇದೆ, ಭಗವಂತನು ಎಚ್ಚರಿಸುತ್ತಿದ್ದಾನೆ. ಮುಂದೆ ಏನಾಗಬಹುದು ತಿಳಿಯದು, ಅದಕ್ಕಾಗಿಯೇ ಭಗವಂತನು ಎಚ್ಚರಿಸುತ್ತಿದ್ದಾನೆ. ಈ ಯುದ್ಧ ನಮ್ಮ ಮಮತೆ ಮತ್ತು ಅಹಂಕಾರವನ್ನು ನಾಶಮಾಡಲಿಕ್ಕಾಗಿ ನಡೆಯುತ್ತಾ ಇದೆ. ಭಗವಂತನು ಮಮತೆಯ ನಾಶಮಾಡುತ್ತಾನೆ. ಸುತ್ತಲಿನ ಯುದ್ಧದಿಂದ ಧನದ ನಾಶವಾಗುತ್ತಾ ಇದೆ, ಭರವಸೆ ಇಡಬೇಡಿ, ಇದು ಕ್ಷಣಭಂಗುರವಾಗಿದೆ ಎಂಬ ಪಾಠ ಇದರಿಂದ ಸಿಗುತ್ತಾ ಇದೆ. ದೇಹದಲ್ಲಿರುವ ಅಹಂಕಾರವನ್ನು ವಿನಾಶ ಮಾಡಲಿಕ್ಕಾಗಿ ಭಗವಂತನು ನಮಗೆ ಅದೇಶ ಕೊಡುತ್ತಿದ್ದಾನೆ, ಎಚ್ಚರಿಸಲಿಕ್ಕಾಗಿ. ಕಾಮಿನೀ, ಕಾಂಚನ, ಮಾನ-ಸಮ್ಮಾನ ಮೊದಲಾದವುಗಳನ್ನು ನಾಶ ಮಾಡಲಿಕ್ಕಾಗಿ ಹೀಗೆ ಮಾಡುತ್ತಿದ್ದಾನೆ. ಭಗವಂತನ ಇಚ್ಛೆಯಂತೆ ಈ ಲೀಲೆಯು ನಡೆಯುತ್ತಾ ಇದೆ. ಏನೆಲ್ಲ ನಡೆಯುತ್ತದೋ ಎಲ್ಲವೂ ಮಂಗಲವೇ - ಮಂಗಲಲೀಲೆಯನ್ನು ನೋಡಿ ಸಂತೋಷಪಡಬೇಕು. ಎಲ್ಲರಿಗೆ ಆಗುವ ಗತಿಯೇ ನಮಗೂ ಆಗುವುದು, ಅದಕ್ಕಾಗಿ ಆತ್ಮಕಲ್ಯಾಣಕ್ಕಾಗಿ ಬಹಳ ಜೋರಾಗಿ ಭಜನೆ - ಧ್ಯಾನ ಸಾಧನೆಗಳನ್ನು ಮಾಡಬೇಕು.</p>
<p class="Shlok">ತಂ ವಿದ್ಯಾದ್ದುಃಖ ಸಂಯೋಗವಿಯೋಗಂ ಯೋ ಸಂಜ್ಞಿತಮ್ ।</p>
<p class="Shlok">ಸ ನಿಶ್ಚಯೇನ ಯೋಕ್ತವ್ಯೋ ಯೋಗೋಽನಿರ್ವಿಣ್ಣಚೇತಸಾ ॥</p>
<p class="TXT-Right">(ಗೀತೆ 6/23)</p>
<p class="Text">ದುಃಖರೂಪ ಸಂಸಾರದಿಂದ ರಹಿತವಾಗಿರುವುದರ ಹೆಸರು ಯೋಗವಾಗಿದೆ, ಅದನ್ನು ತಿಳಿಯಬೇಕು. ಆ ಯೋಗವನ್ನು ಬೇಸರಿಸದೆ ಅರ್ಥಾತ್ ಧೈರ್ಯ ಮತ್ತು ಉತ್ಸಾಹದಿಂದ ಕೂಡಿದ ಚಿತ್ತದಿಂದ ನಿಶ್ಚಯಪೂರ್ವಕ ಮಾಡುವುದು ಕರ್ತವ್ಯವಾಗಿದೆ.</p>
<p class="Text">ಆ ಯೋಗದ ಅನುಷ್ಠಾನವನ್ನು ನಿಶ್ಚಯವಾಗಿ ಮಾಡಬೇಕು, ಎಲ್ಲದರಿಂದ ಮೋಹ, ಸ್ನೇಹ ತೊಡೆದು ಹಾಕಬೇಕು. ಯಾವುದರಲ್ಲಿ ಮಮತೆ ಇದೆಯೋ ಅದೇ ದುಃಖವನ್ನು ಕೊಡುತ್ತದೆ. ಮಮತೆ ಇಲ್ಲದವರಿಗೆ ದುಃಖವಿಲ್ಲ.</p>
<p class="Text">ಮನುಷ್ಯನು ಈಶ್ವರನನ್ನು ಅವಲಂಬಿಸಿರಬೇಕು. ಈಶ್ವರನನ್ನು ಅವಲಂಬಿಸಿದವನಲ್ಲಿ ಧೈರ್ಯ, ನಿರ್ಭಯತೆ ಬಂದುಬಿಡುತ್ತದೆ ಮತ್ತು ಪರಮಾತ್ಮನ ಪ್ರಾಪ್ತಿ ಆಗುತ್ತದೆ. ಧರ್ಮದ ಅನುಷ್ಠಾನಗಳನ್ನು ಹೃತ್ಪೂರ್ವಕವಾಗಿ ಮಾಡಬೇಕು. ಈಶ್ವರನಲ್ಲಿ ಶರಣಾಗತಿ ಹಾಗೂ ಧರ್ಮದ ಪಾಲನೆಯಿಂದ ಮನುಷ್ಯ ಉದ್ಧಾರವಾಗುತ್ತಾನೆ. ನಿಷ್ಕಾಮಭಾವದಿಂದ ಧರ್ಮದ ಪಾಲನೆ ಮಾಡಿದರೆ ಕಲ್ಯಾಣವಾಗುವುದು. ಭಗವಂತನು ಸ್ವತಃ ಹೇಳುತ್ತಾನೆ -</p>
<p class="Shlok">ಏವಂ ಪರಂಪರಾ ಪ್ರಾಪ್ತಮಿಮಂ ರಾಜರ್ಷಯೋ ವಿದುಃ ।</p>
<p class="Shlok">ಸ ಕಾಲೇನೇಹ ಮಹತಾ ಯೋಗೋ ನಷ್ಟಃ ಪರಂತಪ ॥</p>
<p class="TXT-Right">(ಗೀತೆ 4/2)</p>
<p class="Text">ಈ ಪ್ರಕಾರ ಧರ್ಮದ ಪ್ರಣಾಲಿಯು ಬಹಳ ದಿನಗಳಿಂದ ವಿನಾಶವಾಗಿ ಹೋಗಿತ್ತು. ಅದೇ ಯೋಗ ಇಂದು ನಿನಗೆ ಹೇಳಲಾಯಿತು. ಈ ಮಾತನ್ನು ಗಮನಿಸಿ ಧರ್ಮ ಪಾಲನೆಗಾಗಿ ಒತ್ತು ಕೊಡಬೇಕು. ಘೋರ ಕಲಿಯುಗ ಬರುತ್ತಾ ಇದೆ. ಈಶ್ವರನ ಸಮ್ಮತಿಯನ್ನಿರಿಸಿಕೊಂಡು ಧರ್ಮದ ಪಾಲನೆ ಮಾಡುವುದರಿಂದ ಯುದ್ಧಕ್ಕೆ ಹೋಗಲು ಭಯವಿಲ್ಲ. ಜಗತ್ತಿನಲ್ಲಿ ಧರ್ಮದ ಪಾಲನೆ ಮತ್ತು ಈಶ್ವರನ ಭಕ್ತಿ ಎಂಬ ಎರಡೇ ವಸ್ತುಗಳು ಇರುವುದು. ಇದಕ್ಕಿಂತ ಮಿಗಿಲಾದುದು ಜತ್ತಿನಲ್ಲಿ ಏನೂ ಇಲ್ಲ. ಧರ್ಮಪಾಲನೆಯಿಂದ ಬಯಸಿದ್ದು ಆಗುತ್ತದೆ. ಈಗ ಧರ್ಮವನ್ನು ಆಚರಿಸುವವರು ಕಡಿಮೆಯಾಗಿದ್ದಾರೆ, ಅದಕ್ಕಾಗಿ ಸ್ವಲ್ಪವೇ ಧರ್ಮದ ಪಾಲನೆಯಿಂದ ಮಹಾಭಯದಿಂದ ಉದ್ಧಾರವಾಗುವುದು ಎಂಬ ಸವಲತ್ತುಗಳನ್ನು ಭಗವಂತನು ಕೊಟ್ಟಿರುವನು.</p>
<p class="Shlok">ನೇಹಾಭಿಕ್ರಮನಾಶೋಽಸ್ತಿ ಪ್ರತ್ಯವಾಯೋ ನ ವಿದ್ಯತೇ ।</p>
<p class="Shlok">ಸ್ವಲ್ಪಮಪ್ಯಸ್ಯ ಧಮಸ್ಯ ತ್ರಾಯತೇ ಮಹತೋ ಭಯಾತ್ ॥</p>
<p class="TXT-Right">(ಗೀತೆ 2/40)</p>
<p class="Text">ನಿಷ್ಕಾಮಭಾವದಿಂದ ಮಾಡಿದ ಕರ್ಮವು ಎಂದೆಂದಿಗೂ ಶಾಶ್ವತವಾಗಿರುತ್ತದೆ. ಸಕಾಮ ಕರ್ಮದಲ್ಲಿ ಪ್ರತ್ಯವಾಯ ಅರ್ಥಾತ್ ವಿಪರೀತ ಪರಿಣಾಮ ಆಗಬಲ್ಲದು, ಅಲ್ಪ ಫಲವನ್ನು ನೀಡಿ ನಾಶವಾಗುತ್ತದೆ. ಈ ಧರ್ಮದ ಸ್ವಲ್ಪವಾದ ಸಾಧನೆಯೂ ಮಹಾಭಯದಿಂದ ಉದ್ಧರಿಸುತ್ತದೆ.</p>
<p class="Text">ನ್ಯಾಯದಿಂದ ಗಳಿಸಿದ ಧನವೇ ಶ್ರೇಷ್ಠವಾಗಿದೆ. ಪಾಪಯುಕ್ತ ಧನವನ್ನು ತೆಗೆದುಕೊಳ್ಳಬಾರದು. ಊಟಕ್ಕೆ ಕೊರತೆ ಇದ್ದರೂ, ಆಪತ್ತು ಬಂದರೂ ಇತರರ ಧನ, ಸ್ತ್ರೀ ಮುಂತಾದವುಗಳ ಕಡೆಗೆ ಮನಸ್ಸು ಹರಿಬಿಡಬಾರದು. ನ್ಯಾಯದ ಹಣದಿಂದ ಆತ್ಮ ಪವಿತ್ರವಾಗುತ್ತದೆ. ಅನ್ಯಾಯದಿಂದ ಗಳಿಸಿದ ಹಣವನ್ನು ಬಯಸಬೇಡಿ, ಅದು ಅಧರ್ಮವಾಗಿದೆ.</p>
<p class="Text">ಸತ್ಯದ ಪಾಲನೆಯಿಂದ ಯುಧಿಷ್ಠರನ ರಥವು ನೆಲ ಬಿಟ್ಟು ಸಂಚರಿಸುತ್ತಿತ್ತು. ಇಂದು ಇಂತಹ ಧರ್ಮಾತ್ಮಾ ಪುರುಷರಿದ್ದರೆ ಎಲ್ಲ ಜನರು ಧರ್ಮವನ್ನು ಪಾಲಿಸತೊಡಗುವರು.</p>
<p class="Text">ಸ್ವತಃ ಧರ್ಮವೇ ಒಮ್ಮೆ ಯುಧಿಷ್ಠಿರನನ್ನು ಪರೀಕ್ಷಿಸಿತು. ಧರ್ಮವು ಮೃಗರೂಪದಿಂದ ಓರ್ವ ಋಷಿಯ ಅರಣಿಯನ್ನು ಎತ್ತಿಕೊಂಡು ಹೋಯಿತು. ಋಷಿಯು ಯುಧಿಷ್ಠಿರನಲ್ಲಿ ಕೇಳಿದನು, ನಾನು ನಾಳೆ ಯಜ್ಞವನ್ನು ಹೇಗೆ ಮಾಡಲಿ? ಆಗ ಬೆಂಕಿಪೊಟ್ಟಣ ಇರಲಿಲ್ಲ. ಅರಣಿಯನ್ನೇ ಮಥಿಸಿ ಅಗ್ನಿಯನ್ನು ಪಡೆಯುತ್ತಿದ್ದರು. ಯುಧಿಷ್ಠಿರನು ಸಹದೇವನಿಗೆ ಹೋಗಲು ಸಂಕೇತ ಮಾಡಿದನು. ಸಹದೇವನು ಹೋದನು, ಅಲ್ಲಿ ಒಂದು ಸರೋವರವಿತ್ತು, ಅವನಿಗೆ ಬಾಯಾರಿಕೆಯಾಗಿತ್ತು, ಅಶರೀರ ವಾಣಿಯನ್ನು ಕೇಳಿಯೂ ಆ ಕೊಳದ ನೀರು ಕುಡಿದನು, ನೀರು ಕುಡಿಯುತ್ತಲೇ ಅವನು ಸತ್ತುಹೋದನು. ಹೀಗೆಯೇ ಅರ್ಜುನ, ಭೀಮ, ನಕುಲ ಎಲ್ಲರೂ ಸತ್ತುಹೋದರು. ಕೊನೆಗೆ ಯುಧಿಷ್ಠಿರನು ಬಂದನು ಹಾಗೂ ನೀರನ್ನು ಪರೀಕ್ಷಿಸತೊಡಗಿದನು. ಇವರೆಲ್ಲ ಹೇಗೆ ಸತ್ತರು ಎಂಬ ಆಶ್ಚರ್ಯವಾಯಿತು. ಯುಧಿಷ್ಠಿರನು ನೀರು ಕುಡಿಯಲು ಯತ್ನಿಸಿದಾಗ ನೀನು ನನ್ನ ಪ್ರಶ್ನೆಗಳಿಗೆ ಉತ್ತರ ಕೊಟ್ಟು ನೀರು ಕುಡಿ, ಇಲ್ಲವಾದರೆ ನೀನೂ ಸಾಯುವೆ ಎಂಬ ಆಕಾಶವಾಣಿ ನುಡಿಯಿತು.</p>
<p class="Text">ಧರ್ಮವು ಪ್ರಶ್ನಿಸಿತು - ಆಶ್ಚರ್ಯ ಯಾವುದು? ಯುಧಿಷ್ಠಿರನು ಹೇಳಿದನು -</p>
<p class="Shlok">ಅಹನ್ಯಹನಿ ಭೂತಾನಿ ಗಚ್ಛಂತೀಹ ಯಮಾಲಯಮ್ ।</p>
<p class="Shlok">ಶೇಷಾಃ ಸ್ಥಿರತ್ವಮಿಚ್ಛಂತಿ ಕಿಮಾಶ್ಚರ್ಯ ಮತಃ ಪರಮ್ ॥</p>
<p class="TXT-Right">(ಮಹಾಭಾರತ - ವನ-313/116)</p>
<p class="Text">ಪ್ರತಿದಿನವೂ ಪ್ರಾಣಿಗಳು ಯಮಲೋಕಕ್ಕೆ ಹೋಗುತ್ತಾರೆ, ಇದನ್ನು ನೋಡಿಯೂ ಉಳಿದಿರುವ ಜನರು ಸದಾಕಾಲ ಶಾಶ್ವತವಾಗಿರಲು ಬಯಸುತ್ತಾರೆ. ಇದಕ್ಕಿಂತ ಹಿರಿದಾದ ಆಶ್ಚರ್ಯ ಏನಿದೆ?</p>
<p class="Shlok">ತುಲ್ಯೇ ಪ್ರಿಯಾಪ್ರಿಯೇ ಯಸ್ಯ ಸುಖದುಃಖೇ ತಥೈವ ಚ ।</p>
<p class="Shlok">ಅತೀತಾನಾಗತೇ ಚೋಭೇ ಸ ವೈ ಸರ್ವಧನೀ ನರಃ ॥</p>
<p class="TXT-Right">(ಮಹಾಭಾರತ - ವನ-313/121)</p>
<p class="Text">ಯಾರಿಗೆ ಪ್ರಿಯ-ಅಪ್ರಿಯ, ಸುಖ-ದುಃಖ, ಭೂತ-ಭವಿಷ್ಯ ಮುಂತಾದುವುಗಳೆಲ್ಲವೂ ಸಮಾನವಾಗಿದೆಯೋ ಅವನು ನಿಸ್ಸಂದೇಹವಾಗಿ ಎಲ್ಲರಿಗಿಂತಲೂ ದೊಡ್ಡ ಧನಿಕನಾಗಿದ್ದಾನೆ.</p>
<p class="Text">ಹೀಗೆ ಬಹಳಷ್ಟು ಪ್ರಶ್ನೆಗಳ ಉತ್ತರ ಪಡೆದು ಯಕ್ಷನು ಪ್ರಸನ್ನನಾದನು ಹಾಗೂ ನಾನು ನಿನ್ನ ಒಬ್ಬ ಸಹೋದರನನ್ನು ಬದುಕಿಸುತ್ತೇನೆ ಎಂದು ಹೇಳಿದನು. ಯುಧಿಷ್ಠಿರನು ನಕುಲನು ಬದುಕಲಿ ಎಂದು ಕೇಳಿದನು, ಆಗ ಧರ್ಮವು ಕೇಳಿತು - ನಕುಲನನ್ನೇ ಏಕೆ ಬದುಕಿಸಲು ಬಯಸುವೆ? ಭೀಮಸೇನ ಹಾಗೂ ಅರ್ಜುನರ ಸಹಾಯದಿಂದ ರಾಜ್ಯ ಸಿಗಬಲ್ಲದು. ಯುಧಿಷ್ಠಿರನು ಹೇಳಿದನು - ಕುಂತಿಯ ಮಗ ನಾನೊಬ್ಬನಿದ್ದೇನೆ ಹಾಗೂ ಮಾದ್ರಿಯ ಮಗ ನಕುಲನಿರುವನು. ನಾನು ಧರ್ಮಾತ್ಮಾ ಎಂದು ಕರೆಸಿಕೊಳ್ಳುತ್ತಿರುವೆನು, ನಾನೇ ಧರ್ಮವನ್ನು ತ್ಯಜಿಸಿದರೆ ಜನರು ಏನು ಹೇಳುವರು? ಯುಧಿಷ್ಠಿರನು ನಕುಲನನ್ನು ಬದುಕಿಸಲು ಹೇಳಿದನು. ಧರ್ಮವು ಸಂತೋಷಗೊಂಡು ಎಲ್ಲರನ್ನೂ ಬದುಕಿಸಿತು. ಹಾಗೂ ನಾನು ನಿನ್ನ ಮೇಲೆ ಸಂತುಷ್ಟನಾಗಿದ್ದೇನೆ ಎಂದು ಹೇಳಿತು. ಅವನು ಅಂತರ್ಧಾನನಾದನು. ಭಾರೀ ಆಪತ್ತು ಬಂದಿದ್ದರೂ ಧರ್ಮವನ್ನು ತ್ಯಾಗ ಮಾಡಬಾರದು. ಯುಧಿಷ್ಠಿರನ ಧರ್ಮನಿಷ್ಠೆಯನ್ನು ನೋಡಿದರೆ ರೋಮಾಂಚನವಾಗುತ್ತದೆ.</p>
<p class="Text">ನಾವು ನ್ಯಾಯಾನುಕೂಲ ಧನೋಪಾರ್ಜನೆ ಮಾಡಬೇಕು. ನ್ಯಾಯವಾದ ಒಂದು ಮುಷ್ಟಿ ಕಡಲೆಯಿಂದ ಆತ್ಮ ಪವಿತ್ರವಾಗುತ್ತದೆ.</p>
<p class="Text">ಒಮ್ಮೆ ರಾಜಾ ಹರಿಶ್ಚಂದ್ರನು ಸ್ಮಶಾನವನ್ನು ಕಾಯುತ್ತಿದ್ದನು, ಹರಿಶ್ಚಂದ್ರನ ಪುತ್ರ ಸತ್ತುಹೋದನು, ಅವನ ಪತ್ನಿಯು ಮಗುವನ್ನು ಎತ್ತಿಕೊಂಡು ಸ್ಮಶಾನಕ್ಕೆ ಬಂದಳು. ಹರಿಶ್ಚಂದ್ರನು ಶುಲ್ಕವನ್ನು ಕೇಳಿದನು. ಪತ್ನಿ ಹೇಳಿದಳು ನನ್ನ ಬಳಿ ಹಣ ಇಲ್ಲ. ಕೊನೆಗೆ ಶುಲ್ಕವಿಲ್ಲದ ಕಾರಣ ಆಕೆಯ ತಲೆ ಕಡಿಯಬೇಕೆನ್ನುವಾಗ ಭಗವಂತನಿಂದ ಸಹಿಸಲಾಗಲಿಲ್ಲ. ಆಗಲೇ ಪ್ರತ್ಯಕ್ಷನಾದನು. ಹರಿಶ್ಚಂದ್ರನಲ್ಲಿ ವರವನ್ನು ಬೇಡುವಂತೆ ಹೇಳಿದಾಗ, ಹರಿಶ್ಚಂದ್ರನು ಇಡೀ ನಗರದ ಜನರನ್ನು ಪರಮಧಾಮಕ್ಕೆ ಕೊಂಡುಹೋಗುವಂತೆ ಪ್ರಾರ್ಥಿಸಿದನು. ಭಗವಂತನು ವರವನ್ನು ಕೊಟ್ಟನು, ಎಲ್ಲರ ಉದ್ಧಾರವಾಗಿ ಹೋಯಿತು. ಧರ್ಮವನ್ನು ಪಾಲಿಸಬೇಕು. ಬೇಕಾದರೆ ಪ್ರಾಣವೇ ಹೋಗಲಿ, ಧರ್ಮದ ಪಾಲನೆಯಿಂದ ಎಲ್ಲವೂ ಆಗುವುದು. ಧರ್ಮಾತ್ಮಾ ಯುಧಿಷ್ಠಿರನ ಹೆಸರನ್ನು ಉಚ್ಚರಿಸುವುದರಿಂದ ಜನರು ಪವಿತ್ರರಾಗುತ್ತಾರೆ. ಪ್ರಾತಃಕಾಲ ಅವನ ಸ್ಮರಣೆಯಿಂದ ಧರ್ಮದ ವೃದ್ಧಿಯಾಗುತ್ತದೆ. ಧರ್ಮದ ಒಂದೊಂದು ಅಂಗದ ಪಾಲನೆಯಿಂದ ಲೌಕಿಕ ಶಕ್ತಿ ಹೇಳಲಾಗಿದೆ.</p>
<p class="Shlok">ಅಹಿಂಸಾಪ್ರತಿಷ್ಠಾಯಾಂ ತತ್ಸನ್ನಿಧೌ ವೈರತ್ಯಾಗಃ ।</p>
<p class="TXT-Right">(ಪಾತಂಜಲ ಯೋಗ ಪ್ರದೀಪ ಸಾಧನಪಾದ 35)</p>
<p class="Text">ಅಹಿಂಸಾ ವ್ರತಿಯಲ್ಲಿ ಎಲ್ಲರ ಕುರಿತು ವೈರಭಾವ ಮುಗಿದುಹೋಗುತ್ತದೆ.</p>
<p class="Shlok">ಸತ್ಯ ಪ್ರತಿಷ್ಠಾಯಾಂ ಕ್ರಿಯಾಫಲಾಶ್ರಯತ್ವಮ್ ।</p>
<p class="TXT-Right">(ಪಾತಂಜಲ ಯೋಗ ಪ್ರದೀಪ ಸಾಧನಪಾದ 36)</p>
<p class="Text">ಸತ್ಯದ ಪ್ರತಿಷ್ಠೆಯಾದಾಗ ಸತ್ಯವಾಗಿ ಮಾತನಾಡುವವನ ಪ್ರತಿಯೊಂದು ಮಾತೂ ಸತ್ಯವಾಗುತ್ತದೆ.</p>
<p class="Shlok">ಅಸ್ತೇಯ ಪ್ರತಿಷ್ಠಾಯಾಂ ಸರ್ವರತ್ನೋಪಸ್ಥಾನಮ್ ।</p>
<p class="TXT-Right">(ಪಾತಂಜಲ ಯೋಗ ಪ್ರದೀಪ ಸಾಧನಪಾದ 37)</p>
<p class="Text">ಕಳ್ಳತನ ಮಾಡದವನಿಗೆ ರತ್ನಗಳ ಭಂಡಾರವೇ ಕಂಡುಬರುತ್ತದೆ. ಅವನ ಮೇಲೆ ಎಲ್ಲರೂ ವಿಶ್ವಾಸವಿಡುತ್ತಾರೆ.</p>
<p class="Text">ಈಗ ಯಾವ ಮನುಷ್ಯನು ಯಾರಿಗೂ ಹಣವನ್ನು ಕೊಡಲು ಬಯಸುವುದಿಲ್ಲ, ಆದರೆ ಧರ್ಮಾತ್ಮ ಪುರುಷನಲ್ಲಿ ಎಲ್ಲರೂ ವಿಶ್ವಾಸವಿಡುತ್ತಾರೆ.</p>
<p class="Text">ಯಾರಿಗೆ ಪರಧನ, ಪರಸ್ತ್ರೀಯಲ್ಲಿ ಪವಿತ್ರ ಭಾವನೆ ಇದೆಯೋ, ಅವನ ಬಳಿ ಜನರು ತನ್ನ ಪತ್ನೀ, ಧನ ಎಲ್ಲವನ್ನು ಇಡಬಲ್ಲರು. ಅನ್ಯಾಯದ ಸ್ವಲ್ಪ ಧನವೂ ಕೂಡ ಎಲ್ಲರನ್ನು ನಾಶ ಮಾಡಿಬಿಡುತ್ತದೆ. ಗಂಗಾಜಲದ ಗಡಿಗೆಯಲ್ಲಿ ಒಂದು ತೊಟ್ಟು ಮೂತ್ರ ಹಾಕಿದರೆ ಎಲ್ಲವೂ ಅಪವಿತ್ರವಾಗುತ್ತದೆ. ಅದಕ್ಕಾಗಿ ಅನ್ಯಾಯದ ಹಣವನ್ನು ಸೇರಿಸಿಡಬಾರದು. ಬೇರೆಯವರ ಧನದಿಂದ ಪಾಪವೂ ತಟ್ಟುತ್ತದೆ ಮತ್ತು ಧನವೂ ಉಳಿಯಲಾರದು.</p>
<p class="Text">ಭಗವಂತನ ಭಜನೆಯಿಂದ ಅತಿಶಯ ಪಾಪಿಯೂ ಪವಿತ್ರನಾಗುತ್ತಾನೆ. ನಾವು ಮಾಡಿದ ಎಲ್ಲ ಪಾಪವನ್ನು ಭಗವಂತನು ನಾಶಮಾಡುತ್ತಾನೆ. ಬೇರೆ ಏನೂ ಆಗದಿದ್ದರೂ ಕೇವಲ ಭಗವಂತನನ್ನು ಭಜಿಸಿರಿ. ಇದರಿಂದ ಪಾಪವು ನಾಶವಾಗಿಹೋದೀತು.</p>
<p class="Text">ಅದಕ್ಕಾಗಿ ನಾವು ನಿರಂತರ ಭಜನೆ ಮಾಡಬೇಕು. ಸತ್ಯ, ಅಹಿಂಸಾ, ಅಸ್ತೇಯ ಮೊದಲಾದವುಗಳನ್ನು ಮೂರು ವರ್ಷಗಳವರೆಗೆ ಪೂರ್ಣವಾಗಿ ಸೇವಿಸಿದರೆ ಇವುಗಳ ಪ್ರತಿಷ್ಠೆ ಆಗುವುದು. ಬ್ರಹ್ಮಚರ್ಯದ ಪ್ರತಿಷ್ಠೆಯಿಂದ ವೀರ್ಯಲಾಭವಾಗುತ್ತದೆ, ಅವನೊಳಗೆ ವೀರ್ಯ, ಪರಾಕ್ರಮ ಉಂಟಾದೀತು. ಒಂದುವರ್ಷದ ಬ್ರಹ್ಮಚರ್ಯ ಪಾಲನೆಯಿಂದ ಅಶ್ವಮೇಧ ಯಜ್ಞಕ್ಕೆ ಸಮವೆಂದು ತಿಳಿಸಲಾಗಿದೆ. ಒಂದುವರ್ಷದ ಮೌನದ ಮಹತ್ವ ಬಹಳವಿದೆ.</p>
<p class="Text">ಅಹಿಂಸಾ, ಸತ್ಯ, ಅಸ್ತೇಯ, ಬ್ರಹ್ಮಚರ್ಯ, ಅಪರಿಗ್ರಹ ಇವು ಐದು ಮಹಾವ್ರತಗಳೆಂದು ತಿಳಿಯಲಾಗಿದೆ. ಇವೆಲ್ಲ ಮಾತುಗಳು ಪ್ರತ್ಯಕ್ಷವಾಗಿ ಘಟಿಸಬಲ್ಲವು. ಹಿಂದೆ ಮಹಾತ್ಮರಲ್ಲಿ ಇದು ಪ್ರತ್ಯಕ್ಷವಾಗಿ ಕಾಣುತ್ತಿತ್ತು. ಇಂದೂ ಕೂಡ ಪಾಲನೆ ಮಾಡುವವರಲ್ಲಿ ಇಂತಹ ಮಾತು ಇದೆ. ಇವೆಲ್ಲದರ ಪಾಲನೆ ಪರಮಾತ್ಮನ ಪ್ರಾಪ್ತಿಗಾಗಿ ಮಾಡಬೇಕು.</p>
<p class="Text">ರಾಜಾ ಯುಧಿಷ್ಠಿರನ ಒಂದೊಂದು ಕ್ರಿಯೆಯನ್ನು ಗಮನಿಸಿದರೆ ಅಶ್ರುಪಾತವಾಗುತ್ತದೆ. ರಾಜಾ ಧೃತರಾಷ್ಟ್ರನು ಜೀವನವಿಡೀ ಪಾಂಡವರು ಉಳಿಯಬಾರದು ಎಂದು ಅನೇಕ ಪ್ರಯತ್ನ ಮಾಡಿದನು, ಆದರೆ ಧರ್ಮಪಾಲನೆಯಿಂದಾಗಿ ಪರಮಾತ್ಮನು ಅವರನ್ನು ರಕ್ಷಿಸಿದನು. ಅದೇ ಧೃತರಾಷ್ಟ್ರನ ಪುತ್ರರು ಸತ್ತು ಹೋದಾಗ ರಾಜಾಯುಧಿಷ್ಠಿರನಿಗೆ ಅಧಿಕಾರ ದೊರೆಯಿತು.</p>
<p class="Text">ಒಂದು ದಿನ ಧೃತರಾಷ್ಟ್ರನು ಹೇಳಿದನು - ಯುಧಿಷ್ಟಿರನೇ! ನಾನು ಮತ್ತು ಗಾಂಧಾರಿ ಈಗ ಕಾಡಿಗೆ ಹೋಗಲು ಬಯಸುತ್ತಿರುವೆವು, ನಾನು ಅಲ್ಲಿ ತಪಸ್ಸು ಮಾಡುವೆನು. ನಾವು ಇಲ್ಲಿ ಇರುತ್ತಾ ಹದಿನೈದು ವರ್ಷಗಳು ಕಳೆದೆವು, ನೀನು ಒಳ್ಳೆಯ ಊಟವನ್ನೇ ಕಳಿಸುತ್ತಿರುವೆ. ಎಲ್ಲ ವ್ಯವಸ್ಥೆ ಚೆನ್ನಾಗಿದೆ, ಆದರೆ ನಾವು ಫಲಾಹಾರವನ್ನೇ ಮಾಡುತ್ತಿದ್ದೇವೆ ಎಂದನು. ಯುಧಿಷ್ಠಿರನು ಹೇಳಿದನು - ನೀವು ಭೋಜನ ಮಾಡಲಿಲ್ಲ, ನಾನು ಊಟ ಮಾಡಿದೆ ನನಗೆ ಧಿಕ್ಕಾರವಿರಲಿ. ಆಗ ಯುಧಿಷ್ಠಿರನು ಒತ್ತಾಯಮಾಡಿ ಭೋಜನ ಮಾಡಿಸಿ ಸ್ವತಃ ಊಟ ಮಾಡಿದನು. ಬಳಿಕ ಯುಧಿಷ್ಠಿರನು ಧೃತರಾಷ್ಟ್ರನಿಗೆ ವನಕ್ಕೆ ಹೋಗಲು ಅಪ್ಪಣೆ ಕೊಟ್ಟನು. ಧೃತರಾಷ್ಟ್ರನು ಹೇಳಿದನು - ಕಾಡಿಗೆ ಹೋಗುವಾಗ ಮುಕ್ತಹಸ್ತದಿಂದ ದಾನ ಕೊಡಲು ಬಯಸುವೆನು. ಯುಧಿಷ್ಠಿರನು ಹೇಳಿದನು - ನನ್ನ ಮತ್ತು ಅರ್ಜುನನ ಧನ ಪ್ರಾಣ ಎಲ್ಲವೂ ನಿಮ್ಮ ಅಧೀನವಾಗಿದೆ ನಿಮಗೆ ಇಚ್ಛೆ ಇದ್ದಂತೆ ಮಾಡಿರಿ ಎಂದನು. ಇದನ್ನು ಕೇಳಿ ಧೃತರಾಷ್ಟ್ರನು ಗದ್ಗದಿತನಾದನು, ನಾನು ಜೀವನವಿಡೀ ಇವರಿಗೆ ಕೆಡುಕನ್ನೇ ಮಾಡಿದೆ, ಆದರೆ ಇವನ ವ್ಯವಹಾರ ಈ ಪ್ರಕಾರವಿದೆಯಲ್ಲ! ಇದೇ ಭಾವ ಕುಂತಿದೇವಿಯಲ್ಲಿಯೂ ಇತ್ತು. ಗಾಂಧಾರಿಯು ಕಾಡಿಗೆ ಹೊರಡುತ್ತಿರಲು ಕುಂತಿಯೂ ಕಾಡಿಗೆ ಹೋಗಲು ಸಿದ್ಧಳಾದಳು. ಕುಂತಿಯು ಕಾಡಿಗೆ ಹೋಗಿ ಇಬ್ಬರ ಸೇವೆ ಮಾಡಿದಳು. ಕುಂತಿಯೊಂದಿಗೆ ಗಾಂಧಾರಿ ಎಂದೂ ಮಾತನಾಡಲಿಲ್ಲ, ಆದರೆ ಕುಂತಿಯು ರಾಜಮಾತೆಯಾದಾಗಲೂ ಆಕೆಯು ಗಾಂಧಾರಿಯ ಸೇವೆ ಮಾಡಿದಳು. ಸ್ತ್ರೀಯರಿಗೆ ಕುಂತಿಯು ಆದರ್ಶಳಾಗಿದ್ದಾಳೆ. ಪುರುಷರಿಗಾಗಿ ಯುಧಿಷ್ಠಿರ ಮತ್ತು ಅರ್ಜುನ ಆದರ್ಶರಾಗಿದ್ದಾರೆ. ಗಾಂಧಾರಿಯ ಜೀವನವೂ ಪವಿತ್ರವಾಗಿತ್ತು, ಆದರೆ ಕುಂತಿಯಂತೆ ಅಲ್ಲ.</p>
<p class="Text">ಸೇವೆಯ ಕೆಲಸ ಸರಳವಾಗಿದೆ ಮತ್ತು ಇದರಲ್ಲಿ ಪ್ರತ್ಯಕ್ಷ ಶಾಂತಿ, ಆನಂದ ಇದೆ. ಸೇವೆಯಲ್ಲಿ ಇನ್ನೂ ಹೆಚ್ಚು ಭಾವವಿರಿಸಿದರೆ ಆನಂದದಲ್ಲಿ ಮುಗ್ಧರಾಗುವಿರಿ. ಎಲ್ಲ ಗ್ರಾಹಕರು ಭಗವಂತನೇ ಆಗಿದ್ದಾರೆ. ಹೀಗೆ ಎಲ್ಲೆಲ್ಲೂ ಅವನ ಲೀಲೆಯನ್ನೇ ನೋಡುತ್ತಾ - ನೋಡುತ್ತಾ ಮುಗ್ಧರಾಗಬೇಕು. ಅನೇಕ ರೂಪಗಳಲ್ಲಿ ಭಗವಂತನೊಬ್ಬನೇ ವಿರಾಜಿಸುತ್ತಿರುವನು, ಹೀಗೆ ನೋಡಬೇಕು. ದುಃಖಿ ಜೀವನ ಸೇವೆಯಲ್ಲಿ ನನಗೆ ಸಿಗುವ ಆನಂದದಷ್ಟು ಮಹಾಭಾರತ ಟೀಕೆ ಮಾಡುವುದರಲ್ಲಿ ಹಾಗೂ ಸತ್ಸಂಗದಲ್ಲಿ ಬರುವುದಿಲ್ಲ.</p>
<p class="Text">ತುಂಬಾ ಸೋವಿಯಾಗಿ ಮಾರಬೇಕೆಂದು ನಮ್ಮ ಉದ್ದೇಶವಾಗಿದೆ, ಆದರೆ ಜನರು ಲೂಟಿಯಾಗಿ ವ್ಯಾಪಾರಿಗಳು ಅನುಚಿತ ಲಾಭ ಪಡೆಯದಿರಲಿ ಎಂದು ಇಷ್ಟು ಸವಲತ್ತು ಇಡುವುದು ಸರಿಯಾಗಿದೆ. ನಾನು ಬೇಗ ಹೋಗಬೇಕಾಗಿದೆ, ಇಲ್ಲದಿದ್ದರೆ ಮಾಡಿ ತೋರಿಸುತ್ತಿದ್ದೆ.</p>
<p class="Text">ಚುರೂ ಮುಂತಾದೆಡೆ ಮಾರಲೂ ಅನ್ನ ಸಿಗುವುದಿಲ್ಲ, ಅದಕ್ಕಾಗಿ ಬೇಗ ಹೋಗಬೇಕಾಗಿದೆ. ಬೇರೆ ಊರಿನಲ್ಲಿ ಯಾರು ವಿಶೇಷ ಬಡವರಾಗಿದ್ದಾರೆ ಅವರ ಸೇವೆ ಮಾಡಲು ಹೋಗಬೇಕಾಗಿದೆ. ಅನ್ನ, ಬಟ್ಟೆ, ಹಳೆ ಬಟ್ಟೆಗಳನ್ನು ಹಂಚಬೇಕು. ಧರ್ಮದ ಪಾಲನೆ ಮತ್ತು ಈಶ್ವರನ ಭಕ್ತಿ ಇವೆರಡೇ ಸಾರವಾದ ಮಾತುಗಳಾಗಿವೆ.</p>
<p class="Text">ಹೊರಗಿನ ಊಟ ತಿಂಡಿಯಲ್ಲಿ ಪವಿತ್ರತೆಯೇ ಶೌಚಾಚಾರವಾಗಿದೆ, ಇದರ ಅವಶ್ಯಕತೆಯೂ ತುಂಬಾ ಇದೆ. ಇದು ಧರ್ಮದ ಬೇರು ಆಗಿದೆ, ಧರ್ಮದ ಉತ್ಪತ್ತಿ ಆಚಾರದಿಂದ ಆಗುತ್ತದೆ. <span class="char-style-override-2">‘ಆಚಾರ ಪ್ರಭವೋ ಧರ್ಮಃ’</span> ಅಭಿಮಾನದಿಂದ ಪಾಪದ ಉತ್ಪತ್ತಿಯಾಗುತ್ತದೆ, ಅಭಿಮಾನ ಇಲ್ಲದವನಿಂದ ಪಾಪ ಆಗುವುದಿಲ್ಲ.</p>
<p class="Shlok">ಯಸ್ಯ ನಾಹಂಕೃತೋ ಭಾವೋ ಬುದ್ಧಿರ್ಯಸ್ಯ ನ ಲಿಷ್ಯತೇ ।</p>
<p class="Shlok">ಹತ್ವಾಪಿ ಸ ಇವಾನ್ ಲ್ಲೋಕಾನ್ನ ಹಂತಿ ನ ನಿಬಧ್ಯತೇ ॥</p>
<p class="TXT-Right">(ಗೀತೆ 18/17)</p>
<p class="Text">ಎಲೈ ಅರ್ಜುನ! ಯಾವ ಪುರುಷನ ಅಂತಃಕರಣದಲ್ಲಿ ನಾನು ಕರ್ತಾ ಆಗಿದ್ದೇನೆ ಎಂಬ ಭಾವವಿಲ್ಲವೋ, ಯಾರ ಬುದ್ಧಿ ಸಾಂಸಾರಿಕ ಪದಾರ್ಥಗಳಲ್ಲಿ ಮತ್ತು ಸಮಸ್ತ ಕರ್ಮಗಳಲ್ಲಿ ಅಂಟಿಕೊಂಡಿಲ್ಲವೋ, ಆ ಪುರುಷನು ಈ ಎಲ್ಲ ಲೋಕಗಳನ್ನು ಕೊಂದರೂ ವಾಸ್ತವವಾಗಿ ಕೊಲ್ಲುವುದಿಲ್ಲ ಹಾಗೂ ಪಾಪದಿಂದ ಬಂಧಿತನಾಗುವುದಿಲ್ಲ.</p>
<p class="Text">ಆದಕ್ಕಾಗಿ ಸದಾಚಾರ ಮತ್ತು ಈಶ್ವರನಲ್ಲಿ ಭಕ್ತಿ ಇವೆರಡೂ ವಸ್ತುಗಳು ಬಹಳ ಅಮೂಲ್ಯವಾಗಿವೆ. ಗೀತೆಯಲ್ಲಿ ಹೇಳಿದೆ- ಯಾರು ಕರ್ಮಗಳಲ್ಲಿ ಅಭಿರತನಾಗಿ ಚೇಷ್ಟೆ ಮಾಡುವನೋ ಅವನಿಗೆ ಬೇಗನೆ ಸಿದ್ಧಿಪ್ರಾಪ್ತಿಯಾಗುತ್ತದೆ. ಸ್ವಾರ್ಥ ತ್ಯಾಗದಿಂದ ಬೇಗನೇ ಸಿದ್ಧಿಪ್ರಾಪ್ತಿಯಾಗುತ್ತದೆ.</p>
<p class="Text">ಐದು ರೂಪಾಯಿ ಗಳಿಸಿ ಎರಡು ರೂಪಾಯಿಗಳನ್ನು ನಿರ್ವಾಹಕ್ಕಾಗಿ ತೆಗೆದುಕೊಳ್ಳುವುದು ಪ್ರಸಾದವಾಗಿದೆ, ಅಮೃತವಾಗಿದೆ. ರಾಗ-ದ್ವೇಷ ರಹಿತನಾಗಿ ಹಾಗೂ ಇತರ ಕೆಲಸ ಮಾಡುವ ಜೊತೆಯವರಿಗೆ ಮರ್ಯಾದೆ ಕೊಟ್ಟು ಕೆಲಸ ಮಾಡುವುದರಿಂದ ಬೇಗನೇ ಅವರ ಉದ್ಧಾರವಾಗುತ್ತದೆ. ಬುದ್ಧಿ ಹಾಗೂ ವಿದ್ಯೆಯ ಅಭಿಮಾನವನ್ನು ತ್ಯಾಗಮಾಡಬೇಕು. ಅಭಿಮಾನ ಇರುವಷ್ಟೇ ಹೆಚ್ಚು ಅಜ್ಞಾನವಿರುತ್ತದೆ. ಇದೇ ಮೂಢತೆಯಾಗಿದೆ. ಈ ಮೂಢತೆಯನ್ನು ತ್ಯಾಗ ಮಾಡುವುದರಿಂದ ಪರಮಾತ್ಮನ ಪ್ರಾಪ್ತಿ ಶೀಘ್ರವಾಗಿ ಆಗುತ್ತದೆ. ಅರಿವುಳ್ಳ ಮನುಷ್ಯನು ಅಹಂಕಾರವನ್ನು ಕಾಲರಾ ಎಂದು ತಿಳಿದು ತ್ಯಜಿಸಬೇಕು. ಅಹಂಕಾರ ತ್ಯಾಗಮಾಡಿದಾಕ್ಷಣ ಪರಮಾತ್ಮನ ಪ್ರಾಪ್ತಿ ಆಗುತ್ತದೆ ಅದಕ್ಕಾಗಿ ಆದಷ್ಟು ಬೇಗ ಅಹಂಕಾರವನ್ನು ತ್ಯಾಗ ಮಾಡಬೇಕು.</p>
<p class="TXT-Right">ಪ್ರವಚನ ತಿಥಿ 8-7-1942 ಸಾಯಂಕಾಲ, ಸಾಹಬಗಂಜ್, ಗೋರಖಪುರ</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-23">21. ವೈರಾಗ್ಯದ ಮಹಿಮೆ</p>
<p class="Text">ಮಾನ ದೊಡ್ಡಸ್ತಿಕೆ ಪ್ರತಿಷ್ಠೆ, ಇವುಗಳ ತ್ಯಾಗದ ಮಾತು ಒಳ್ಳೆಯದೆನಿಸುತ್ತದೆ, ಆದರೆ ತ್ಯಾಗದಲ್ಲಿ ಕಷ್ಟವಾಗುತ್ತದೆ. ಮಹಾರಾಜಾ ಯುಧಿಷ್ಠಿರ ಮತ್ತು ಭಗವಾನ್ ರಾಮನ ಮಾತನ್ನು ಕೇಳುವಾಗ ನಾವೂ ಹೀಗೆಯೇ ಆಗಬೇಕು ಎಂಬ ವಿಚಾರ ಉಂಟಾಗುತ್ತದೆ. ಮಾನ-ಸಮ್ಮಾನ, ಪ್ರತಿಷ್ಠೆಗಳ ತ್ಯಾಗದ ಮಾತು ಕೇಳಿದಾಗ ನಾನೂ ತ್ಯಜಿಸುವೆ ಎಂದೆನಿಸುತ್ತದೆ.</p>
<p class="Text">ಮಾನ - ಸಮ್ಮಾನ ಪ್ರತಿಷ್ಠೆಗಳ ಬೇರು ಅಹಂಕಾರವಾಗಿದೆ, ಅದಕ್ಕಾಗಿ ಅಹಂಕಾರರೂಪೀ ಬೇರುಗಳನ್ನು ಕತ್ತರಿಸಿ ಹಾಕಿರಿ. ವೈರಾಗ್ಯದ ಜೊತೆಗೆ ಉಪರತಿ ಇರುತ್ತದೆ. ವೈರಾಗ್ಯದ ಸಮಯ ಸಂಸಾರದ ಚಿತ್ರ ಬರುವುದಿಲ್ಲ. ವಿಷಯೀ ಪುರುಷನ ಮನಸ್ಸಿನಲ್ಲಿ ಭಗವಂತನ ಚಿತ್ರ ಬರುವುದಿಲ್ಲ. ವೈರಾಗ್ಯವುಳ್ಳವನು ಭಗವಂತನನ್ನು ಬಿಡಲಾರನು, ಅದರಲ್ಲಿ ಅವನಿಗೆ ರಸ ಸಿಗುತ್ತದೆ. ವಿಷಯಗಳ ರಸ ಅಲ್ಪವಾಗಿದೆ ಮತ್ತು ಇವಾದರೋ ಮಹಾನ್ ಆಗಿದೆ. ಅಮೃತ ಉಪಮೆಯನ್ನು ನೀರಿನೊಂದಿಗೆ ಕೊಡಲಾಗುವುದಿಲ್ಲ ಹಾಗೆಯೇ ಇದಕ್ಕೆ ತುಲನೆಯೇ ಇಲ್ಲ.</p>
<p class="Text">ವೈರಾಗ್ಯರೂಪೀ ರಸವನ್ನು ಪಾನ ಮಾಡುವುದರಿಂದ ಎಲ್ಲ ರಸಗಳು ನೀರಸವಾಗುತ್ತವೆ. ಈ ರಸವು ಸ್ವರ್ಗದಲ್ಲಾಗಲೀ, ಪಾತಾಳದಲ್ಲಾಗಲೀ ಇಲ್ಲ. ಬೇರೆ ಎಲ್ಲ ರಸಗಳು ಇದರ ಮುಂದೆ ನೀರಸವಾಗಿದೆ. ವೈರಾಗ್ಯದ ಹೆಸರನ್ನು ನಾವು ಕೇಳುತ್ತೇವೆ, ಅದರೆ ಯಾವ ಕ್ಷಣದಲ್ಲಿ ವೈರಾಗ್ಯ ಉಂಟಾಗುತ್ತದೋ ಆಗ ಅದ್ಭುತವಾಗಿರುತ್ತದೆ. ಮೂರು ಲೋಕಗಳ ಐಶ್ವರ್ಯ ಧೂಳಿಗೆ ಸಮಾನವಾಗುತ್ತದೆ. ರಾಗದ ಅಭಾವವೇ ವೈರಾಗ್ಯವಾಗಿದೆ, ವಿಷಯಿಗೆ ಹೂವಿನ ಹಾರ, ಚಂದನ ಮುಂತಾದವುಗಳ ಲೇಪನ ಒಳ್ಳೆಯದೆನಿಸುತ್ತದೆ, ಆದರೆ ವೈರಾಗ್ಯವುಳ್ಳವನಿಗೆ ಅದೇ ವಿಪರೀತವಾಗಿ ಪರಮ ದುಃಖರೂಪವಾಗಿ ಅನಿಸುತ್ತದೆ. ವೈರಾಗ್ಯವು ಉಂಟಾಗಿ ಅದು ಯಾವಾಗಲೂ ಇದ್ದರೆ ಮತ್ತೇನುಬೇಕು? ಯಾವ ಕ್ಷಣ ಉಪರತಿ ಉಂಟಾಗುವುದೋ ಮತ್ತೆ ಹೇಳುವುದೇನಿದೆ? ಇಂತಹ ಸ್ಥಿತಿ ಮಹಾತ್ಮರ ಕೃಪೆಯಿಂದ, ಶಾಸ್ತ್ರದ ಕೃಪೆಯಿಂದ ಮತ್ತು ಈಶ್ವರನ ಕೃಪೆಯಿಂದ ಪ್ರಾಪ್ತವಾಗುತ್ತದೆ. ಮೂರು ವಸ್ತುಗಳು ಒಂದೇ ತತ್ತ್ವವಾಗಿದೆ. ಶಾಸ್ತ್ರದ ಮಾತು, ಮಹಾತ್ಮರ ವಾಣಿಯೇ ಅಗಿದೆ ಮತ್ತು ಮಹಾತ್ಮರು ಭಗವತ್ ಸ್ವರೂಪರಾಗಿದ್ದಾರೆ. ಜಗತ್ತಿನಲ್ಲಿ ಅನೇಕ ಋಷಿ-ಭಕ್ತರನ್ನು ನೋಡಿದೆವು, ಆದರೆ ಅವರಲ್ಲಿ ವೈರಾಗ್ಯವುಳ್ಳವರು ಬಹಳ ಕಡಿಮೆಯೇ ಸಿಕ್ಕಿದರು. ಎಲ್ಲರೂ ಮಾನ-ಸಮ್ಮಾನ, ಪ್ರತಿಷ್ಠೆಯ ಗುಲಾಮರೇ ಆಗಿದ್ದಾರೆ. ಕಾಮಿನೀ ಕಾಂಚನದ ತ್ಯಾಗದ ಬಳಿಕ ಮಾನ-ಸಮ್ಮಾನರೂಪೀ ಹಳ್ಳಕ್ಕೆ ಬಿದ್ದರು. ಒಂದು ಹೊಂಡದಿಂದ ಹೊರ ಬಂದು ಇನ್ನೊಂದು ಹೊಂಡದಲ್ಲಿ ಬಿದ್ದರು. ಸಾವಿರ ಜನರು ನನ್ನ ಮಾನ ಪ್ರತಿಷ್ಠೆ ಮಾಡಿದರೆ, ಅದರಿಂದ ನನಗೇನು ಲಾಭ? ನನ್ನಿಂದ ಜನರ ಸೇವೆ ಆಗಲಿ, ಈಶ್ವರನ ಭಕ್ತಿಯಾಗಲಿ, ಇದರಲ್ಲೇ ನನಗೆ ಲಾಭವಿದೆ.</p>
<p class="Text">ಹೆಚ್ಚಾಗಿ ಜನರು ಪ್ರತಿಷ್ಠೆಯ ಕಾರಣದಿಂದಲೇ ಬಾಬಾಜಿ ಆಗುತ್ತಾರೆ. ಕೆಲವರು ಮುಖಂಡರಾಗುತ್ತಾರೆ. ಕೆಲವರು ಮಹರ್ಷಿಗಳಾಗುತ್ತಾರೆ. ಮೊದಲಿಗೆ ತ್ಯಾಗಮಾಡಿ ಮೇಲೇರುತ್ತಾರೆ. ಆದರೆ ಮುಂದೆ ಅದೇ ಜನರು ಅವನನ್ನು ಕೆಳಗೆ ಬೀಳಿಸುವರು. ಕೆಲವರು ಕಾಮಿನೀ-ಕಾಂಚನಗಳ ತ್ಯಾಗ ಮಾಡಿ ಮೇಲಕ್ಕೇರುತ್ತಾರೆ, ಮತ್ತೆ ಜನರು ಮಾನ ದೊಡ್ಡಸ್ಥಿಕೆಯ ಲೋಭ ತೋರಿಸಿ ಕೆಳಕ್ಕೆ ಬೀಳಿಸುತ್ತಾರೆ. ಇದು ಬಹಳ ಕಠಿಣವಾದ ದಾರಿಯಾಗಿದೆ. ತಲೆ ಬೋಳಿಸುವುದು, ಬಣ್ಣದ ಬಟ್ಟೆ ತೊಡುವುದು ವೈರಾಗ್ಯವಲ್ಲ. ತಲೆ ಬೋಳಾದರೆ ಮನಸ್ಸು ಬೋಳಾಯಿತೇ? ಆಸನ ಹಾಕಿದರೂ ಅಸೆ ಬಿಡಲಿಲ್ಲ. ಏನು ಲಾಭ? ತಲೆ ಬೋಳಿಸಲು ಕ್ಷೌರಿಕನಿಗೆ ಕಾಸು ಕೊಟ್ಟರೆ ಕೆಲಸ ಮುಗಿಯಿತು, ಎರಡು ಕಾಸಿನ ಬಣ್ಣದಿಂದ ಬಟ್ಟೆ ಬಣ್ಣ ಹಾಕಬಹುದು. ಇದರಲ್ಲಿ ಮಹತ್ವವೇನಿದೆ? ಹೊರಗಿನಿಂದ ಅಸಾಧುವಾಗಿರಿ. ಒಳಗಿನಿಂದ ಸಾಧುವಾಗಿರಿ. ಹೊರಗಿನಿಂದ ಸಾಧು ಆಗುವುದು ವಂಚನೆಯಾಗಿದೆ. ನಮಗೆ ಹೊರಗಿನ ತೋರಿಕೆ ಒಳ್ಳೆಯದೆನಿಸುವುದಿಲ್ಲ. ಮಾನ-ಸಮ್ಮಾನ, ಪ್ರತಿಷ್ಠೆ ಇವುಗಳನ್ನು ನಾವು ಕೆಟ್ಟದೆಂದು ತಿಳಿಯುತ್ತೇವೆ, ಆದರೆ ನಾವು ವಾಸ್ತವವಾಗಿ ಇದನ್ನು ದಾಟಿ ಹೋಗಿದ್ದೇವೆ ಎಂದು ಹೇಳಲಾರೆವು. ಕಾಮಿನೀ-ಕಾಂಚನಗಳ ತ್ಯಾಗದ ಪಾಠ ಹೇಳುತ್ತೇವೆ, ಆದರೆ ನಾನು ತ್ಯಾಗ ಮಾಡಿಬಿಟ್ಟಿರುವೆನು ಎಂದು ಹೇಳಲಾರೆ. ವಿಚಾರದಿಂದ ಇದನ್ನು ತ್ಯಾಗಮಾಡುವುದು ಸರಿ ಎಂದು ನಾನು ತಿಳಿಯುತ್ತೇನೆ. ಆದ್ದರಿಂದ ಎಲ್ಲರಲ್ಲಿ ಪ್ರಾರ್ಥಿಸುತ್ತೇನೆ, ನನ್ನಲ್ಲಿ ಕೆಟ್ಟ ಅಭ್ಯಾಸವಿದ್ದರೆ ನೀವು ಅದನ್ನು ತ್ಯಾಗ ಮಾಡಿರಿ, ನನ್ನಲ್ಲಿ ಉತ್ತಮ ಮಾತುಗಳಿದ್ದರೆ ಅವು ಗೀತೆ ಮೊದಲಾದವುಗಳ ವಾಕ್ಯಗಳು, ಮನುವೇ ಅದಿ ಮಹರ್ಷಿಗಳ ವಾಕ್ಯಗಳು.</p>
<p class="Text">ವೈರಾಗ್ಯದ ಪುಸ್ತಕಗಳನ್ನು ನಾನು ಓದಿದ್ದೇನೆ, ಕಿವಿಯಿಂದ ಕೇಳಿದ್ದೇನೆ ಹಾಗೂ ನೋಡಲು ಸಿಕ್ಕಿದೆ. ವೈರಾಗ್ಯದ ಆಭಾಸ ಸಾಧಾರಣ ಮನುಷ್ಯನಿಗೆ ಆಗುತ್ತದೆ. ಯಾವ ಕ್ಷಣದಲ್ಲಿ ವೈರಾಗ್ಯ ಉಂಟಾಗುತ್ತದೋ ಆ ಸಮಯದ ನೋಟ ಬಹಳ ದುರ್ಲಭವಾಗಿದೆ. ವೈರಾಗ್ಯವುಳ್ಳ ಪುರುಷನು ಯಾವ ದಾರಿಯಿಂದ ಹೋಗುವನೋ ಅಲ್ಲಿಯ ಭೂಮಿ ವೈರಾಗ್ಯಮಯವಾಗುತ್ತದೆ. ಆ ಭೂಮಿಯಲ್ಲಿ ಪ್ರವೇಶಿಸಿದರೆ ವೈರಾಗ್ಯದ ಸಾಮ್ರಾಜ್ಯದಲ್ಲಿ ಪ್ರವೇಶಿಸುತ್ತಿರುವೆನೋ ಎಂಬ ಅರಿವಾಗುತ್ತದೆ.</p>
<p class="Text">ಸ್ವರ್ಗಾಶ್ರಮಕ್ಕೆ ನಾವು ಪ್ರವೇಶಿಸಿದಾಗ ಅದ್ಭುತ ವೈರಾಗ್ಯ ಉಂಟಾಗುತ್ತದೆ. ಆಗ ವೈರಾಗ್ಯವು ಅವಿರ್ಭವಿಸಿ ಕುಣಿಯುತ್ತದೆ. ವ್ಯಾಖ್ಯಾನದಲ್ಲಿ ಎಂದಾದರೂ ಗದ್ದಲ ಉಂಟಾದರೆ ಅದರಿಂದ ಉಪರತರಾಗಿ ಕಾಡಿನ ಏಕಾಂತ ಸ್ಥಾನದಲ್ಲಿ ಕುಳಿತು ಕೊಳ್ಳುವುದರಿಂದ ವೈರಾಗ್ಯದ ಅಲೆಗಳು ಏಳ ತೊಡಗುತ್ತವೆ. ಆಗ ಇಡೀ ಜಗತ್ತು ಸ್ವಪ್ನದಂತೆ ಆಗುತ್ತದೆ. ಕೆಲವೊಮ್ಮೆ ಮೂರು ಲೋಕಗಳ ಐಶ್ವರ್ಯವೂ ಧೂಳಿಗೆ ಸಮಾನವೆಂದು ತಿಳಿದು ಬರುವಂತಹ ಉಪರತಿ ಉಂಟಾಗುತ್ತದೆ. ಆಗ ಈ ಮನೆ ಮಠ ಒಳ್ಳೆಯದೆನಿಸುವುದಿಲ್ಲ, ವಿಚಾರ ಮತ್ತು ವಿವೇಕದಿಂದ ಒಣಗಿದ ಸಾಮಾನ್ಯ ಊಟ ಮಾಡಿ, ಯಾರು ಬಂದರು, ಯಾರು ಹೋದರೂ ಇದು ಗಮನವಿಲ್ಲದಂತಾಗುವುದೇ ಒಳ್ಳೆಯದೆಂದು ಅನಿಸುತ್ತದೆ. ಧ್ಯಾನದಲ್ಲಿ ತನ್ಮಯರಾಗಿ, ಕಣ್ಣುಮುಚ್ಚಿಕೊಂಡು, ಜನರ ಗದ್ದಲವಿರಲಿ, ಯಾರಾದರು ಶಾಸ್ತ್ರದ ಪ್ರಶ್ನೆ ಮಾಡಿದರೆ ಅದರ ಉತ್ತರ ಕೊಟ್ಟುಬಿಡುವುದು. ನನ್ನ ಮಿತ್ರ ಬಂದನು, ಸಹೋದರ ಬಂದ, ತಂದೆ ಬಂದ ಇವುಗಳ ಅರಿವಾಗಬಾರದು. ಯಾರ ಪರಿವೆಯೂ ಇಲ್ಲದೆ, ಗುರುತಿಸಲಾಗುವುದಿಲ್ಲ. ಆಗ ಪರಿಚಯ ಮಾಡಿಕೊಟ್ಟರೂ ಅರಿವು ಆಗದಿರಲಿ, ಎಲ್ಲರೂ ನಮ್ಮವರೇ ಆಗಿದ್ದಾರೆ. ನಾನು ನಿಮ್ಮ ಸಹೋದರನಾಗಿದ್ದೇನೆ ಎಂದು ಹೇಳಿದರೆ ಹೌದು ತಮ್ಮನಾಗಿರುವೆ. ಆಗ ಮನಸ್ಸಿನಿಂದ ಹೊರಗಿನಿಂದ ಒಳಗಿನಿಂದ ತ್ರಿಲೋಕದ ಐಶ್ವರ್ಯದ ತ್ಯಾಗ ಮಾಡಿಬಿಡಿ.</p>
<p class="Text">ವಿದುರನು ಕಾಡಿನಲ್ಲಿ ಸಂಚರಿಸುತ್ತಿರುವನು, ಯಾರ ಗಮನವೂ ಇಲ್ಲ. ಯುಧಿಷ್ಠಿರ ಕಾಡಿಗೆ ಹೋಗಿ ವಿದುರನ ಠಾವು ಕೇಳಿದನು, ಧೃತರಾಷ್ಟ್ರ ಹೇಳಿದನು-ಅವನು ಕಾಡಿನಲ್ಲಿ ಎಲ್ಲೋ ಏಕಾಂತದಲ್ಲಿರಬಹುದು, ಯುಧಿಷ್ಠಿರ ಬಂದುದು ವಿದುರನಿಗೆ ತಿಳಿಯಿತು, ಆಗ ವಿದುರನು ಬಂದು ಮರಕ್ಕೆ ಒರಗಿ ಶರೀರ ತ್ಯಜಿಸಿಬಿಟ್ಟನು. ಯುಧಿಷ್ಠಿರನು ಹೋಗಿ ನೋಡಿದರೆ ಪ್ರಾಣವಿಲ್ಲ, ಶರೀರ ಬಿದ್ದಿದೆ. ಇದು ವೈರಾಗ್ಯದ ಅವಸ್ಥೆ ಆಗಿದೆ. ಜಡಭರತನು ವೈರಾಗ್ಯದಲ್ಲಿ ಮತ್ತನಾಗಿದ್ದನು. ಇವನು ಜಡನಾಗಿದ್ದಾನೆ, ಮೂರ್ಖನಾಗಿದ್ದಾನೆ ಎಂದು ಮನೆಯವರು ತಿಳಿಯುತ್ತಾರೆ. ಅವನು ಮತ್ತನಾಗಿದ್ದ, ಯಾರ ಪರಿವೆಯೂ ಇಲ್ಲ. ಮನೆಯವರು ಹೇಳಿದರು - ಈ ನೆಲದ ಮಣ್ಣನ್ನು ಎತ್ತಿ ಇನ್ನೊಂದೆಡೆ ಹಳ್ಳ ಮುಚ್ಚಿಬಿಡು. ಜಡಭರತ ಮಣ್ಣು ಹಾಕಿದಲ್ಲಿ ಎತ್ತರವಾಯಿತು ಹಾಗೂ ಎಲ್ಲಿಂದ ಮಣ್ಣು ತೆಗೆಯುವನೋ ಅಲ್ಲಿ ತಗ್ಗು ಆಯಿತು. ಮನೆಯವರು ಇವನನ್ನು ಮೂರ್ಖನೆಂದೇ ತಿಳಿದರು.</p>
<p class="Text">ಒಂದು ದಿನದ ಮಾತು ಜಡಭರತ ಹೊಲದಲ್ಲಿ ಮತ್ತನಾಗಿ ಕುಳಿತಿದ್ದನು. ದೇವಿಗೆ ಬಲಿ ಕೊಡಲು ಒಬ್ಬ ಮನುಷ್ಯನನ್ನು ಕಾಪಾಲಿಕರು ಹುಡುಕುತ್ತಿದ್ದರು. ಒಂಟಿಯಾಗಿ ಕುಳಿತಿರುವ ಇವನ್ನನ್ನು ನೋಡಿ ಹಿಡಿದುಕೊಂಡು ಹೋದರು. ಬಲಿಕೊಡಲು ದೇವಿಯ ಮುಂದೆ ತಂದರು, ಸಿದ್ಧಗೊಳಿಸಿದರು. ಖಡ್ಗದಿಂದ ತಲೆಯನ್ನು ಕಡಿಯುವವರಿದ್ದರು, ಆಗ ದೇವಿಯು ಮೂರ್ತಿಯಿಂದ ಪ್ರತ್ಯಕ್ಷಳಾಗಿ ಖಡ್ಗವನ್ನು ಕಿತ್ತುಕೊಂಡು ಎಲ್ಲ ಜನರ ತಲೆಗಳನ್ನು ತರಿದು, ಜಡಭರತನನ್ನು ರಕ್ಷಿಸಿದಳು. ದೇವಿಯು ಹೇಳಿದಳು - ನೀನು ತಲೆಯನ್ನು ತಗ್ಗಿಸಿದೆ. ನಿನ್ನ ಇಂತಹ ಕ್ರಿಯೆಯನ್ನು ನೋಡಿ ನಾನು ಪ್ರಸನ್ನಳಾಗಿರುವೆ ವರವನ್ನು ಕೇಳು ಎಂದಳು. ಜಡಭರತ ಹೇಳಿದನು - ಎಲ್ಲರನ್ನು ಬದುಕಿಸಿಬಿಡು, ಎಲ್ಲರೂ ಜೀವಂತರಾದರು. ಜಡಭರತನಲ್ಲಿ ವೈರಾಗ್ಯ, ಉಪರಾಮತೆ ಎರಡೂ ಇತ್ತು. ಜಗತ್ತಿನ ಪ್ರೇಮದ ಅಭಾವ ವೈರಾಗ್ಯವಾಗಿದೆ. ಮತ್ತು ಪ್ರಪಂಚದ ಜ್ಞಾನ ಇಲ್ಲದಿರುವುದು ಉಪರಾಮತೆಯಾಗಿದೆ. ಮನುಷ್ಯನಲ್ಲಿ ವೈರಾಗ್ಯ ಉಂಟಾಗುತ್ತಲೇ ಮೂರು ಲೋಕಗಳ ಎಲ್ಲ ಐಶ್ವರ್ಯ ಸಪ್ಪೆಯಾಗುತ್ತದೆ. ಬಂಗ್ಲೆ, ಹಾಸಿಗೆಗಳು ಒಳ್ಳೆಯದೆನಿಸುವುದಿಲ್ಲ. ನೆಲದಲ್ಲಿ ಎಲ್ಲೋ ಮಲಗಿಬಿಟ್ಟನು, ಚಳಿ, ಸೆಕೆ, ಮಳೆ ಇವುಗಳ ಪರಿವೇ ಇಲ್ಲ. ಇಂತಹ ವೈರಾಗ್ಯ ಇರುವವನ ಆನಂದಕ್ಕೆ ಪಾರವೇ ಇಲ್ಲ, ದೇಹಭಾವವೂ ಇರುವುದಿಲ್ಲ.</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-24">22. ಸತ್ಸಂಗ, ಭಜನೆ, ಸೇವೆ - ಇವು ಸಾರವಾದ ಮಾತುಗಳು</p>
<p class="Text">ಮಾನ-ಸಮ್ಮಾನ ನಾನು ಬಯಸುತ್ತೇನೋ ಇಲ್ಲವೋ ಈ ವಿಷಯದಲ್ಲಿ ನಾನು ಮೌನನಾಗಿದ್ದೇನೆ. ವಿಚಾರದಿಂದ ತಿರಸ್ಕಾರವಿದ್ದರೂ ಸ್ವಭಾವ ಇರಬಲ್ಲದು. ಪರಮಾತ್ಮನ ಪ್ರಾಪ್ತಿ ಭಕ್ತಿಯಿಂದ ಆಗುತ್ತದೆ. ಭಗವಂತನ ಭಜನೆಯಲ್ಲಿ ಇತರರನ್ನು ತೊಡಗಿಸುವುದು ದಳ್ಳಾಳಿಯಾಗಿದೆ. ದಳ್ಳಾಳಿಗಳು ದಳ್ಳಾಳಿ ಮಾಡುತ್ತಾರೆ. ಇದರಲ್ಲಿ ನಾನೂ ಕಡಿಮೆಯಲ್ಲ. ಮುಖಸ್ತುತಿ ಮಾಡುತ್ತೇನೆ. ಜನರು ನನ್ನನ್ನು ದಳ್ಳಾಳಿಯಾಗಿಸಿಕೊಳ್ಳಲಿ ಎಂದೇ ನಾನು ಬಯಸುತ್ತೇನೆ.</p>
<p class="Text">ಕಲಿಯುಗದಲ್ಲಿ ಭಗವನ್ನಾಮದ ಹೊರತು ಬೇರೆ ಉಪಾಯ ಕಠಿಣವಾಗಿದೆ. ಗೀತೆಯಲ್ಲಿ ಭಗವಂತನ ಗುರಿ ನಾಮ ಅಥವಾ ರೂಪದ ಸ್ಮರಣೆಯಾಗಿದೆ.</p>
<p class="Text">‘ಯಜ್ಞಾನಾಂ ಜಪಯಜ್ಞೋಸ್ಮಿ’ ಯಜ್ಞಗಳಲ್ಲಿ ನಾನು ಜಪಯಜ್ಞವಾಗಿದ್ದೇನೆ. ವಿಶೇಷವಾಗಿ ಭಗವಂತನ ಗುರಿ ಮನಸ್ಸಿನಿಂದ ಮಾಡುವ ಸ್ಮರಣೆಗಾಗಿ ಇದೆ. ಭಗವಂತನು ಅರ್ಜುನನ್ನು ನೆಪಮಾಡಿಕೊಂಡು ದ್ವಾಪರಯುಗದ ಅಂತ್ಯದಲ್ಲಿ ಕಲಿಯುಗದ ಜನರಿಗಾಗಿ ಗೀತೆಯ ಉಪದೇಶ ಮಾಡಿದನು. ಭಗವಂತನು ಪರಮಧಾಮಕ್ಕೆ ತೆರೆಳುತ್ತಲೇ ಕಲಿಯುಗವು ಬಂದಿತು. ಭಗವಂತನು ಹೊರಟು ಹೋಗುತ್ತಲೇ ಅರ್ಜುನನ್ನು ಅಸಹಾಯಕನೆಂದು ತಿಳಿದು ಬೇಡರು ಲೂಟಿ ಮಾಡಿದರು. ಪಾಂಡವರು ಇರುವಾಗಲೇ ಕಲಿಯುಗ ಬಂದಿತ್ತು. ಪಾಂಡವರು ಕಲಿಯುಗವನ್ನು ನೋಡಿಯೇ ಸ್ವರ್ಗಾರೋಹಣ ಮಾಡಿದರು.</p>
<p class="Text">ಪರೀಕ್ಷಿತನ ಆಳ್ವಿಕೆಯಿಂದ ಐದು ಸಾವಿರ ವರ್ಷಗಳ ಕಾಲ ಕಲಿಯುಗದ ಪ್ರಭಾವ ಕಡಿಮೆಯಾಗಿತ್ತು. ಸಂ॥ 1965ರವರೆಗೆ ಕಲಿಯುಗದ ಪ್ರಭಾವ ಕಮ್ಮಿ ಇತ್ತು. ಈಗಲಾದರೋ ಕಲಿಯುಗದ ಮಹಾದೆಸೆ ಇದೆ. ಈ ಘೋರ ಕಲಿಯುಗದಲ್ಲಿ ಭಗವಂತನ ಭಜನೆ ಮಾಡುವವರ ಮೇಲೆ ಕಲಿಯುಗದ ಪ್ರಭಾವ ಕಡಿಮೆ ಬೀಳುತ್ತದೆ. ಭಗವಂತನು ಹೇಳುತ್ತಾನೆ -</p>
<p class="Shlok">ದೈವೀ ಹ್ಯೇಷಾ ಗುಣಮಯಿ ಮಮ ಮಾಯಾ ದುರತ್ಯಯಾ ।</p>
<p class="Shlok">ಮಾಮೇವ ಯೇ ಪ್ರಪದ್ಯಂತೆ ಮಾಯಾಮೇತಾಂ ತರಂತಿ ತೇ ॥</p>
<p class="TXT-Right">(ಗೀತೆ 7/14)</p>
<p class="Text">ಈ ಅಲೌಕಿಕ ಅರ್ಥಾತ್ ಅತಿ ಅದ್ಭುತ ತ್ರಿಗುಣಮಯಿ ನನ್ನ ಮಾಯೆಯು ಬಹಳ ದುಸ್ತರವಾಗಿದೆ, ಆದರೆ ಕೇವಲ ನನ್ನನ್ನೇ ನಿರಂತರ ಭಜಿಸುವವನು ಈ ಮಾಯೆಯನ್ನು ದಾಟಿ ಹೋಗುತ್ತಾನೆ, ಅಂದರೆ ಸಂಸಾರದಿಂದ ಪಾರಾಗಿ ಹೋಗುತ್ತಾನೆ.</p>
<p class="Shlok">ಚಲತಿ ಚಕ್ಕೀ ದೇಖಕರ ದಿಯಾ ಕಬೀರಾ ರೋಯ ।</p>
<p class="Shlok">ದೋ ಪಾಟನಕೆ ಬೀಚಮೇ ಸಾಬುತ ಬಚಾ ನ ಕೋಯ ॥</p>
<p class="Text">ಭಗವಂತನಲ್ಲಿ ಶರಣಾದವನೇ ಬದುಕಿ ಉಳಿಯುತ್ತಾನೆ. ಬೀಸುಕಲ್ಲಿನ ಮೇಟಿಯ ಬಳಿ ಇರುವ ಕಾಳು ಪುಡಿಯಾಗುವುದಿಲ್ಲ ಉಳಿದ ಕಾಳುಗಳು ಹಿಟ್ಟಾಗುತ್ತವೆ. ಮಹರ್ಷಿ ಪತಂಜಲಿಯವರು ಹೇಳುತ್ತಾನೆ.</p>
<p class="Shlok">ಈಶ್ವರ ಪ್ರಣಿಧಾನಾದ್ವಾ, ತಸ್ಯವಾಚಕಃ ಪ್ರಣವಃ ತಜ್ಜಪಸ್ತದರ್ಥಭಾವನಮ್ ।</p>
<p class="Text">ಇಲ್ಲಿ ಓಂಕಾರದ ಮಹಿಮೆ ಹೇಳಲಾಗಿದೆ. ಓಂ, ರಾಮ, ಕೃಷ್ಣ, ಅಲ್ಲಾ, ಖುದಾ ಎಲ್ಲವೂ ಒಬ್ಬನೇ ಆಗಿರವನು. ಯಾವುದು ಯಾರಿಗೆ ರುಚಿಸುತ್ತದೋ ಅದನ್ನು ಜಪಿಸಲಿ. ನೀರು, ಜಲ, ವಾಟರ್ ಎಲ್ಲ ಒಂದೇ ವಸ್ತುವಿನ ಹೆಸರುಗಳು ಪ್ರಭುವಿನ ಸಾವಿರ ನಾಮಗಳಿವೆ. ಯಾರಾದರೂ ಸಾವಿರ ನಾಮಗಳಿಂದ ಕರೆದರೆ ಭಗವಂತನು ಪ್ರಸನ್ನನಾಗುತ್ತಾನೆ. ಇದರಿಂದ ವಿಷ್ಣು ಸಹಸ್ರನಾಮದ ಮಹಿಮೆ ಹೆಚ್ಚಾಗಿದೆ. ಬೆಳಿಗ್ಗೆ ಎದ್ದು ನಿತ್ಯ ವಿಷ್ಣುಸಹಸ್ರನಾಮವನ್ನು ಹೇಳಿರಿ, ಗೀತೆ ವಿಷ್ಣುಸಹಸ್ರನಾಮ ರತ್ನಗಳ ಗಣಿಯಾಗಿದೆ.</p>
<p class="Shlok">ಭಗವದ್ಗೀತಾ ಕಿಂಚಿದಧೀತಾ ತಸ್ಯಯಮಃ ಕಿಂ ಕುರುತೇ ಚುರ್ಚಾಮ್ ।</p>
<p class="Text">ಕೊಂಚವಾದರೂ ಭಗವದ್ಗೀತೆಯನ್ನು ಓದಿದವರ ಬಳಿ ಯಮರಾಜನೂ ಚರ್ಚೆ ಮಾಡುವುದಿಲ್ಲ. ಅದಕ್ಕಾಗಿ ನಾನು- ಗೀತೆಗಿಂತ ಮೀಗಿಲಾದ ಯಾವುದೇ ಪುಸ್ತಕವಿಲ್ಲ ಎಂದು ಜೋರಾಗಿ ಹೇಳಬಲ್ಲೆನು.</p>
<p class="Text">ಗೀತೆಯನ್ನು ಸಂಗೀತದಂತೆ ದಿನಾಲೂ ಹಾಡಬೇಕು. ಗೀತೆಯ ಭಾವ, ಅರ್ಥವನ್ನು ತಿಳಿದುಕೊಂಡು ಒಂದು ಅಧ್ಯಾಯದ ಪಾರಾಯಣ ಮಾಡುವವನು ಹದಿನೆಂಟು ಅಧ್ಯಾಯಗಳನ್ನು ಪಾರಾಯಣೆ ಮಾಡುವವರಿಗಿಂತ ಶ್ರೇಷ್ಠನಾಗಿದ್ದಾನೆ. ಇನ್ನೊಬ್ಬನು ಒಂದು ಶ್ಲೋಕವನ್ನು ಧಾರಣ ಮಾಡಿ, ಜೀವನ ಗೀತಾಮಯವಾಗಿದೆಯೋ, ಅವನು ಇಡೀ ಗೀತೆಯ ನಿತ್ಯಪಾರಾಯಣಕ್ಕಿಂತ ವಿಶೇಷವಾಗಿದ್ದಾನೆ. ಆ ಪುರುಷನೇ ಧನ್ಯನು.</p>
<p class="Text">ಎರಡನೆಯ ತತ್ತ್ವ ಸತ್ಸಂಗವಾಗಿದೆ, ಇದರಿಂದಲೂ ಉದ್ಧಾರವಾಗುತ್ತದೆ.</p>
<p class="Text">ಮೂರನೆಯ ಮಾತು ಭಜನೆ, ಧ್ಯಾನ, ಇದನ್ನು ಪ್ರಯೋಗಿಸಿಯೂ ನೋಡಿದೆ.</p>
<p class="Text">ನಾಲ್ಕನೆಯ ಮಾತು-ಅನ್ನದ ಸೇವೆ. ಈಗ ಅದರ ಅವಶ್ಯಕತೆ ಬಹಳವಿದೆ. ಯಾರದೋ ತಂದೆ-ತಾಯಿ ತೀರಿಹೋದರು, ಸತ್ತ ಮೇಲೆ ಪಶ್ಚಾತ್ತಾಪ ಪಡುವುದು ವ್ಯರ್ಥವಾಗಿದೆ. ಅದಕ್ಕಾಗಿ ಸೇವೆ ಮಾಡಲು ಅವಕಾಶ ಸಿಕ್ಕಿದಾಗ ಬಹಳವಾಗಿ ಮಾಡಿರಿ. ಈಗ ಅನ್ನವಿಲ್ಲದೆ ಜನರು ಸಾಯುತ್ತಿದ್ದಾರೆ ಈಗ ಅವರ ಸೇವೆ ಮಾಡಿ. ಇದು ಬಹಳ ಒಳ್ಳೆಯ ಸಂದರ್ಭವಾಗಿದೆ. ಬಾಂಬು ಬಿದ್ದಾಗ ಸೇವೆ ಮಾಡಿರಿ ಅದು ಇನ್ನೂ ಒಳ್ಳೆಯದಾಗಿದೆ. ಬಾಂಬು ಬೀಳುವಾಗ ಸೇವೆ ಮಾಡುವುದು ಶೂರವೀರರ ಕೆಲಸವಾಗಿದೆ, ಈ ಸಮಯದ ಸೇವೆಯಲ್ಲಿ ದಯೆ ಪ್ರಧಾನತೆ ಇದೆ. ಈ ಸಮಯದಲ್ಲಿ ದೊರಕಿದ ಅನ್ನವನ್ನೂ ತಿಂದು ಮನುಷ್ಯ ಬದುಕಲಿ, ಅದೇ ಸೇವೆ ಮಾಡಿ, ಎಲ್ಲ ಜನರು ಸೇರಿ ಮನಸ್ಸಿಟ್ಟು ಸೇವೆ ಮಾಡಲಿ, ಆನಂದ ಪ್ರತ್ಯಕ್ಷವಾಗಿದೆ. ಕಲಿಯುಗದಲ್ಲಿ ಅದರಿಂದ ಬೇಗನೇ ಉದ್ಧಾರವಾದೀತು. ಒಂದು ಕೈಯಿಂದ ಮಾಡಿರಿ ಇನ್ನೊಂದರಿಂದ ಪಡೆಯಿರಿ. ಈಗ ಭಜನೆ, ಧ್ಯಾನ, ಸೇವೆ ಮಾಡಿ, ಇದೇ ಭಗವವಂತನ ಕಾನೂನು ಆಗಿದೆ. ಆಗಲೇ ಸಂಬಳ ಪಡೆಯಿರಿ. ಈ ಕಲಿಯುಗದಲ್ಲಿ ಬಹಳ ಅಗ್ಗವಾದ ಒಪ್ಪಂದವಾಗಿದೆ.</p>
<p class="Text">ನಾನಾದರೋ ನನ್ನ ಆಯುಸ್ಸಿನಲ್ಲಿ ಐದು ಮಾತುಗಳನ್ನು ಗಟ್ಟಿಯಾಗಿ ನಿರ್ವಹಿಸಿದೆ- ಭಜನೆ, ಸತ್ಸಂಗ, ದುಃಖಿಗಳ ಸೇವೆ, ಗೀತೆಯ ಅಭ್ಯಾಸ ಮತ್ತು ಸಂಯಮ.</p>
<p class="Text">ಇದರಲ್ಲಿಯೂ ಮೂರು ಮಾತುಗಳು ಮಹತ್ವ ಪೂರ್ಣವಾಗಿದೆ. ಸತ್ಸಂಗ, ಸಾಧನೆ, ಸೇವೆ. ಇವುಗಳಲ್ಲಿಯೂ ಎರಡು ಸರ್ವಶ್ರೇಷ್ಠವಾಗಿದೆ, ಸತ್ಸಂಗ ಮತ್ತು ಸಾಧನೆ. ಸೇವೆ, ಸಂಯಮವೂ ಭಜನೆ ಸತ್ಸಂಗದಿಂದ ಆಗುತ್ತದೆ. ಇದರಲ್ಲಿಯೂ ಭಜನೆ - ಸತ್ಸಂಗದಲ್ಲಿ ಯಾವುದು ಶ್ರೇಷ್ಠವಿದೆ? ಅನ್ನ ಮತ್ತು ನೀರು ಇದರಲ್ಲಿ ಯಾವುದು ಶ್ರೇಷ್ಠವೆಂದು ಯಾರಾದರೂ ಕೇಳಿದರೆ, ಜೀವನ ಧಾರಣೆಗೆ ಎರಡೂ ಶ್ರೇಷ್ಠವೇ ಆಗಿದೆ.</p>
<p class="Text">ಸತ್ಸಂಗದಿಂದ ಸಾಧನೆ ತೀವ್ರವಾಗುತ್ತದೆ ಮತ್ತು ಸಾಧನೆಯು ತೀವ್ರವಾದಾಗ ಉದ್ಧಾರವಾಗುತ್ತದೆ. ಅಡಿಪಾಯವಿಲ್ಲದೆ ಮನೆ ಕಟ್ಟಲಾಗುವುದಿಲ್ಲ ಹಾಗೆಯೇ ಸತ್ಸಂಗವಿಲ್ಲದೆ ಸಾಧನೆ ತೀವ್ರವಾಗುವುದಿಲ್ಲ. ಅಡಿಪಾಯ ಸತ್ಸಂಗವಾಗಿದೆ, ಭಜನೆ. ಶಾಸ್ತ್ರಗಳಲ್ಲಿ ಗೀತೆಯು ಸರ್ವೋತ್ತಮವಾಗಿದೆ.</p>
<p class="Shlok">ಗೀತಾ ಸುಗೀತಾ ಕರ್ತವ್ಯಾ ಕಿಮನ್ಯೈಃ ಶಾಸ್ತ್ರಸಂಗ್ರಹೈಃ ।</p>
<p class="Shlok">ಯಾ ಸ್ವಯಂ ಪದ್ಮನಾಭಸ್ಯ ಮುಖಪದ್ಮಾದ್ವಿನಿಃಸೃತಾ ॥</p>
<p class="Text">ಈ ಗೀತೆಯು ಭಗವಾನ್ ಪದ್ಮನಾಭನ ಮುಖದಿಂದ ಹೊರಟಿದೆ. ಎಲ್ಲ ಶಾಸ್ತ್ರಗಳ ಉತ್ಪತ್ತಿ ವೇದಗಳಿಂದ ಆಗಿದೆ. ವೇದವು ಬ್ರಹ್ಮನಿಂದ ಮತ್ತು ಬ್ರಹ್ಮನು ನಾಭಿಕಮಲದಿಂದ, ಕಮಲ ಭಗವಾನ್ ವಿಷ್ಣುವಿನ ನಾಭಿಯಿಂದ ಉಂಟಾಗಿದೆ. ಆದ್ದರಿಂದ ಗೀತೆಯು ಭಗವಂತನ ಮುಖದಿಂದ ಹೊರಟಿರುವ ಕಾರಣ ಎಲ್ಲಕ್ಕಿಂತ ಶ್ರೇಷ್ಠವಾಗಿದೆ. ಗೀತೆಯ ಅಭ್ಯಾಸ ಮಾಡಿದರೆ ಉಳಿದ ಶಾಸ್ತ್ರಗಳ ಅವಶ್ಯಕತೆ ಇರುವುದಿಲ್ಲ. ಈ ಘೋರ ಕಲಿಕಾಲದಲ್ಲಿ ಭಗವಂತನು ಎಷ್ಟು ಸವಲತ್ತನ್ನು ಕೊಟ್ಟಿರುವನು.</p>
<p class="Text">ನಮ್ಮಲ್ಲಿ ಅತಿಮೂಢನಿರಲಿ, ಆಯುಸ್ಸು ಮುಗಿಯುತ್ತಾ ಬಂದಿದೆ, ಅತಿಪಾಪಿಯಾಗಿರಲಿ - ಹೀಗೆ ಮೂವರು ಇದ್ದರೂ, ಅವರ ಶ್ರೇಯಸ್ಸೂ ಆಗಬಲ್ಲದು.</p>
<p class="Text">ಲಕ್ಷ ಅಪರಾಧ ಮಾಡಿರಲಿ, ಆದರೆ ಈಗಿನಿಂದ ನಾನು ಪಾಪ ಮಾಡುವುದಿಲ್ಲ ಎಂಬ ಪ್ರತಿಜ್ಞೆ ಮಾಡಿರಿ. ಹಿಂದಿನ ಪಾಪವನ್ನು ಕ್ಷಮಿಸು, ನಾನು ಈಗ ನಿನಗೆ ಶರಣಾಗಿದ್ದೇನೆ. ಇಂದಿನಿಂದ ನಿನ್ನನ್ನು ಸ್ಮರಿಸುವೆ. ನಿನಗಿಂತ ಮಿಗಿಲಾದ ದಾತಾ ಬೇರೆ ಯಾರೂ ಇಲ್ಲ. ನನ್ನ ಆಚರಣೆ ನಾಸ್ತಿಕ ಪುರುಷನಂತೆ ನಡೆಯಿತು. ಆದರೆ ನೀನು ಅಪರಾಧಗಳನ್ನು ಮರೆತುಬಿಡುವೆ.</p>
<p class="Text">ನಮಗೆ ಈಶ್ವರನ ಕೃಪೆಯಿಂದ ದೊರಕಿದ ಸಂದರ್ಭ ಪುನಃ ಸಿಗಲಾರದು. ಎಲ್ಲಿ ಹುಟ್ಟುವೆವೋ ತಿಳಿಯದು, ಹಿಂದೂಸ್ತಾನದಲ್ಲೇ ಹುಟ್ಟುವೆವೋ ತಿಳಿಯದು, ಯಾವ ಯೋನಿಯಲ್ಲಿ, ಯಾವ ಧರ್ಮದಲ್ಲಿ, ಯಾವ ಸಮಾಜದಲ್ಲಿ ಹುಟ್ಟುವೆವೋ ತಿಳಿಯದು. ವೈದಿಕ ಸನಾತನ ಧರ್ಮದಲ್ಲೇ ಹುಟ್ಟಿದ್ದೇವೆ ಎಂದಿಟ್ಟುಕೊಳ್ಳಿ, ಆದರೆ ವೃತ್ತಿ ಹೇಗಿದ್ದೀತು ತಿಳಿಯದು. ಈಗ ಸೇವೆಯ ಅವಕಾಶ ದೊರಕಿದೆ, ನಾವು ಮನಃಪೂರ್ವಕ ಸೇವೆ ಮಾಡಿದರೆ ಇದಕ್ಕಿಂತ ಹೆಚ್ಚಿನ ಮಾತೇನಿದೆ? ಮುಂದೆಯೂ ಔಷಧಿ, ಭೋಜನ, ವಸ್ತ್ರ ಮುಂತಾದವುಗಳನ್ನು ಕೊಟ್ಟು ಸೇವೆ ಮಾಡಿದರೆ ದೊಡ್ಡ ಆನಂದದ ಮಾತಾಗಿದೆ. ಇದು ಶೂರವೀರರ ಕೆಲಸವಾಗದೆ ಶಿಬಿ, ದಧೀಚಿ ಇವರು ತಮ್ಮ ಶರೀರವನ್ನೇ ಪರೋಪಕಾರಕ್ಕಾಗಿ ಅರ್ಪಿಸಿಬಿಟ್ಟರು. ದಧೀಚಿ ಋಷಿಯು ಇಂದ್ರನಿಗೆ ತನ್ನ ಅಸ್ತಿಗಳನ್ನೇ ಕೊಟ್ಟನು. ಇಂತಹ ಋಷಿಯು ಧನ್ಯ!</p>
<p class="Text">ರಾಜಾ ಯುಧಿಷ್ಠಿರನನ್ನು ಕೌರವನು ರಾಜ್ಯದಿಂದ ಹೊರಗಟ್ಟಿ ವನವಾಸ ವಿಧಿಸಿದ್ದನು. ಮತ್ತೆ ಕೌರವನು ವನಕ್ಕೆ ಹೋಗಿ ಸಂದರ್ಭನೋಡಿ ಪಾಂಡವರನ್ನು ಕೊಂದುಬಿಡುವ ಉಪಾಯ ಯೋಚಿಸಿದನು. ಭೀಷ್ಮರು ಹೇಳಿದರು - ಪಾಂಡವರು ಇರುವಲ್ಲಿಗೆ ಹೋಗಬಾರದು. ಆದರೆ ಪಾಂಡವರ ಕುರಿತೇ ಷಡ್ಯಂತ್ರ ನಡೆಯುತ್ತಿತ್ತು. ಇವನು ಪಾಂಡವರಿಗೆ ದುಃಖ ಕೊಡಲು ಹೋಗುತ್ತಿದ್ದಾನೆ ಎಂಬುದು ಇಂದ್ರನಿಗೂ ತಿಳಿಯಿತು. ಇಂದ್ರನು ಚಿತ್ರಸೇನ ಗಂಧರ್ವನಿಗೆ - ಹೋಗು ದುರ್ಯೋಧನನ್ನು ಕಟ್ಟಿ ತೆಗೆದುಕೊಂಡು ಬಾ ಎಂಬ ಆಜ್ಞೆ ಮಾಡಿದನು. ಚಿತ್ರಸೇನನು ಬಂದನು. ದುರ್ಯೋಧನನೊಂದಿಗೆ ಯುದ್ಧವಾಯಿತು. ಎಲ್ಲರನ್ನೂ ಸೋಲಿಸಿ ದುರ್ಯೋಧನಾದಿಗಳನ್ನು ಕಟ್ಟಿ ಇಂದ್ರನ ಬಳಿಗೆ ಕೊಂಡು ಹೋದನು. ಈ ಮಾತು ಯುಧಿಷ್ಠಿರನಿಗೆ ತಿಳಿಯಿತು, ಅವನು ಭೀಮಾರ್ಜುನರಿಗೆ ನೀವು ದುರ್ಯೋಧನನ್ನು ಚಿತ್ರಸೇನನಿಂದ ಬಿಡಿಸಿ ತನ್ನಿ, ಈಗ ರಕ್ಷಿಸುವುದು ನಮ್ಮ ಕರ್ತವ್ಯವಾಗಿದೆ ಎಂದು ಅಪ್ಪಣೆ ಮಾಡಿದನು. ಇಬ್ಬರೂ ಹೋಗಿ ಚಿತ್ರಸೇನನಲ್ಲಿ ಬಿಟ್ಟುಬಿಡಲು ಹೇಳಿದರು. ಅವನು ಹೇಳಿದನು - ನಾನಾದರೋ ನಿಮ್ಮ ರಕ್ಷಣೆಗಾಗಿಯೇ ಹೀಗೆ ಮಾಡಿರುವೆ. ಭೀಮಾರ್ಜುನರು ಹೇಳಿದರು ಬಿಟ್ಟು ಬಿಡು, ಅವನು ಬಿಡಲಿಲ್ಲ. ಯುದ್ಧವಾಯಿತು, ದುರ್ಯೋಧನನ್ನು ಬಿಡಿಸಿ ರಾಜಾಯುಧಿಷ್ಠಿರನ ಬಳಿಗೆ ತಂದರು. ದುರ್ಯೋಧನನಿಗೆ ಬಹಳ ಗ್ಲಾನಿಯಾಯಿತು. ಯುಧಿಷ್ಠಿರ ಹೇಳಿದನು. ಹೋಗು ನಿನ್ನ ಜೊತೆಯವರು ಪ್ರತೀಕ್ಷೆ ಮಾಡುತ್ತಿರಬಹುದು. ದುರ್ಯೋಧನ ಹೊರಟು ಹೋದನು. ಬಂಧುಗಳೊಡನೆ ಜೊತೆಗೂಡಿದನು. ಅವರು ಕೇಳಿದರು ಹೇಗೆ ಬಿಡುಗಡೆಯಾಯಿತು? ಅವನೆಂದ ಪಾಂಡವರು ಬಿಡಿಸಿದರು. ಅವರು ಹೇಳಿದರು ಇದರಲ್ಲಿ ನಾಚಿಕೆಪಡುವಂತಹುದು ಏನಿದೆ? ಅವರು ಪ್ರಜೆಗಳಾಗಿದ್ದಾರೆ, ಬಿಡಿಸುವುದು ಅವರ ಕರ್ತವ್ಯವಾಗಿದೆ. ಹಸ್ತಿನಾಪುರಕ್ಕೆ ಈಗ ನಡೆಯಿರಿ ರಾಜ್ಯವಾಳಿರಿ. ಆ ಕ್ಷಣಕ್ಕಾಗಿ ವೈರ ಮುಗಿದುಹೋಯಿತು. ಹಸ್ತಿನಾಪುರಕ್ಕೆ ಮರಳಿ ಬಂದರು ನಮ್ಮೊಂದಿಗೆ ದ್ವೇಷ ಮಾಡಿದರೂ ಅವರಿಗೆ ಉಪಕಾರ ಮಾಡಬೇಕು, ಇದೇ ಮಾತು ನಡೆಯುತ್ತಿತ್ತು. ನಾಲ್ಕು ಸಾರವಾದ ಮಾತನ್ನು ತಿಳಿಸಿದೆ.</p>
<p class="Shlok">ಸಂಯಮ ಸೇವಾ, ಸಾಧನಾ, ಸತ್ಪುರುಷೋಂಕಾ ಸಂಗ ।</p>
<p class="Shlok">ಇನ ಚಾರೋಂಕೆ ಕರತ ಹೀ ನಿಶ್ಚಯ ಕಟೇ ಭವಂದ ॥</p>
<p class="Text">ಈ ನಾಲ್ಕನ್ನು ತನ್ನದಾಗಿಸಿಕೊಂಡರೆ ಉದ್ಧಾರವಾದೀತು. ಇವುಗಳಲ್ಲಿಯೂ ಎರಡು ಮಾತು ಪ್ರಧಾನವಾಗಿವೆ. ಸತ್ಸಂಗ ಮತ್ತು ಸಾಧನೆ. ಈ ಕಲಿಯುಗದಲ್ಲಿ ಹೇಗೆ ಸಾಧನೆ ಮಾಡಲಿ? ಎಂತಹ ಪಾಪಿಯೇ ಆಗಿರಲಿ, ಗೀತೆ ಹೇಳುತ್ತದೆ -</p>
<p class="Shlok">ಅಸಿ ಚೆತ್ಸುದುರಾಚಾರೋ ಭಜತೇ ಮಾಮನನ್ಯಭಾಕ್ ।</p>
<p class="Shlok">ಸಾಧುರೇವ ಸ ಮಂತವ್ಯಃ ಸಮ್ಯಗ್ ವ್ಯವಸಿತೋ ಹಿ ಸಃ ॥</p>
<p class="Shlok">ಕ್ಷಿಪ್ರಂ ಭವತಿ ಧರ್ಮಾತ್ಮಾ ಶಶ್ವಚ್ಛಾಂತಿಂ ನಿಗಚ್ಚತಿ ।</p>
<p class="Shlok">ಕೌಂತೇಯ ಪ್ರತಿ ಜಾನೀಹಿ ನ ಮೇ ಭಕ್ತಃ ಪ್ರಣಶ್ಯತಿ ॥</p>
<p class="TXT-Right">(ಗೀತೆ 9/30-31)</p>
<p class="Text">ಯಾರೇ ಅತಿಶಯ ದುರಾಚಾರಿಯೂ ಅನನ್ಯ ಭಾವದಿಂದ ನನ್ನ ಭಕ್ತನಾಗಿ ನನ್ನನ್ನು ಭಜಿಸುತ್ತಿದ್ದರೆ ಅವನು ಸಾಧುವೆಂದೇ ತಿಳಿಯಲು ಯೋಗ್ಯನಾಗಿದ್ದಾನೆ. ಏಕೆಂದರೆ ಅವನು ಯಥಾರ್ಥ ನಿಶ್ಚಯವುಳ್ಳವನು. ಅರ್ಥಾತ್ ಅವನು ಚೆನ್ನಾಗಿ ನಿಶ್ಚಯ ಮಾಡಿಕೊಂಡಿರುವನು, ಪರಮೇಶ್ವರನ ಭಜನೆಗೆ ಸಮಾನ ಬೇರೆ ಏನೂ ಇಲ್ಲ. ಅತ್ಯಂತ ದುರಾಚಾರಿಯೂ ಧರ್ಮಾತ್ಮ ಆಗುತ್ತಾನೆ ಮತ್ತು ಸದಾಕಾಲ ಇರುವ ಪರಮಶಾಂತಿಯನ್ನು ಪಡೆಯುತ್ತಾನೆ. ಅರ್ಜುನ! ನನ್ನ ಭಕ್ತರು ಎಂದೂ ನಾಶವಾಗುವುದಿಲ್ಲ ಎಂಬುದನ್ನು ನೀನು ತಿಳಿ. ಎಂತಹ ಪಾಪಿಯಾಗಿದ್ದರೂ ಅವನ ಉದ್ಧಾರವಾಗುತ್ತದೆ.</p>
<p class="Shlok">ಅಂತಕಾಲೇ ಚ ಮಾಮೇವ ಸ್ಮರನ್ಮುಕ್ತ್ವಾ ಕಲೇವರಮ್ ।</p>
<p class="Shlok">ಯಃ ಪ್ರಯಾತಿ ಸ ಮದ್ಭಾವಂ ಯಾತಿ ನಾಸ್ತ್ಯತ್ರ ಸಂಶಯಃ ॥</p>
<p class="TXT-Right">(ಗೀತೆ 8/5)</p>
<p class="Text">ಅತಿ ಪಾಪಿಯಾಗಿದ್ದವನು ಉದ್ಧಾರವಾಗಿ ಹೋಗುತ್ತಾನೆ. ರಾಜನು ಗಲ್ಲು ಶಿಕ್ಷೆಕೊಡುವಾಗ ಏನು ತಿನ್ನಬೇಕು, ಯಾರಿಗಾದರೂ ಭೇಟಿಯಾವುದಿದ್ದರೆ ಅದನ್ನು ಪೂರೈಸಲಾಗುತ್ತದೆ. ಹಾಗೆಯೇ ಅಂತ್ಯಕಾಲದಲ್ಲಿ ಸವಲತ್ತು ಇದೆ. ರಾಜನೆ ಇಂತಹ ಅವಕಾಶ ಕೊಡುವಾಗ ಭಗವಂತನು ಏಕೆ ಕೊಡುವುದಿಲ್ಲ? ಭಗವಂತನು ಸಂದರ್ಭವನ್ನು ಕೊಡುವನು. ಅತಿಪಾಪಿಯಾಗಿರಲೀ, ಅತಿ ಮೂರ್ಖನಾಗಿರಲಿ, ಈಗ ಸಾಯುವವನಿರಲಿ ಅವನನ್ನು ಉದ್ಧಾರ ಮಾಡಿಬಿಡುತ್ತಾನೆ. ಇಂತಹ ಕಾನೂನು ಇದ್ದರೂ ಉದ್ದಾರ ಮಾಡಿಕೊಳ್ಳದಿರುವುದು ಲಜ್ಜಾಸ್ಪದವಾಗಿದೆ.</p>
<p class="Text">ಭಜನೆ, ಸತ್ಸಂಗ ಮುಖ್ಯವಾಗಿದೆ. ಒಂದು ತೊಟ್ಟಿಯಲ್ಲಿ ನಾಲ್ಕು ನಲ್ಲಿಗಳಿಂದ ನೀರು ತುಂಬಿದರೆ ಬೇಗನೇ ತುಂಬುವುದು. ಸಾಧನೆ, ಸತ್ಸಂಗ ಎಂಬ ಎರಡು ನಲ್ಲಿ ಇದ್ದರೂ ತುಂಬಿಹೋದೀತು. ಸಾಧನೆ ಸೇವೆ ಎರಡರಿಂದಲೇ ಉದ್ಧಾರವಾಗಬಹುದು.</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-25">23. ಭಕ್ತ ಹನುಮಂತ</p>
<p class="Text">ಹನುಮಂತನು ಭಗವಾನ್ ಶ್ರೀರಾಮನ ಪರಮಭಕ್ತನಾಗಿದ್ದನು. ಅವನಲ್ಲಿ ಮೂರು ಮಾತುಗಳು ವಿಶೇಷವಾಗಿದ್ದವು.</p>
<p class="Text">1. ಭಗವಂತನ ಚರಣಗಳ ಬಳಿ ಇರುತ್ತಿದ್ದನು. ಭಗವಂತನನ್ನು ಬಿಟ್ಟು ಒಂದು ಗಳಿಗೆಯೂ ಬೇರೆಯಾಗಿರಲು ಬಯಸುತ್ತಿರಲಿಲ್ಲ. ಭಗವಂತನು ಆಜ್ಞಾಪಿಸಿದಾಗ ಆಜ್ಞಾಪಾಲನೆಗಾಗಿ ಚರಣಗಳಿಂದ ದೂರವಾಗುತ್ತಿದ್ದನು.</p>
<p class="Text">2. ಭಗವಂತನ ಅಪ್ಪಣೆಯಾದರೆ ಜೊತೆಗೆ ಇರುವುದಕ್ಕಿಂತಲೂ ಹೆಚ್ಚು ಆಜ್ಞಾಪಾಲನೆಗೆ ವಿಶೇಷ ಮಹತ್ವ ಕೊಡುತ್ತಿದ್ದನು.</p>
<p class="Text">3. ಅವನಿಗೆ ನಾಮದಲ್ಲಿ ರುಚಿ ಇತ್ತು. ಎದೆಯನ್ನು ಸೀಳಿ ನಾಮದ ಪ್ರತಾಪವನ್ನು ರೋಮ-ರೋಮಗಳಲ್ಲಿ ತೋರಿಸಿದನು, ಭಗವಂತನ ಆಜ್ಞಾಪಾಲನೆಯಲ್ಲಿ ವಿಘ್ನವುಂಟಾದಾಗ ಸಾಯಲೂ ಸಿದ್ಧನಾದನು.</p>
<p class="Text">ಆಜ್ಞಾಪಾಲನೆಯ ತತ್ಪರತೆಯನ್ನು ನೋಡಿ - ವಾಲ್ಮೀಕಿ ರಾಮಾಯಣದಲ್ಲಿ ಭಗವಾನ್ ಶ್ರೀರಾಮನು ಹೇಳಿದನು- ಹನುಮಂತಾ! ನಾನು ನಿನ್ನ ಋಣಿಯಾಗಿದ್ದೇನೆ. ನಿನ್ನ ದುಃಖ ದೂರಮಾಡಿ ಋಣ ತೀರಿಸುವಂತಹ ದುಃಖವು ನಿನಗೆ ಆಗದೇ ಇರಲಿ.</p>
<p class="Text">ಹನುಮಂತನು ಮಹಾ ಬಲವಂತನಾಗಿದ್ದನು. ಮಹಾನ್ ಸ್ವಾಮಿ ಭಕ್ತನಾಗಿದ್ದನು. ಭಗವಂತನನ್ನು ಪ್ರೇಮದಿಂದ ತನ್ನವನಾಗಿಸಿಕೊಂಡಿದ್ದನು.</p>
<p class="Text">ಹನುಮಂತನು ಭಗವಂತನ ಪವಿತ್ರ ನಾಮವನ್ನು ಜಪಿಸಿ ರಾಮನನ್ನು ತನ್ನ ವಶಪಡಿಸಿಕೊಂಡಿದ್ದನು, ಅದು ವಶಿತ್ವ ಸಿದ್ಧಿಯಾಗಿದೆ. ಭಗವಂತನು ವಶನಾದಾಗ ಅವನಿಗೆ ಎಲ್ಲವೂ ವಶವಾಗುತ್ತದೆ. ಭಗವಂತನು ಭಾಗವತದಲ್ಲಿ ಹೇಳುತ್ತಾನೆ-</p>
<p class="Shlok">ಅಹಂ ಭಕ್ತಪರಾಧೀನೋ ಹ್ಯಸ್ವತಂತ್ರ ಇವ ದ್ವಿಜ ।</p>
<p class="Shlok">ಸಾಧುಭಿರ್ಗ್ರಸ್ತಹೃದಯೋ ಭಕ್ತೈರ್ಭಕ್ತಜನಪ್ರಿಯಃ ॥</p>
<p class="TXT-Right">(9/4/63)</p>
<p class="Text">ದುರ್ವಾಸರೇ! ನಾನು ಸರ್ವದಾ ಭಕ್ತರ ಅಧೀನನಾಗಿದ್ದೇನೆ ನನ್ನಲ್ಲಿ ಕೊಂಚವೂ ಸ್ವಾತಂತ್ರ್ಯವಿಲ್ಲ. ನನ್ನ ಮುಗ್ಧ ಸರಳ ಭಕ್ತರು ನನ್ನ ಹೃದಯವನ್ನು ಕೈವಶವಾಡಿಕೊಂಡಿರುವರು. ಭಕ್ತರು ನನ್ನನ್ನು ಪ್ರೇಮಿಸುವರು, ನಾನು ಅವರನ್ನು ಪ್ರೇಮಿಸುವೆ.</p>
<p class="Text">ಹನುಮಂತನು ಜಾತಿಯಿಂದ ಕಪಿಯಾಗಿದ್ದನು. ನಾಮವು ಅವನನ್ನು ಪಾವನಗೊಳಿಸಿತು. ಅವನ ನಾಮವಾದರೋ ಪವಿತ್ರವಾಗಿದೆ. ಭಗವಂತನ ಎಲ್ಲ ನಾಮಗಳು ಶ್ರೇಷ್ಠ, ಪವಿತ್ರವಾಗಿವೆ. ಆದರೆ ತುಳಸಿದಾಸರಿಗೆ ರಾಮನಾಮ ಎಲ್ಲಕ್ಕಿಂತ ಶ್ರೇಷ್ಠವಾಗಿದೆ. ರಾಮನಾಮವನ್ನು ಅವರು ಪಾವನ ಎಂದು ತಿಳಿಯುತ್ತಿದ್ದರು, ಅದಕ್ಕಾಗಿ ಅವರು ‘ಪಾವನ ನಾಮ’ ಎಂದು ಹೇಳಿರುವರು. ನಿರಂತರ ನಾಮಜಪದ ಮಹಿಮೆಯಿಂದ ಭಗವಾನ್ ಶ್ರೀರಾಮನನ್ನು ತನ್ನ ವಶಪಡಿಸಿಕೊಂಡಿದ್ದರು.</p>
<p class="Text">ಸ್ವಾಮಿಯ (ಒಡೆಯನ) ಆಜ್ಞೆಯನ್ನು ಸರಿಯಾಗಿ ಪಾಲನೆ ಮಾಡುವವನ ಮೇಲೆ ಸ್ವಾಮಿಯು ಹೆಚ್ಚು ಪ್ರಸನ್ನನಾಗಿರುತ್ತಾನೆ. ಇದನ್ನು ಲೋಕದಲ್ಲಿ ನೋಡಲಾಗುತ್ತದೆ. ಯಾರ ಕುರಿತು ಭಗವಂತನ ಆಜ್ಞೆಯಾಗುವುದೋ ಅವನಿಗೆ ಎಷ್ಟು ಆನಂದವಾಗುವುದೋ, ಅವನೇ ಬಲ್ಲನು.</p>
<p class="Text">ರಾಮನ ಆಜ್ಞೆಯನ್ನು ಹನುಮಂತನು ಎಷ್ಟು ಸಂತೋಷವಾಗಿ ಪಾಲಿಸುತ್ತಿದ್ದಾನೆ, ಇದನ್ನು ನೋಡಿದರೆ ನಾವು ಆನಂದ ಮುಗ್ಧರಾಗುತ್ತೇವೆ. ಅಂತಹ ದೃಶ್ಯ ನಮ್ಮ ಮುಂದೆ ಬರಲಿ, ಅದರಿಂದ ನಮ್ಮ ಉದ್ಧಾರವಾಗಲಿ.</p>
<p class="Text">ಭಗವಾನ್ ಶ್ರೀರಾಮನು ಹನುಮಂತನ ಮುಖಾಂತರ ಭರತನಿಗೆ ಸಂದೇಶ ಕಳಿಸಿದನು. ಹನುಮಂತನು ಬಂದು ಹೇಳಿದನು - ನೀನು ಯಾರ ನಾಮವನ್ನು ಕೊಂಡಾಡುತ್ತಿರುವೆಯೋ, ಯಾರ ವಿರಹದಲ್ಲಿ ಒದ್ದಾಡುತ್ತಿರುವೆಯೋ, ಆ ರಾಮನು ಬರುತ್ತಿದ್ದಾನೆ. ಇದನ್ನು ಕೇಳಿ ಭರತನಿಗೆ ಬಾಯಾರಿದ ಮನುಷ್ಯನು ಅಮೃತ ಪಡೆದಂತೆ ಸಂತೋಷವಾಯಿತು. ಭರತನು ಹೇಳುತ್ತಾನೆ- ಅಯ್ಯಾ! ನೀನು ಎಲ್ಲಿಂದ ಬಂದಿರುವೆ? ನೀನು ಯಾರು? ನನಗೆ ಪರಮಪ್ರಿಯವಾದ ಮಾತನ್ನು ತಿಳಿಸಿರುವೆ.</p>
<p class="Text">ಹನುಮಂತನು ಹೇಳಿದನು - ನಾನು ಭಗವಂತನ ಸಣ್ಣ ದಾಸನಾಗಿದ್ದೇನೆ. ಪವನಪುತ್ರ ಹನುಮಂತ ಎಂದು ನನ್ನ ಹೆಸರು. ಭರತನು ಇದನ್ನು ಕೇಳಿ ಅವನನ್ನು ಅಪ್ಪಿಕೊಂಡನು.</p>
<p class="Text">ಭರತನಿಗೆ ಭಗವಂತನ ದರ್ಶನದಿಂದ ಆಗುವ ಆನಂದಕ್ಕಿಂತ ಹೆಚ್ಚು ಅವನ ಸಂದೇಶದಿಂದ ಆಯಿತು. ಸೂಚನೆ ಸಿಗುತ್ತಿರದಿದ್ದರೆ ನಾನು ಸತ್ತು ಹೋಗುತ್ತಿದ್ದೆ, ಆಗ ದರ್ಶನವಾಗಿಯೂ ಏನಾಗುತ್ತಿತ್ತು. ನಿನಗೆ ಏನಾದರೂ ಕೊಟ್ಟು ಋಣಮುಕ್ತನಾಗಲು ಜಗತ್ತಿನಲ್ಲಿ ಅಂತಹ ಪದಾರ್ಥವೇ ಇಲ್ಲ, ಅದಕ್ಕಾಗಿ ನಾನು ಋಣವನ್ನು ತೀರಿಸಲು ಅಸಮರ್ಥನಾಗಿದ್ದೇನೆ. ಈಗ ಪ್ರಭುವಿನ ಚರಿತ್ರವನ್ನು ತಿಳಿಸು. ಹನುಮಂತನು ನೋಡಿ ಮುಗ್ಧನಾದನು. ಹರ್ಷತುಂಬಿ ಭಗವಂತನ ಬಳಿಗೆ ಬಂದು ಬೇಗ ಹೊರಡಿ ಎಂದು ಹೇಳಿದನು. ಭಗವಂತನು ಅಯೋಧ್ಯೆಯೇ ಆದಿ ಸ್ಥಾನಗಳನ್ನು ತೋರಿಸುತ್ತಾ ಬರುತ್ತಿರುವನು. ಭಗವಂತನು ಹೇಳುತ್ತಾನೆ. ಇಲ್ಲಿಯ ನಿವಾಸಿಗಳು ನನಗೆ ವೈಕುಂಠವಾಸಿಗಳಿಗಿಂತಲೂ ಹೆಚ್ಚು ಪ್ರಿಯರು. ಭಗವಂತನು ಬಂದು ಭರತನಿಗೆ ಭೆಟ್ಟಿಯಾಗುತ್ತಾನೆ.</p>
<p class="Shlok">ಅಮಿತ ರೂಪ ಪ್ರಗಟೇ ತೇಹಿ ಕಾಲಾ । ಜಥಾಜೋಗ ಮಿಲೆ ಸಬಹಿ ಕೃಪಾಲಾ ॥</p>
<p class="Text">ಭಗವಂತನು ಎಲ್ಲರಿಗೆ ಭೆಟ್ಟಿಯಾದನು, ಯಾರ ಭಾವ, ಪ್ರೇಮ ಹೇಗಿತ್ತೋ, ಹಾಗೆ ಸಣ್ಣವರು, ದೊಡ್ಡವರು ಎಲ್ಲರೊಂದಿಗೆ ಯಥಾಯೋಗ್ಯ ಭೆಟ್ಟಿಯಾದನು. ಯಾರಿಗೆ ಭಗವಂತನು ಭೆಟ್ಟಿಯಾದನೋ ಅವನು ಭಗವಂತನು ನನಗೇ ಮೊದಲು ಭೆಟ್ಟಿಯಾಗುತ್ತಿದ್ದಾನೆ ಎಂದು ತಿಳಿದರು. ಕ್ಷಣಾರ್ಧದಲ್ಲಿ ಎಲ್ಲರಿಗೂ ಭೆಟ್ಟಿಯಾದನು. ಭರತನಲ್ಲಿ ಎಷ್ಟು ಪ್ರೇಮವಿತ್ತು, ಎಷ್ಟು ವ್ಯಾಕುಲತೆ ಇತ್ತು, ಒಂದು ನಿಮಿಷದ ವಿಯೋಗವೂ ಅಸಹ್ಯವಾಯಿತು. ಅಂತಹ ವ್ಯಾಕುಲತೆ, ಪ್ರೇಮ ನಮ್ಮಲ್ಲಿ ಉಂಟಾದರೆ ನಮಗೂ ಭಗವಂತನು ಸಿಗಬಲ್ಲನು.</p>
<p class="TXT-Right">ಪ್ರವಚನ ತಿಥಿ 12-7-1942 ಗೋರಖಪುರ</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="Chapter-Heading" id="toc_marker-26">24. ಬಡವನ ಉದ್ಧಾರ ಹೇಗಾದೀತು?</p>
<p class="Text">ಯಜ್ಞ, ದಾನ, ತಪಸ್ಸು, ಸೇವೆ ಮುಂತಾದವುಗಳನ್ನು ಹಣವುಳ್ಳವರೇ ಮಾಡಬಲ್ಲರು ಮತ್ತೆ ಬಡವನ ಉದ್ಧಾರ ಹೇಗಾಗಬಹುದು? ಬಡವನ ಉದ್ಧಾರ ಹಣದಿಂದಲೂ ಆಗಬಲ್ಲದು, ಹಣವಿಲ್ಲದೆಯೂ ಆಗಬಲ್ಲದು.</p>
<p class="Text">ಪೂಜೆಯ ಹೆಸರೇ ಯಜ್ಞವಾಗಿದೆ, ಭಜನೆ ಮಾಡುವುದು ಮತ್ತು ಪೂಜೆ ಮಾಡುವುದೂ ಯಜ್ಞವೇ ಆಗಿದೆ. ದೇವತೆಗಳಿಗೆ ಭಾವದ ಹಸಿವಿರುತ್ತದೆ, ಯಜ್ಞದ್ದಲ್ಲ. ಪಿತೃಗಳು ವಾಣಿಯ ಶುದ್ಧಿಯನ್ನು ನೋಡುತ್ತಾರೆ. ಭಗವಂತನಿಗಾದರೋ ಭಾವದ ಹಸಿವಿರುತ್ತದೆ.</p>
<p class="Shlok">ಭಕ್ತ್ಯಾ ತುಷ್ಯತಿ ಕೇವಲಂ ನ ಚ ಗುಣೈಃ ಭಕ್ತಿಪ್ರಿಯೋ ಮಾಧವಃ ।</p>
<p class="Text">ವಿದುರನ ಪತ್ನಿಯು ಭಗವಂತನಿಗೆ ಬಾಳೆಹಣ್ಣಿನ ಸಿಪ್ಪೆ ತಿನ್ನಿಸುತ್ತಿದ್ದಳು, ಭಗವಂತನಿಗೆ ಪ್ರೇಮದಿಂದಾಗಿ ಸಿಪ್ಪೆಗಳೇ ರುಚಿಯಾಯಿತು. ದೇವತೆಗಳು ಭಾವಪ್ರಿಯರಾಗಿದ್ದಾರೆ. ಭಗವಂತ ಹೇಳುತ್ತಾನೆ -</p>
<p class="Shlok">ಪತ್ರಂ ಪುಷ್ಟಂ ಫಲಂ ತೋಯಂ ಯೋ ಮೇ ಭಕ್ತ್ಯಾ ಪ್ರಯಚ್ಛತಿ ।</p>
<p class="Shlok">ತದಹಂ ಭಕ್ತ್ಯುಪಹೃತಮಶ್ನಾಮಿ ಪ್ರಯತಾತ್ಮನಃ ॥</p>
<p class="TXT-Right">(ಗೀತೆ 9/26)</p>
<p class="Text">ಯಾರೇ ಆಗಲಿ ನನಗೆ ಪ್ರೇಮದಿಂದ ಪತ್ರ, ಫಲ, ಜಲ, ಪುಷ್ಪ ಅರ್ಪಿಸಿದರೆ ಆ ಶುದ್ಧ ಬುದ್ಧಿ ನಿಷ್ಕಾಮ ಪ್ರೇಮೀ ಭಕ್ತನು ಪ್ರೇಮಪೂರ್ವಕವಾಗಿ ಅರ್ಪಿಸಿದ ಆ ಪತ್ರ ಪುಷ್ಟಾದಿಗಳನ್ನು ನಾನು ಸಗುಣರೂಪದಿಂದ ಪ್ರಕಟನಾಗಿ ಪ್ರೀತಿಯಿಂದ ತಿಂದುಬಿಡುವೆನು.</p>
<p class="Text">ಪ್ರೇಮವಿಲ್ಲದುದನ್ನು ಭಗವಂತನು ಮೆಚ್ಚುವುದಿಲ್ಲ. ಪತ್ರ, ಪುಷ್ಪ, ಜಲದಲ್ಲಾದರೋ ಹಣದ ಕೆಲಸವಿಲ್ಲ, ಫಲದಲ್ಲಾದರೋ ಹಣ ಬೇಕಾಗುತ್ತದೆ. ಫಲವು ಸಿಗದಿದ್ದರೆ ಜಲದಿಂದಲೇ ಪ್ರಸನ್ನನಾಗುತ್ತಾನೆ. ತುಳಸಿಯ ಪತ್ರದಿಂದ ಪ್ರಸನ್ನನಾಗುತ್ತಾನೆ. ಇಡೀ ಜಗತ್ತು ಮಹಾಯಜ್ಞದಿಂದ ತೃಪ್ತಿಯಾಗುತ್ತದೆ. ಇಂತಹ ಐದು ಯಜ್ಞಗಳಿವೆ. ಒಂದು ಪೈಸೆಯಿಂದ ಪಂಚಮಹಾಯಜ್ಞಗಳಾಗುತ್ತವೆ. ಅಶ್ವಮೇಧ ಯಜ್ಞ ಮಾಡುವುದರಿಂದ ಇಂದ್ರನಾಗುತ್ತಾನೆ, ಆದರೆ ಈ ಪಂಚಯಜ್ಞಗಳಿಂದ ಇಂದ್ರನಿಗಿಂತ ಹೆಚ್ಚಿನವನಾಗುತ್ತಾನೆ. ರಾಜಸೂಯದಿಂದ ಇಂದ್ರಪದವಿ ಸಿಗುತ್ತದೆ. ಈ ಪಂಚ ಮಹಾಯಜ್ಞಗಳನ್ನು ಸಕಾಮ ಭಾವದಿಂದ ಮಾಡಿದರೆ ಬ್ರಹ್ಮ ಲೋಕದವರೆಗೆ ಹೋಗಬಹುದು, ಅದು ಇಂದ್ರಲೋಕದಿಂದಲೂ ಮೇಲಕ್ಕೆ ಇದೆ, ನಿಷ್ಕಾಮಭಾವದಿಂದ ಮಾಡಿದರೆ ಪರಮಧಾಮಕ್ಕೆ ಹೋಗುವನು.</p>
<p class="Text">ಮನೆಯಲ್ಲಿ ಮಾಡುವ ರೊಟ್ಟಿಗಳಲ್ಲಿ ಎರಡನ್ನು ತೆಗೆದಿಡಿ, ಇದರಿಂದ ಇಡೀ ಮನೆಯ ಪಂಚಮಹಾಯಜ್ಞ ಆಗಿಹೋಯಿತು. ವಿಸ್ತಾರದಿಂದ ಮಾಡಿದರೆ ಸ್ವಲ್ಪ ಹಣಬೇಕಾದೀತು. ಒಂದು ಪೈಸೆಯಲ್ಲಿ ಮಾಡಿ, ಸೂಕ್ಷ್ಮವಾಗಿರಲಿ, ಇಡೀ ಜಗತ್ತಿಗೆ ಭೋಜನ ಮಾಡಿಸಿ ಊಟ ಮಾಡಿ, ಅದು ಬಲಿವೈಶ್ವದೇವವಾಗಿದೆ. ಅದರಲ್ಲಿ ಪಂಚ ಮಹಾಯಜ್ಞಗಳಿವೆ. 1. ದೇವಯಜ್ಞ, 2. ಋಷಿಯಜ್ಞ, 3. ಪಿತೃಯಜ್ಞ, 4. ಅತಿಥಿಯಜ್ಞ, 5. ಭೂತಯಜ್ಞ. ಉಪ್ಪಿಲ್ಲದ ಒಂದು ಮುಷ್ಠಿ ಅನ್ನವನ್ನು ತೆಗೆದುಕೊಂಡು ಐದು ಆಹುತಿಗಳನ್ನು ಬಲಿವೈಶ್ವದೇವದ ಮಂತ್ರ ಹೇಳಿ ಅಗ್ನಿಯಲ್ಲಿ ಹಾಕಿರಿ. ಒಂದು ಕಾಲು ಹಣದಲ್ಲಿ ದೇವಯಜ್ಞವಾಗಿ ಹೋಯಿತು. ಪರಮಾತ್ಮನಿಗೆ ಅರ್ಪಿಸುವುದರಿಂದ ಎಲ್ಲರ ತೃಪ್ತಿಯಾಯಿತು. ಏಕೆಂದರೆ ಭಗವಂತನು ತೃಪ್ತನಾದಾಗ ಇಡೀ ವಿಶ್ವದ ತೃಪ್ತಿಯಾಯಿತು. ಬ್ರಹ್ಮನ ತೃಪ್ತಿಯಿಂದ ಎಲ್ಲರ ತೃಪ್ತಿಯಾಯಿತು. ಹೀಗೆ ಬಲಿವೈಶ್ವದೇವ ಮಾಡುವುದರಿಂದ ಎಲ್ಲರ ತೃಪ್ತಿಯಾಯಿತು.</p>
<p class="Shlok">ಯಜ್ಞಶಿಷ್ಟಾಶಿನಃ ಸಂತೋ ಮುಚ್ಯಂತೇ ಸರ್ವಕಿಲ್ಬಿಷೈಃ ।</p>
<p class="Shlok">ಭುಂಜತೇ ತೇ ತ್ವಘಂ ಪಾಪಾ ಯೇ ಪಚಂತ್ಯಾತ್ಮಕಾರಣಾತ್ ॥</p>
<p class="TXT-Right">(ಗೀತೆ 3/13)</p>
<p class="Text">ಯಜ್ಞದಲ್ಲಿ ಉಳಿದಿರುವ ಅನ್ನವನ್ನು ತಿನ್ನುವ ಶ್ರೇಷ್ಠ ಪುರುಷರು ಎಲ್ಲ ಪಾಪಗಳಿಂದ ಮುಕ್ತರಾಗಿ ಹೋಗುತ್ತಾರೆ ಮತ್ತು ತನ್ನ ಶರೀರ ಪೋಷಣೆಗಾಗಿ ಅಡಿಗೆ ಮಾಡುವ ಪಾಪೀ ಜನರು ಪಾಪವನ್ನೇ ತಿನ್ನುವರು.</p>
<p class="Text">ಅಡುಗೆ ಮಾಡಿ ಎಲ್ಲರಿಗೆ ಭೋಜನ ಮಾಡಿಸಿ ತಾನು ಉಂಡರೆ ಅದು ಅಮೃತವಾಗಿದೆ. ಹೀಗೆ ಮಾಡುವವರು ಸನಾತನ ಬ್ರಹ್ಮನನ್ನು ಹೊಂದುತ್ತಾರೆ. ಮನೆಯಲ್ಲಿ ಮಾಡಿದ ಭೋಜನವನ್ನು ಎಲ್ಲರಿಗೆ ಅರ್ಪಿಸಿ ತಿನ್ನುವುದರಿಂದ ಎಲ್ಲರ ತೃಪ್ತಿಯಾಗುತ್ತದೆ. ತಾನೊಬ್ಬನಿಗಾಗಿ ತಿನ್ನುವವನು ಪಾಪವನ್ನೇ ತಿನ್ನುತ್ತಾನೆ. ಅವನು ಕಳ್ಳನಾಗಿದ್ದಾನೆ, ಅವನು ಬದುಕುವುದು ವ್ಯರ್ಥವೇ ಅಗಿದೆ. ಇದರಲ್ಲಿ ಬಹಳ ಕಡಿಮೆ ಖರ್ಚಿದೆ. ಬಲಿವೈಶ್ವದೇವ ಮಾಡುವುದರಿಂದ ಮನಷ್ಯ ಮತ್ತು ಪಿತೃಗಳ ತೃಪ್ತಿಯಾಗುತ್ತದೆ. ಹೀಗೆ ಇಡೀ ಜಗತ್ತಿನ ತೃಪ್ತಿಯಾಗುತ್ತದೆ. ಊಟದ ಬಳಿಕ ನೀರು ಕುಡಿಯಬೇಕು. ಅದಕ್ಕಾಗಿ ಪಿತೃಯಜ್ಞವಿದೆ. ಮೊದಲಿಗೆ ಬ್ರಹ್ಮನಿಂದ ಪ್ರಾರಂಭಿಸಿ, ಋಷಿಗಳನ್ನು ಮತ್ತೆ ಮನುಷ್ಯರನ್ನು ತೃಪ್ತಿಪಡಿಸುತ್ತಾರೆ, ಪುನಃ ಪಿತೃಗಳ ಕೀಟ ಪತಂಗಾದಿ ಭೂತಗಳ ಹೀಗೆ ಸಮಸ್ತ ಚರಾಚರ ಭೂತಗಳ ತೃಪ್ತಿಯಾಗುತ್ತದೆ. ಭಗವಾನ್ ಸೂರ್ಯನಿಗೆ ಅರ್ಘ್ಯ ಕೊಡಲಾಗುತ್ತದೆ. ಸೂರ್ಯನಿಗೆ ಕೊಟ್ಟ ಜಲವು ಸೂರ್ಯನ ಕಿರಣಗಳನ್ನು ಸೇರಿ ಮಳೆಯಿಂದ ಇಡೀ ಜಗತ್ತಿಗೆ ತೃಪ್ತಿಯಾಗುತ್ತದೆ. ಸೂರ್ಯ ಭಗವಂತನು ನಿಮಿತ್ತನಾಗಿ ಆ ಜಲವನ್ನು ಇಡೀ ಪ್ರಪಂಚಕ್ಕೆ ಕೊಡುವನು. ಒಂದು ಪೈಸೆಯ ಎಳ್ಳಿನಿಂದ ಒಂದು ತಿಂಗಳು ನಡೆಯಬಹುದು. ಪಿತೃಯಜ್ಞದಲ್ಲಿ ಐದು ಯಜ್ಞಗಳಿವೆ. ದೇವ, ಋಷಿ, ಮನುಷ್ಯ, ಪಿತೃ, ಭೂತ ಮುಂತಾದ ಐದು ಯಜ್ಞಗಳು ಪ್ರತಿಯೊಂದು ಯಜ್ಞದಲ್ಲಿ ಇವೆ. ಇದು ಮಹಾಯಜ್ಞವಾಗಿದೆ. ಇದನ್ನು ಅತ್ಯಂತ ಬಡವನೂ ಮಾಡಬಲ್ಲನು. ಎಂಟು ಮಂದಿ ತಿನ್ನುವವರಿದ್ದರೆ. ನಾಲ್ಕೋ, ಎಂಟೋ ತೊಲ ಅನ್ನ ಉಳಿಸಿರಿ. ನೀರಿಗಾಗಿಯಾದರೋ ಹಣವೇ ಬೇಕಾಗುವುದಿಲ್ಲ.</p>
<p class="Text">ಮೂರನೆಯದು ಸ್ವಾಧ್ಯಾಯ ಯಜ್ಞ, ಇದರಲ್ಲಿ ನೀರಿನ ಕೆಲಸವೂ ಇಲ್ಲ. ಗೀತೆಯಲ್ಲಿ ಹೇಳಿದೆ <span class="char-style-override-2">‘ಸ್ವಾಧ್ಯಾಯಜ್ಞಾನಯಜ್ಞಾಶ್ಚ’ </span>ಇದೂ ಮಹಾಯಜ್ಞವೇ ಆಗಿದೆ. ಇದರಲ್ಲಿಯೂ ಎಲ್ಲ ಯಜ್ಞಗಳು ಇವೆ. ಗಾಯತ್ರಿ ಮಂತ್ರವು ಸ್ವಾಧ್ಯಾಯ, ಉಪಸ್ಥಾನದಲ್ಲಿ ಇರುವ ಸೂರ್ಯ ಮಂತ್ರಗಳೂ ಸ್ವಾಧ್ಯಾಯವಾಗಿವೆ. ಇದರಲ್ಲಿ ಪ್ರಾಣಿಮಾತ್ರರ ಕಲ್ಯಾಣದ ಭಾವನೆ ಇದೆ. ಗಾಯತ್ರಿಯಲ್ಲಿಯೂ ‘ಧೀಯೋ ಯೋ ನಃ ಪ್ರಚೋದಯಾತ್’ ಇದರ ತಾತ್ಪರ್ಯವು ಎಲ್ಲರ ಕಲ್ಯಾಣವಾಗಲೀ ಎಂದೇ ಆಗಿದೆ. ಒಂದು ಜೀವಿಯ ಉದ್ಧಾರ ನನ್ನಿಂದಾಗಿ ಆದರೂ ನಾನು ಬಾಕಿ ಉಳಿಯಲಾರೆನು. ಈ ಐದು ಮಹಾಯಜ್ಞಗಳನ್ನು ಎಲ್ಲ ಜನರು ಮಾಡಬಲ್ಲರು. ಸ್ವಾಧ್ಯಾಯಕ್ಕಾಗಿ ಹಣವಂತರು ಹೆಚ್ಚು ಪುಸ್ತಕಗಳನ್ನು ತರಿಸಿದರೂ ಸಹ, ಹಣವಿಲ್ಲದವರಿಗೆ ಒಂದು ಗೀತೆಯಿಂದಲೇ ಕೆಲಸ ಆಗಿಹೋಗುತ್ತದೆ, ಇದರಿಂದ ಋಷಿಗಳು ಪ್ರಸನ್ನರಾಗುತ್ತಾರೆ.</p>
<p class="Text">ನಾಲ್ಕನೆಯದು ದೇವಯಜ್ಞ - ವಿಶೇಷವಾಗಿ ದೇವತೆಗಳನ್ನು ಉದ್ದೇಶಿಸಿ ಯಜ್ಞಮಾಡುವುದಾಗಿದೆ. ಒಂಭತ್ತು ಸಮಿತ್ತು ಬೆಳಿಗ್ಗೆ, ಒಂಭತ್ತು ಸಂಜೆ, ಒಂದೂವರೆ ತೊಲ ಮೊಸರು ಸಂಜೆ, ಒಂದೂವರೆ ತೊಲ ಬೆಳಿಗ್ಗೆ, ಹೀಗೆ ಆಹುತಿ ನೀಡಿರಿ. ಮಾವಿನ ಸಮಿಧೆ ಕಾಡಿನಿಂದ ತನ್ನಿರಿ. ಒಂದು ಪೈಸೆಯಲ್ಲಿ ಎರಡು ಸೇರು ಮಾವಿನ ಕಟ್ಟಿಗೆ ಸಿಗುತ್ತದೆ, ಒಂದುಪೈಸೆಯಲ್ಲಿ ಒಂದು ತಿಂಗಳ ಕೆಲಸವಾಗುತ್ತದೆ. ಒಂದು ಸೇರು ಮೊಸರಿನಲ್ಲಿ ತಿಂಗಳುಗಳೇ ನಡೀಬಹುದು. ಇದರಲ್ಲಿ ಕೊಡುವ ಆಹುತಿಗಳು ಸೂರ್ಯನನ್ನು ಸೇರುತ್ತವೆ. ಅವನು ಇಡೀ ಪ್ರಪಂಚದಲ್ಲಿ ಮಳೆ ಸುರಿಸುತ್ತಾನೆ. ಎಲ್ಲರಿಗಾಗಿ ಸ್ವರ್ಗವನ್ನು ಬಯಸಿದರೆ ಸ್ವರ್ಗಸಿಗಲಿ, ಮಳೆಗಾಗಿ ಮಾಡಿದರೆ ಮಳೆಯಾಗಲಿ. ಹೀಗೆ ಯಜ್ಞ ಮಾಡಿದರೆ ಎಲ್ಲರ ಉದ್ಧಾರವಾದೀತು. ಎಲ್ಲರಿಗಾಗಿ ಮಾಡುವುದು ಮಹಾಯಜ್ಞವಾಗಿದೆ.</p>
<p class="Text">ಐದನೆಯದು ಅತಿಥಿ ಯಜ್ಞ-ಗೃಹಸ್ಥನಲ್ಲಿಗೆ ಅತಿಥಿ ಬಂದರೆ ತನ್ನ ಶಕ್ತಿಗನುಸಾರ ಒಂದು ಮುಷ್ಟಿ ಅನ್ನವನ್ನೇ ಕೊಡಿರಿ. ಇದೂ ಕೊಡಲಾಗದಿದ್ದರೆ, ಮಧುರ ವಚನಗಳಿಂದ, ಸ್ವಚ್ಛ ನೆಲ ಮತ್ತು ನೀರಿನಿಂದ ಸತ್ಕರಿಸಿರಿ. ಬಹಳ ಮಧುರ ವಚನ, ಕುಳಿತುಕೊಳ್ಳಲು ನೆಲ, ಆಸನ, ಮತ್ತು ನೀರು ಇಷ್ಟರಿಂದಲೇ ಕೆಲಸವಾದೀತು. ಅನ್ನ ಇಲ್ಲದಿದ್ದರೆ ನೀರನ್ನು ಕೊಡಿರಿ. ತನ್ನನ್ನು ಬಡವನೆಂದು ತಿಳಿಸಿ ಮಧುರ ವಚನಗಳಿಂದ ಸೇವೆ ಮಾಡಿರಿ. ಇದು ಮನುಷ್ಯ ಯಜ್ಞವಾಗಿದೆ. ಇದರಲ್ಲಿ ಮನುಷ್ಯನ ಸತ್ಕಾರವಿದೆ. ಯಜ್ಞವು ಒಂದು ಪೈಸೆಯಿಂದಲೂ ಆಗಿ ಹೋದೀತು. ಹಾಗೂ ಪೈಸೆ ಇಲ್ಲದೆಯೂ ಆಗಿಹೋದೀತು. ಧರ್ಮವನ್ನು ಎಲ್ಲರೂ ಪಾಲಿಸಬಲ್ಲರು. ಶ್ರೀಮಂತರೇ ಮಾಡುವುದಾದರೆ ಬಡವರು ಏನು ಮಾಡುವುದು? ಸಿಹಿಯಾದ ಮಾತು, ನೀರು ಇಷ್ಟರಿಂದಲೇ ಕೆಲಸ ಸಾಗೀತು, ಇದೇ ಬಡವರಿಗಾಗಿ ಯಜ್ಞವಾಗಿದೆ. ಆಸನಕ್ಕಾಗಿ ಕಾಡಿನಿಂದ ದರ್ಭೆ ತಂದು ಆಸನ ತಯಾರಿಸಿರಿ. ಯಜ್ಞ, ದಾನ, ತಪಸ್ಸು, ಸೇವೆಯನ್ನು ಕಡುಬಡವನೂ ಮಾಡಬಲ್ಲನು ಈ ಯಜ್ಞವು ಯುಧಿಷ್ಠಿರನ ಯಜ್ಞಕ್ಕಿಂತಲೂ ಮಿಗಿಲಾಗಿದೆ.</p>
<p class="TXT-Right">ಪ್ರವಚನ ತಿಥಿ 15-7-1942, ಪ್ರಾತಃಕಾಲ, ಗೋರಖಪುರ</p>
<p class="ChapterEnd para-style-override-2">ನಾರಾಯಣ ! ನಾರಾಯಣ ! ನಾರಾಯಣ !<span></span></p>


<p class="Page-Break"> </p>
<p class="First-End-Page-text" id="toc_marker-27" xml:lang="en-GB">ಕೊನೆಯ ಪುಟ</p>

