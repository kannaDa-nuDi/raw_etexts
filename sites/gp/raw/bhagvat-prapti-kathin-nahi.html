
<p class="First-End-Page-text para-style-override-1" id="toc_marker-1" xml:lang="en-GB"><span class="char-style-override-1">ಮೊದಲ ಪುಟ</span></p>
<p class="Titel-Page---Shri-Hari">॥ ಶ್ರೀಹರಿಃ ॥</p>
<p class="Title-Page---Book-Name">ಭಗವತ್ ಪ್ರಾಪ್ತಿಯು ಕಠಿಣವಲ್ಲ</p>
<p class="Title-Page---Hindi-Name">भगवत्प्राप्ति कठिन नहीं - कन्नड़</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಮಾತಾ ಚ ಪಿತಾ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಸರ್ವಂ ಮಮ ದೇವದೇವ ॥</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tikkakar" xml:lang="kn-IN">ಶ್ರದ್ಧೇಯ ಶ್ರೀಜಯದಯಾಲಜೀ ಗೋಯಂದಕಾ</p>
<p class="Title-Page---Gita-Seva-Trust para-style-override-2">ಗೀತಾ ಸೇವಾ ಟ್ರಸ್ಟ್<span></span></p>


<p class="Page-Break">॥ಶ್ರೀ ಹರಿಃ॥</p>
<p class="Chapter-Heading" id="toc_marker-2">ನಮ್ರ ನಿವೇದನೆ</p>
<p class="Text">ಭಗವತ್ ಪ್ರಾಪ್ತಿಗಾಗಿ ಏಕಾಂತದಲ್ಲಿರುವುದು, ತೀರ್ಥಕ್ಷೇತ್ರಗಳಿಗೆ ಹೋಗುವುದು, ಕಾಡಿಗೆ ಹೋಗುವುದು, ಆವಶ್ಯಕವಾಗಿದೆ; ಅಲ್ಲಿಗೆ ಹೋಗಿ ಕಠೋರ ಪರಿಶ್ರಮ, ಸಾಧನೆ-ತಪಸ್ಸು ಮಾಡಿದಾಗಲೇ ಭಗವತ್ ಪ್ರಾಪ್ತಿ ಎಂದು ಅನೇಕ ಸಾಧಕ ಸಹೋದರ-ಸಹೋದರಿಯರಲ್ಲಿ ಧೋರಣೆ ಇದೆ. ಸ್ತ್ರೀಯರು, ಶೂದ್ರರು, ವೈಶ್ಯರು ಮತ್ತು ಗೃಹಸ್ಥರ ಶ್ರೇಯಸ್ಸು ಆಗುವುದಿಲ್ಲ ಎಂಬ ಪ್ರಚಲಿತ ಭ್ರಮೆಯು ಕೆಲವರಲ್ಲಿ ಹರಡಿಕೊಂಡಿದೆ. ಗೀತಾಪ್ರೆಸ್ಸಿನ ಸಂಸ್ಥಾಪಕರಾದ ಶ್ರದ್ಧೇಯ ಶ್ರೀ ಜಯದಯಾಳ ಗೋಯಂದಕಾರವರಿಗೆ ಬಾಲ್ಯದಲ್ಲಿಯೇ ಭಗವತ್ ದರ್ಶನದ ಸೌಭಾಗ್ಯ ಪ್ರಾಪ್ತವಾದ್ದರಿಂದ ಜೀವಿಗಳಿಗೆ ಶ್ರೇಯಸ್ಸನ್ನುಂಟುಮಾಡುವ ಏಕಮಾತ್ರ ಉದ್ದೇಶವಾಗಿತ್ತು. ತಮ್ಮ ಅಪೇಕ್ಷೆಯಂತೆ ತಮ್ಮ ಪ್ರವಚನಗಳ ಮೂಲಕ ಜೀವಿಗಳ ಉದ್ಧಾರ ಮಾಡುವ ಅಧಿಕಾರವೂ ಅವರಿಗೆ ಭಗವಂತನಿಂದಲೇ ದೊರಕಿತ್ತು. ಅವರು ತಮ್ಮ ಉದ್ದೇಶಕ್ಕಾಗಿ ಋಷಿಕೇಶಕ್ಕೆ ಗ್ರೀಷ್ಮಕಾಲದಲ್ಲಿ ಸತ್ಸಂಗಕ್ಕಾಗಿ ಆಗಮಿಸುತ್ತಿದ್ದರು. ಅಲ್ಲಿ ವಟವೃಕ್ಷದ ಕೆಳಗೆ ಅಥವಾ ಗಂಗಾತೀರದ ಮಳಲಿನ ಮೇಲೆ ಸತ್ಸಂಗ ನಡೆಸುತ್ತಿದ್ದರು. ಅವರು ತಮ್ಮ ಪ್ರವಚನಗಳಲ್ಲಿ ಜನರಲ್ಲಿ ಇರುವ ಭ್ರಮೆಯನ್ನು ಯುಕ್ತಿ-ಯುಕ್ತವಾಗಿ ನಿರಾಕರಣೆ ಮಾಡಿರುವರು ಹಾಗೂ ಎಲ್ಲರಿಗೂ ಭಗವತ್ ಪ್ರಾಪ್ತಿಯು ಕಠಿಣವಾಗಿಲ್ಲ. ಸಹಜವಾಗಿದೆ, ಎಲ್ಲ ವರ್ಗದ ಸಹೋದರ-ಸಹೋದರಿಯರಿಗೆ ಭಗವತ್ ಪ್ರಾಪ್ತಿಯು ಸುಲಭವಾಗಿ ಆಗಬಲ್ಲದು, ಈ ಉದ್ದೇಶದಿಂದ ಪ್ರವಚನ ಮಾಡಿರುವರು. ಭಗವತ್ ಪ್ರಾಪ್ತಿಯು ಕಠಿಣವೆಂದು ತಿಳಿದರೆ ಕಷ್ಟ ಮತ್ತು ಸುಗಮವೆಂದು ತಿಳಿದರೆ ಸುಲಭವಾಗಿದೆ. ಇದು ಸಾಧಕನ ಮಾನ್ಯತೆ ಹಾಗೂ ಶ್ರದ್ಧೆಯನ್ನು ಅವಲಂಬಿಸಿದೆ  ಎಂದು ತಿಳಿಸಿರುವರು.</p>
<p class="Text">ತಾಯಂದಿರು-ಸಹೋದರಿಯರು ಪತಿಯ ಸೇವೆಯಿಂದಲೂ, ವ್ಯಾಪಾರಿಗಳು ವ್ಯಾಪಾರದಿಂದಲೂ, ಪುತ್ರನು ತಂದೆಯ ಸೇವೆಯಿಂದಲೂ, ಶಿಷ್ಯನು ಗುರುಗಳ ಸೇವೆಯಿಂದಲೂ, ಗೃಹಸ್ಥನು ಅತಿಥಿ ಸೇವೆಯಿಂದಲೂ ಭಗವತ್ ಪ್ರಾಪ್ತಿಯನ್ನು ಪಡೆಯಬಲ್ಲರು. ಈ ಭಾವಗಳು ಅವರ ಪ್ರವಚನಗಳಲ್ಲಿ ಪದೇ-ಪದೇ ಬಂದಿರುವವು. ಸಾಧಕನು ಎಂದೂ ನಿರಾಶನಾಗಬಾರದು. ಅತ್ಯಂತ ನೀಚನಿಗೂ ಭಗವತ್ಪ್ರಾಪ್ತಿಯು ಬಹಳ ಸುಲಭವಾಗಿ ಆಗಬಲ್ಲದು.</p>
<p class="Text">ಮೇಲೆ ಹೇಳಿದ ಭಾವಗಳ ವಿವೇಚನೆ ಶ್ರದ್ಧೇಯ ಶ್ರೀ ಜಯದಯಾಳ ಗೋಯಂದಕಾರವರ ಪ್ರವಚನಗಳಲ್ಲಿ ಕೆಲವೆಡೆ ವಿಸ್ತಾರದಿಂದ, ಕೆಲವೆಡೆ ಸಂಕ್ಷೇಪವಾಗಿ ಬಂದಿದೆ.</p>
<p class="Text">ಆ ಪ್ರವಚನಗಳಿಂದ ಲಾಭ ಪಡೆಯಲು ಆ ಪ್ರವಚನಗಳನ್ನು ಪ್ರಕಾಶಿತಗೊಳಿಸಲಾಗುತ್ತದೆ. ಈ ಪ್ರವಚನಗಳನ್ನು ಕೇಳಿದ ಸಾಧಕನು ವಿಶೇಷ ಲಾಭವನ್ನು ಹೊಂದಿರುವರು.</p>
<p class="Text para-style-override-2">ಈ ಪ್ರವಚನಗಳನ್ನು ತಾವು ಅವಶ್ಯವಾಗಿ ಓದಿ, ಬೇರೆಯವರಿಗೂ ಓದುವಂತೆ ಪ್ರೋತ್ಸಾಹಿಸುವ ಕೃಪೆ ಮಾಡಬೇಕೆಂದು ಓದುಗರಲ್ಲಿ ಪ್ರೇಮದಿಂದ ನಿವೇದಿಸಿಕೊಳ್ಳುತ್ತೇನೆ.<span></span></p>


<p class="Page-Break">॥ ಶ್ರೀ ಹರಿಃ ॥</p>
<p class="Chapter-Heading" id="toc_marker-3">1. ದೋಷಗಳನ್ನು ತ್ಯಜಿಸಿ, ಭಜನೆ ಮಾಡುವ ಮಹತ್ವ</p>
<p class="Text">ಎಲ್ಲರೊಂದಿಗೆ ಬಹಳ ಚೆನ್ನಾಗಿ ವರ್ತಿಸುವುದೇ ಎಲ್ಲಕ್ಕಿಂತಲೂ ಹೆಚ್ಚಾದ ಮಹತ್ವದ ಮಾತಾಗಿದೆ. ಎಲ್ಲರೊಂದಿಗೆ ಸೇವಾ ಭಾವವಿರಬೇಕು, ಅಂದರೆ ಇತರರಿಗೆ ಸುಖನೀಡಬೇಕು. ನಮ್ಮಲ್ಲಿ ಸೇವಾಭಾವನೆ ಬಹಳ ಕಡಿಮೆ ಇದೆ.</p>
<p class="Text">ಸಾಧಾರಣವಾಗಿ ಜನರು ತಮ್ಮ-ತಮ್ಮ ಮನೆಗಳಿಗೆ ಹೋಗಿ ಬೇರೆ-ಬೇರೆ ಕಾರ್ಯಗಳಲ್ಲಿ ಸಿಕ್ಕಿಹಾಕಿಕೊಳ್ಳುತ್ತಾರೆ. ಹೀಗೆ ಮಾಡದೆ ಇಲ್ಲಿ ಮಾಡಿದ ಸಾಧನೆಗನುಸಾರವಾಗಿಯೇ ಮನೆಯಲ್ಲಿಯೂ ಸಾಧನೆ ಮಾಡಬೇಕು. ಇಲ್ಲಿ ಎರಡು ತಿಂಗಳು ಇದ್ದು ಮಾಡಿದ ಸಾಧನೆಯನ್ನೇ ಮನೆಯಲ್ಲಿದ್ದು ಮಾಡಲು ಪ್ರಯತ್ನಿಸಬೇಕು. ಸತ್ಸಂಗದಲ್ಲಿ ಕೇಳಿದ ಮಾತುಗಳ ಸಾಧನೆಯನ್ನು ಮನೆಯಲ್ಲಿ ಹತ್ತು ತಿಂಗಳು ಮಾಡಬೇಕು. ಓದುವವನು ಒಂದು ಗಂಟೆ ಓದಿ ಮೂರು-ನಾಲ್ಕು ಗಂಟೆ ಅದನ್ನು ಮನನ ಮಾಡುತ್ತಾನೆ, ಹಾಗೆಯೇ ಇಲ್ಲಿ ಕಲಿತು ಹತ್ತು ತಿಂಗಳು ಸಾಧನೆ ಮಾಡಬೇಕು. ಯಾವ ಕೆಲಸಕ್ಕಾಗಿ ನಾವು ಹುಟ್ಟಿದ್ದೇವೆಯೋ ಆ ಕೆಲಸವನ್ನು ಒಂದು ವರ್ಷದೊಳಗೆ ಪೂರ್ಣಗೊಳಿಸಲು ಪ್ರಾಣವನ್ನು ಪಣಕ್ಕಿಟ್ಟು ಪ್ರಯತ್ನಿಸಬೇಕು. ಪರಮೇಶ್ವರನ ಕೈ ನನ್ನ ತಲೆಯ ಮೇಲೆ ಇದೆ ಎಂದು ಯೋಚಿಸಬೇಕು. ಅದಕ್ಕಾಗಿ ಅದನ್ನು ಮಾಡಲು ಪರಮೇಶ್ವರನ ಮೇಲೆ ಭರವಸೆ ಇರಿಸಬೇಕು. ಪರಮೇಶ್ವರನ ಸಹಾಯವನ್ನು ಪಡೆದು ಸಫಲವಾಗಬೇಕು. ಭಗವಂತನ ದಯೆ ಇದೆ, ಮತ್ತೆ ಏಕೆ ಚಿಂತಿಸಬೇಕು? ನಿರ್ಭಯವಾಗಿ ತತ್ಪರತೆಯಿಂದ ಸಾಧನೆ ಮಾಡಬೇಕು. ಪರಮೇಶ್ವರನ ಬಲದ ಆಶ್ರಯ ಪಡೆದು ಜಗತ್ತಿನಲ್ಲಿ ಸಂಚರಿಸುವವನ ಕಾರ್ಯದ ಸಿದ್ಧಿಯು ಬೇಗನೇ ಆಗುತ್ತದೆ. ನಾವು ದೇವರ ಶಕ್ತಿಯಿಂದ ಪ್ರಯತ್ನಶೀಲರಾಗಬೇಕು. ಸಾಧನೆಗಾಗಿ ಗೀತೆಯ ಎರಡು ಶ್ಲೋಕಗಳು ಮುಖ್ಯವಾಗಿವೆ-</p>
<p class="Shlok">ಮಚ್ಚಿತ್ತಾ ಮದ್ಗತಪ್ರಾಣಾ ಬೋಧಯಂತಃ ಪರಸ್ಪರಮ್ ।</p>
<p class="Shlok">ಕಥಯಂತಶ್ಚ ಮಾಂ ನಿತ್ಯಂ ತುಷ್ಯಂತಿ ಚ ರಮಂತಿ ಚ ॥</p>
<p class="Shlok">ತೇಷಾಂ ಸತತಯುಕ್ತಾನಾಂ ಭಜತಾಂ ಪ್ರೀತಿಪೂರ್ವಕಮ್ ।</p>
<p class="Shlok">ದದಾಮಿ ಬುದ್ಧಿಯೋಗಂ ತಂ ಯೇನ ಮಾಮುಪಯಾಂತಿ ತೇ ॥</p>
<p class="TXT-Right">(ಗೀತೆ 10/9,10)</p>
<p class="Text">ಭಕ್ತರು ನಿರಂತರವಾಗಿ ನನ್ನಲ್ಲೇ ಮನಸ್ಸನ್ನು ತೊಡಗಿಸಿ, ನನ್ನಲ್ಲೇ ಪ್ರಾಣಗಳನ್ನು ಅರ್ಪಿಸಿ, ಸದಾಕಾಲವೂ ನನ್ನ ಭಕ್ತಿಯ ಚರ್ಚೆಯ ಮೂಲಕ, ಪರಸ್ಪರ ನನ್ನ ಪ್ರಭಾವವನ್ನು ತಿಳಿಸುತ್ತಾ, ನನ್ನ ಗುಣ ಮತ್ತು ಪ್ರಭಾವ ಸಹಿತ ಕಥೆಗಳನ್ನು ಹೇಳುತ್ತಾ ಸಂತುಷ್ಟರಾಗುವರು ಹಾಗೂ ವಾಸುದೇವನಾದ ನನ್ನಲ್ಲೇ ನಿರಂತರವಾಗಿ ರಮಿಸುವರು. ನಿರಂತರ ನನ್ನ ಧ್ಯಾನದಲ್ಲಿ ತೊಡಗಿರುವ ಮತ್ತು ಪ್ರೇಮಪೂರ್ವಕ ಭಜಿಸುವ ಭಕ್ತರಿಗೆ ನಾನು ತತ್ತ್ವಜ್ಞಾನರೂಪವಾದ ಯೋಗವನ್ನು ಕೊಡುವೆನು, ಅದರಿಂದ ಅವರು ಕೊನೆಯಲ್ಲಿ ನನ್ನನ್ನೇ ಹೊಂದುತ್ತಾರೆ.</p>
<p class="Text">ಜಗತ್ತಿನಲ್ಲಿ ಹಂಚಿಹೋಗಿರುವ ನಮ್ಮ ಎಲ್ಲ ಪ್ರೇಮವನ್ನೂ ಭಗವಂತನಲ್ಲಿಯೇ ಇರಿಸಬೇಕು. ಭಗವಂತನಲ್ಲಿ ನಮ್ಮ ಪ್ರೇಮವು ದೃಢವಾಗಿ ಇರಲು ಎಲ್ಲಕ್ಕಿಂತಲೂ ಶ್ರೇಷ್ಠ ಉಪಾಯವೆಂದರೆ, ನಾವು ಎಲ್ಲರನ್ನೂ ಭಗವಂತನಿಗಾಗಿಯೇ ಪ್ರೇಮಿಸಬೇಕು.</p>
<p class="Text">ದ್ರೌಪದಿ, ಗೋಪಿಯರು, ಧ್ರುವ, ಪ್ರಹ್ಲಾದ, ಶಬರಿ, ತುಲಸೀದಾಸರು, ಸೂರದಾಸರು - ಹೀಗೆ ಎಲ್ಲರಿಗೂ ಪ್ರೇಮದಿಂದಲೇ ಭಗವಂತನು ದೊರಕಿರುವನು. ಭಗವಂತನನ್ನು ಸೇರಲು ಎಲ್ಲಕ್ಕಿಂತ ಮಿಗಿಲಾದ ಉಪಾಯವೆಂದರೆ ಸಾಕ್ಷಾತ್ ಭಕ್ತಿಯೇ ಆಗಿದೆ. ಭಕ್ತಿ ಮತ್ತು ಪ್ರೇಮ ಎರಡೂ ಒಂದೇ ಆಗಿದೆ.</p>
<p class="Shlok">ಭಕ್ತ್ಯಾ ತ್ವನನ್ಯಯಾ ಶಕ್ಯ ಅಹಮೇವಂವಿಧೋಽರ್ಜುನ ।</p>
<p class="Shlok">ಜ್ಞಾತುಂ ದ್ರಷ್ಟುಂ ಚ ತತ್ತ್ವೇನ ಪ್ರವೇಷ್ಟುಂ ಚ ಪರಂತಪ ॥</p>
<p class="TXT-Right">(ಗೀತೆ 11/54)</p>
<p class="Text">ಎಲೈ ಶ್ರೇಷ್ಠ ತಪಸ್ಸುಳ್ಳ ಅರ್ಜುನನೇ! ಅನನ್ಯ ಭಕ್ತಿಯಿಂದ ಚತುರ್ಭುಜ ರೂಪವುಳ್ಳ ನಾನು ಪ್ರತ್ಯಕ್ಷವಾಗಿ ನೋಡಲು, ತತ್ತ್ವದಿಂದ ತಿಳಿಯಲು ಹಾಗೂ ಪ್ರವೇಶಿಸಲು ಅರ್ಥಾತ್ ಏಕೀಭಾವದಿಂದ ಹೊಂದಲೂ ಕೂಡ ಶಕ್ಯನಾಗಿದ್ದೇನೆ.</p>
<p class="Text">ಭಗವಂತನನ್ನು ಬಿಟ್ಟು ಬೇರೆ ಯಾವುದರಲ್ಲಿಯೂ ಅಪೇಕ್ಷೆ ಇಲ್ಲದಿರುವುದೇ ಅನನ್ಯಭಕ್ತಿಯಾಗಿದೆ. ಇಂತಹ ಅನನ್ಯಭಕ್ತಿ ಉಂಟಾಗಲು ನಿರಂತರವಾಗಿ ಸತ್ಸಂಗ ಮತ್ತು ಭಗವನ್ನಾಮ ಜಪ ಮಾಡಬೇಕು. ಭಗವಂತನ ನಾಮಜಪವು ಕಲಿಕಾಲದಲ್ಲಿ ಬಹಳ ಶ್ರೇಷ್ಠ ಉಪಾಯವಾಗಿದೆ. ಭಗವಂತನಲ್ಲಿ ಪ್ರೇಮ ಉಂಟಾಗಲು ಭಜನೆ, ಧ್ಯಾನ ಮತ್ತು ಸತ್ಸಂಗವನ್ನು ಮಾಡಬೇಕು. ಇದರಿಂದ ಭಗವಂತನಲ್ಲಿ ಪ್ರೇಮ ಉಂಟಾಗುತ್ತದೆ.</p>
<p class="Text">ಬಹಳ ಮಹತ್ವದ ಒಂದು ಮಾತು ನೆನಪಾಯಿತು - ನಾವೆಲ್ಲರೂ ಎಲ್ಲ ಮನುಷ್ಯರನ್ನು ಭಗವಂತನ ಸತ್ಸಂಗದಲ್ಲಿ ತೊಡಗಿಸಲು ಪ್ರಯತ್ನಿಸಬೇಕು. ನಾವು ಒಬ್ಬ ವ್ಯಕ್ತಿಯನ್ನಾದರೂ ಭಗವಂತನ ಭಕ್ತಿಯಲ್ಲಿ ತೊಡಗಿಸಿದರೆ ಬಹಳ ದೊಡ್ಡ ದಲ್ಲಾಳಿಯ ಕೆಲಸ ಮಾಡಿದಂತಾಗುತ್ತದೆ. ದಲ್ಲಾಳಿಯ ಫಲವೂ ಭಗವಂತನೇ ಆಗಿದ್ದಾನೆ. ಪ್ರತಿಯೊಬ್ಬ ಮನುಷ್ಯನಿಗೆ ಲೋಭ ತೋರಿಸಿ ಅಥವಾ ಅವನ ಸೇವೆ ಮಾಡಿ ಭಗವಂತನ ಭಕ್ತಿಯಲ್ಲಿ ತೊಡಗಿಸಬೇಕು. ಯಾರ ಆಚರಣೆ ಒಳ್ಳೆಯದಿದ್ದು, ಸ್ವತಃ ಭಕ್ತಿಮಾಡುವವನೇ ಇತರರನ್ನೂ ಕೂಡಾ ಭಗವಂತನ ಭಕ್ತಿಯಲ್ಲಿ ತೊಡಗಿಸಬಲ್ಲನು. ತೋರಿಕೆಯ ಭಕ್ತಿಯಿಂದ ಆಚರಣೆ ಸುಧಾರಿಸುವುದಿಲ್ಲ.</p>
<p class="Text">ಅವರವರ ಯೋಗ್ಯತೆಗನುಸಾರವೇ ಇತರರನ್ನು ಭಕ್ತಿಯಲ್ಲಿ ತೊಡಗಿಸುವ ಪ್ರಯತ್ನಮಾಡಬೇಕು. ಓರ್ವ ಸ್ತ್ರೀ ಅಥವಾ ಪುರುಷ ಯಾರನ್ನೇ ಆದರೂ ಭಗವಂತನ ಭಕ್ತಿಯಲ್ಲಿ ತೊಡಗಿಸಿದರೆ ತೀರ್ಥಕ್ಷೇತ್ರದಲ್ಲಿ ಲಕ್ಷ ರೂಪಾಯಿ ದಾನಮಾಡುವುದಕ್ಕಿಂತಲೂ ಹೆಚ್ಚಿನ ಮಹತ್ವದ್ದಾಗಿದೆ.</p>
<p class="Text">ಒಬ್ಬ ಮನುಷ್ಯನು ಜಪಮಾಡುತ್ತಾನೆ, ಜೊತೆಗೆ ಸುಳ್ಳು ಹೇಳುತ್ತಾನೆ, ಕಪಟ ಮಾಡುತ್ತಾನೆ, ಬೈಯುತ್ತಾನೆ, ಆದರೆ ಇದರಿಂದ ವಿಶೇಷ ಲಾಭ ಏನಿದೆ?</p>
<p class="Text">ಸ್ತ್ರೀಯಾದವಳು ಮನೆಯಲ್ಲಿ ಜಗಳ ಮಾಡಿ, ಒಡವೆ, ಬಟ್ಟೆಗಾಗಿ ಪತಿಯನ್ನು ಪೀಡಿಸುವವಳು ಖಂಡಿತವಾಗಿಯೂ ನರಕಕ್ಕೆ ಹೋಗುತ್ತಾಳೆ. ಸ್ತ್ರೀಯು ಪತಿಯನ್ನು ಪರಮೇಶ್ವರನೆಂದು ತಿಳಿದು ಸೇವೆಮಾಡಿದರೆ ಆಕೆಯ ಉದ್ಧಾರ ಬಹಳ ಬೇಗನೇ ಆಗುವುದು. ಆಕೆಯ ಮಾತನ್ನು ಬೇರೆ ಸ್ತ್ರೀಯರೂ ಕೇಳುತ್ತಾರೆ. ಜಗತ್ತಿನಲ್ಲಿ ಸ್ವತಃ ಏನನ್ನೂ ಮಾಡದೆ ಕೇವಲ ಬೇರೆಯವರಿಗೆ ಉಪದೇಶ ಮಾಡಿದರೆ, ಅವನ ಆ ಉಪದೇಶವು ಬೇರೆಯವರಿಗೆ ಮುಟ್ಟುವುದೇ ಇಲ್ಲ. ತ್ಯಾಗ, ಸದಾಚಾರ, ಭಕ್ತಿ ಇಲ್ಲದವನ ಪ್ರಭಾವ ಬೇರೆಯವರ ಮೇಲೆ ಬೀಳುವುದಿಲ್ಲ. ಊಟ-ಉಡುವುದರಲ್ಲೇ ಆಸಕ್ತಿ ಇರುವ ಸ್ತ್ರೀಯು ವ್ಯಾಖ್ಯಾನ ಮಾಡಿದರೂ ಅದು ಬೇರೆ ಸ್ತ್ರೀಯರ ಮೇಲೆ ಅದರ ಪ್ರಭಾವ ಬೀರುವುದಿಲ್ಲ. ಭೋಜನ ಮತ್ತು ಉಡುಪಿನಲ್ಲಿ ಸಾದಾತನ ಇದ್ದರೆ ಅವನು ಸಾಧನೆಯ ಕಡೆಗೆ ಮುಂದುವರಿಯುತ್ತಿದ್ದಾನೆ ಎಂದು ತಿಳಿಯಬೇಕು. ಊಟ-ಉಡಿಗೆಯ ಸಾದಾತನವು ಪರಮಾತ್ಮನ ಪ್ರಾಪ್ತಿಯ ಮೊದಲನೆಯ ಲಕ್ಷಣವಾಗಿದೆ. ಇದಾದರೋ ಸಾಮಾನ್ಯ ತ್ಯಾಗವಾಗಿದೆ. ವೈರಾಗ್ಯದಿಂದ ಇರಲು ನಿಶ್ಚಯಿಸಬೇಕು.</p>
<p class="Text">ನೆಲದ ಮೇಲೆ ಮಲಗಿದರೇನು? ಮಂಚದ ಮೇಲೆ ಮಲಗಿದರೇನು? ಮೃಷ್ಟಾನ್ನ ತಿಂದರೇನು ಒಣರೊಟ್ಟಿ ತಿಂದರೇನು?</p>
<p class="Text">ದಪ್ಪನಾದ ಬಟ್ಟೆಯನ್ನು ಉಡಬೇಕು, ಇದರಿಂದ ಸ್ವಾಭಾವಿಕ ವೈರಾಗ್ಯ ಉಂಟಾಗುತ್ತದೆ. ಕೇವಲ ಕೇಳಿ, ಧಾರಣೆ ಮಾಡಿಕೊಳ್ಳದಿದ್ದರೆ ಮುಕ್ತಿಯಾಗಲಾರದು. ಫ್ಯಾಶನ್ನಿನ ಅವಲಂಬನೆ ಇಲ್ಲದಿರಲಿ. ಭೋಗ, ವಿಶ್ರಾಂತಿ, ರುಚಿ ಇವು ಎಲ್ಲರಿಗೂ ವಿಷದಂತೆಯೇ ಎಂದು ತಿಳಿಯಿರಿ. ಭಗವಂತನ ಆನಂದದ ಎದುರು ಇವು ಮಲ-ಮೂತ್ರಕ್ಕೆ ಸಮಾನವೇ ಆಗಿದೆ. ಭಗವಂತನ ಧ್ಯಾನ ಹತ್ತಿದಾಗ ಆತ್ಮವು ಗದ್ಗದಿತವಾಗುತ್ತದೆ. ಯಾವ ಶರೀರದಿಂದ ಪರಮೇಶ್ವರನ ಪ್ರಾಪ್ತಿಯಾಗುವುದೋ, ಅದರಿಂದ ಭೋಗ ವಿಲಾಸಾದಿಗಳನ್ನು ಪ್ರೇಮಿಸುವುದು ಮಲ-ಮೂತ್ರದೊಂದಿಗೆ ಪ್ರೇಮಿಸಿದಂತೆಯೇ ಆಗಿದೆ. ಭೋಗಗಳನ್ನು ಅಪೇಕ್ಷಿಸುವವನ ಜನ್ಮವು ವ್ಯರ್ಥವೇ ಆಗಿದೆ. ಆನಂದ ಸಾಗರನೊಂದಿಗೆ ಸ್ನೇಹವನ್ನು ಬಿಟ್ಟು ಈ ಭೋಗಗಳನ್ನು ಪ್ರೀತಿಸುವುದು ಮಹಾಮೂರ್ಖತನವೇ ಆಗಿದೆ.</p>
<p class="Text">ಇದೇ ಜನ್ಮದಲ್ಲಿ ಕಾರ್ಯದ ಸಿದ್ಧಿಯಾಗದಿದ್ದರೆ ಸತ್ತಮೇಲೆ ಏನಾಗುವುದೆಂಬ ಭರವಸೆ ಏನಿದೆ? ಎಂದು ಪ್ರತಿಯೋರ್ವ ಸಹೋದರನೂ ಯೋಚಿಸಬೇಕು. ಪಶ್ಚಾತ್ತಾಪಪಟ್ಟು ಸುಧಾರಣೆ ಮಾಡಿಕೊಂಡು, ಸಾಧನೆಯಲ್ಲಿ ತೀವ್ರತೆ ತರಬೇಕು.</p>
<p class="Text">ಊಟ-ತಿಂಡಿಯಲ್ಲಿ ಸಾದಾತನ ಇರುವುದು ಸಾಮಾನ್ಯವಾದ ಮಾತು. ಕಾಮಿನಿ-ಕಾಂಚನದ ತ್ಯಾಗ, ಸಾಂಸಾರಿಕ ಕಾರ್ಯ ಹಾಗೂ ವಿಷಯಭೋಗಗಳನ್ನು ತ್ಯಾಗ ಮಾಡಬೇಕು. ಪಾಪಿಷ್ಠ ಸ್ತ್ರೀಯರ ದರ್ಶನವಾಗದಿರುವಂತೆ ಮನುಷ್ಯನು ಎಚ್ಚರವಹಿಸಬೇಕು. ಇದು ಸಾಧನೆಯಲ್ಲಿ ತುಂಬಾ ಬಾಧಕವಾಗಿದೆ. ಹಾಗೆಯೇ ಸ್ತ್ರೀಯರೂ ಕೂಡ ಪರಪುರುಷರನ್ನು ನೋಡುವುದೂ ಬಾಧಕವಾಗಿದೆ. ಸ್ತ್ರೀ-ಪುರುಷರು ಸೇರುವುದರಿಂದ ವಿಷಯವಾಸನೆ ಉಂಟಾಗಿ ಅವರನ್ನು ಪಾಪದಲ್ಲಿ ಮುಳುಗಿಸಿಬಿಡುತ್ತದೆ, ಅದಕ್ಕಾಗಿ ಇದರಿಂದ ದೂರ ಉಳಿಯಬೇಕು. ಇದು ಪರಸ್ಪರ ಸಂಬಂಧಗಳನ್ನು ಹಾಳುಮಾಡುತ್ತದೆ. ಕೊಂಚವಾದ ಸಂಬಂಧವೂ ಸಾಧನೆಯಲ್ಲಿ ದೊಡ್ಡ ವಿಘ್ನವಾಗಿದೆ. ಇದು ಮೃತ್ಯುವಿಗಿಂತಲೂ ಹೆಚ್ಚು ಹಾನಿಕರ. ಧರ್ಮವನ್ನು ಮುಳುಗಿಸುವುದಾಗಿದೆ. ಇದರಿಂದ ಬದುಕುಳಿದಾಗ ಒಂದು ದೊಡ್ಡ ಆಪತ್ತಿನಿಂದ ಬದುಕಿದಂತೆಯೇ, ಅಂದರೆ ಹೊಂಡದಲ್ಲಿ ಬೀಳುವುದರಿಂದ ಬದುಕಿಕೊಂಡೆ ಎಂದು ತಿಳಿಯಬೇಕು.</p>
<p class="Text">ಬ್ರಹ್ಮಚರ್ಯದ ಭಾವ ಬಹಳ ಉತ್ತಮವಾದುದು. ಮನಸ್ಸು, ವಾಣಿ, ಶರೀರದಿಂದ ಬ್ರಹ್ಮಚರ್ಯವನ್ನು ಪಾಲಿಸುವವನು ನಿರ್ಮಲವಾಗಿರುತ್ತಾನೆ, ಅವನ ಎಲ್ಲ ಮಾತುಗಳು ಉತ್ತಮವಾಗುತ್ತವೆ, ಅವನ ಸಾಧನೆ ಬಹಳ ಒಳ್ಳೆಯದಾಗಬಲ್ಲದು. ಅವನು ಕೇವಲ ಬ್ರಹ್ಮಚರ್ಯದ ಬಲದಿಂದ ಅತ್ಯಂತ ಶೀಘ್ರವಾಗಿ ಭಗವಂತನನ್ನು ಪಡೆದುಕೊಳ್ಳಬಲ್ಲನು. ಇದಕ್ಕಾಗಿ ಭೀಷ್ಮ ಪಿತಾಮಹರನ್ನು ನೆನೆದುಕೊಳ್ಳಬೇಕು.</p>
<p class="Text">ಮೊದಲಿಗೆ ಯಾರಿಂದಾದರೂ ಕೆಟ್ಟಕಾರ್ಯ ನಡೆದಿದ್ದರೆ ಅದಕ್ಕಾಗಿ ವೃಥಾ ಚಿಂತಿಸಬಾರದು. ಮುಂದೆ ಹಾಗಾಗದಂತೆ ಭಗವಂತನಲ್ಲಿ ಪ್ರಾರ್ಥಿಸುವುದರಿಂದ ಭಗವಂತನು ಅವರನ್ನು ಕ್ಷಮಿಸಿಬಿಡುತ್ತಾನೆ. ಭವಿಷ್ಯದಲ್ಲಿ ಈ ಪ್ರಕಾರದ ದೋಷಗಳು ಆಗಬಾರದು, ಘಟಿಸಿಹೋದರೆ ಮನಸ್ಸನ್ನು ಧಿಕ್ಕರಿಸಬೇಕು ಹಾಗೂ ಪಶ್ಚಾತ್ತಾಪಪಟ್ಟು ಉಪವಾಸ ಮಾಡುವಂತೆ ಮನಸ್ಸಿನಲ್ಲಿ ದೃಢವಾದ ಪ್ರತಿಜ್ಞೆಮಾಡಬೇಕು. ಪುರುಷನ ದೃಷ್ಟಿಯು ಕೆಟ್ಟ ಭಾವನೆಯಿಂದ ಸ್ತ್ರೀಯ ಕಡೆಗೆ ಹೋದರೆ ಮನಸ್ಸನ್ನು ಧಿಕ್ಕರಿಸಬೇಕು. ಅಳಬೇಕು ಮತ್ತು ಇನ್ನು ಮುಂದೆ ಇಂತಹ ಅಕಾರ್ಯ ಮಾಡಲಾರೆ ಎಂದು ಪರಮಾತ್ಮನಲ್ಲಿ ಪ್ರಾರ್ಥಿಸಬೇಕು. ತುಂಬಾ ಎಚ್ಚರವಾಗಿ ಇರಬೇಕು. ಭಗವಂತನ ಪ್ರಾಪ್ತಿಯನ್ನು ಬಯಸುತ್ತೇವೆ, ಆದರೆ ಹಂದಿ-ನಾಯಿಗಳಂತಹ ಕೆಲಸ ಮಾಡುತ್ತೇವೆ, ಈ ಮಾತು ಹೇಗಾಗಬಲ್ಲದು? ಎಲ್ಲಿ ಪರಮಾತ್ಮನ ದಿವ್ಯಸ್ವರೂಪ? ಎಲ್ಲಿ ಮಲ-ಮೂತ್ರದ ಚೀಲದಲ್ಲಿ ಪ್ರೇಮ? ಜೀವಿಯನ್ನು ನೋಡಿ ಪರಮಾತ್ಮನು ನೀನು ನನ್ನ ಯಾವ ಪ್ರಭಾವವನ್ನೂ ತಿಳಿಯುತ್ತಿಲ್ಲ ಎಂದು ಯೋಚಿಸುವನು. ಎಲ್ಲ ಕಡೆಯಲ್ಲಿಯೂ ಮಲ-ಮೂತ್ರರೂಪೀ ಸಾಂಸಾರಿಕ ವಿಷಯ ಭೋಗವೇ ತುಂಬಿದೆ! ಮತ್ತೆಲ್ಲಿ ಪರಮಾತ್ಮನ ಸುಖ!</p>
<p class="Text">ಆಲಸ್ಯ, ಪ್ರಮಾದ, ಭೋಗ, ಪಾಪ - ಇವುಗಳೆಲ್ಲವೂ ಪ್ರತ್ಯಕ್ಷವಾದ ಮಹಾಶತ್ರುಗಳಾಗಿವೆ.</p>
<p class="Text">ಪ್ರಮಾದ ಮತ್ತು ಪಾಪಗಳಾದರೋ ನಮ್ಮನ್ನು ನರಕಕ್ಕೆ ಕೊಂಡುಹೋಗುವವುಗಳೇ ಆಗಿವೆ. ಆಲಸ್ಯ ಮತ್ತು ಭೋಗಗಳು ನಮ್ಮಿಂದ ಪಾಪಗಳನ್ನು ಮಾಡಿಸಿ ನಮ್ಮನ್ನು ನರಕಕ್ಕೇ ಕರೆದುಕೊಂಡು ಹೋಗುವವು. ಭೋಗದಲ್ಲಿ ಕಾಮಿನಿ-ಕಾಂಚನ, ಶರೀರ ಸುಖ, ಮಾನ-ದೊಡ್ಡಸ್ತಿಕೆ ಇವು ಐದೂ ತ್ಯಜಿಸಲು ಯೋಗ್ಯವಾಗಿದೆ. ಈ ಐದೂ ಇಲ್ಲದವನು ಇಡೀ ಜಗತ್ತಿನಲ್ಲಿ ವಂದನೀಯನಾಗಿದ್ದಾನೆ.</p>
<p class="Text">ಎಲ್ಲಕ್ಕಿಂತಲೂ ಬಲಿಷ್ಠವಾದುದು ದೊಡ್ಡಸ್ತಿಕೆಯ ಗರ್ವ. ಕೆಲವರಲ್ಲಿ ಮಾನದ ದೋಷ, ಕೆಲವರಲ್ಲಿ ಕಾಮಿನಿಯ ದೋಷ, ಕೆಲವರಲ್ಲಿ ಕಾಂಚನದ ದೋಷ, ಕೆಲವರಲ್ಲಿ ಶರೀರ ಸುಖದ ದೋಷ ಇರುತ್ತದೆ. ಸ್ತ್ರೀವಿಷಯಕ ದೋಷವು ಗೊತ್ತಾಗುವುದಿಲ್ಲ. ಈ ದೋಷಗಳನ್ನು ದಾಟಿಕೊಂಡು ಹೋಗುವವನು ಇಡೀ ಜಗತ್ತನ್ನು ಗೆಲ್ಲಬಲ್ಲನು.</p>
<p class="Text">ಭೋಗದ ವ್ಯಾಖ್ಯೆ - ನಾಲಿಗೆ ರುಚಿಯ ಭೋಗದಲ್ಲಿ ಸಿಕ್ಕಿಹಾಕಿಕೊಳ್ಳಬಾರದು. ಶರೀರದ ಸುಖವೂ ಪರೋಕ್ಷವಾಗಿ ಭೋಗದ ಅಂಗವೇ ಆಗಿದೆ. ಹಣ ಸಂಪತ್ತುಗಳನ್ನು ಸೇರಿಸುವುದೂ ಕೂಡ ಭೋಗ ಸಾಮಗ್ರಿಯೇ ಆಗಿದೆ. ಯಾವುದೇ ವಸ್ತುವನ್ನು ನೋಡುವ ಕೇಳುವ ಇಚ್ಛೆಯೂ ವಿಷಯಭೋಗದ ಒಂದು ಅಂಗವೇ ಆಗಿದೆ. ವಿಲಾಸಪ್ರಿಯತೆಯೂ ಸಾಂಸಾರಿಕ ಭೋಗಗಳ ಒಂದು ಸ್ಥೂಲರೂಪವೇ ಆಗಿದೆ. ಇವೆಲ್ಲವೂ ಭೋಗಗಳ ಅಂಗಗಳಾಗಿವೆ. ಇವುಗಳನ್ನು ಪಾಪಗಳ ಕಾರಣವೆಂದು ತಿಳಿಯಿರಿ. ಈ ಪಾಪಗಳು ನಮ್ಮನ್ನು ಕರ್ಮದಲ್ಲಿ ಕೆಡಹುತ್ತವೆ. ಇದೆಲ್ಲ ಮಾತುಗಳನ್ನು ಚೆನ್ನಾಗಿ ಯೋಚಿಸಿ ಎಚ್ಚರಗೊಳ್ಳಬೇಕು. ಒಬ್ಬ ಮನುಷ್ಯನು ಭಜನೆ-ಧ್ಯಾನ ಮಾಡುತ್ತಾನೆ ಮತ್ತು ಅವನಲ್ಲಿ ದೋಷಗಳೂ ಇವೆ, ಈ ದೋಷಗಳಿಂದ ಅವನ ಭಜನೆ-ಧ್ಯಾನಗಳಿಗೆ ಬೆಲೆಯೇ ಇಲ್ಲ ಎಂದು ತಿಳಿಯಬೇಕು. ಅವನು ದೋಷಗಳ ಕಾರಣ ಮುಂದುವರಿಯಲಾರನು. ನಮಗೆ ಆಗುವ ವಿಳಂಬದಲ್ಲಿ ಸಂಸಾರದ ಆಸಕ್ತಿಯೇ ಕಾರಣವಾಗಿದೆ. ಮರಕ್ಕೆ ನೀರು ಉಣಿಸಿದರೂ ಅದು ಬೆಳೆಯದಿದ್ದರೆ, ಅದರ ಬುಡಕ್ಕೆ ಗೆದ್ದಲು ಹಿಡಿದಿದೆ ಎಂದು ತಿಳಿಯಬೇಕು. ಕಾಮ, ಕ್ರೋಧ, ಲೋಭ, ನಿದ್ದೆ, ಆಲಸ್ಯ - ಮುಂತಾದ ಗೆದ್ದಲುಹುಳುಗಳನ್ನು ಹೊರಹಾಕಬೇಕು. ಸಾಧನೆಯು ತೀವ್ರವಾದಾಗ ಅಂತಃಕರಣ ಶುದ್ಧವಾಗಿ ಉಚ್ಛಸ್ಥಿತಿ ಉಂಟಾಗಬಲ್ಲದು. ಖಾಯಿಲೆಯು ಶಾರೀರಿಕ ರೋಗವಾದರೆ, ಕಾಮ, ಕ್ರೋಧ, ಲೋಭ, ಆಲಸ್ಯ, ಪ್ರಮಾದ - ಇವೆಲ್ಲ ಮಾನಸಿಕ ರೋಗಗಳಾಗಿವೆ. ಇವು ಮನುಷ್ಯನನ್ನು ನಾಶಮಾಡಿಬಿಡುವವು; ಇವುಗಳನ್ನು ತೊಲಗಿಸಲು ನಾವು ನಿರಂತರ ಭಜನೆ, ಧ್ಯಾನ, ಸತ್ಸಂಗ ಮಾಡಬೇಕು.</p>
<p class="Text">ಯಾರಿಗಾದರೂ ಘಾಸಿಯ ಶಿಕ್ಷೆಯಾದರೆ ಅವನು ಅದರಿಂದ ಬಿಡುಗಡೆ ಹೊಂದಲು ಅವನು ಎಷ್ಟು ಪ್ರಯತ್ನ ಮಾಡುವುದಿಲ್ಲ? ಎಷ್ಟು ಜನರನ್ನು ಒಲಿಸುವುದಿಲ್ಲ? ಎಲ್ಲ ಹೊತ್ತಿನಲ್ಲಿ ವಕೀಲರಲ್ಲಿ ಬಿಡುಗಡೆಗಾಗಿ ಪ್ರಯತ್ನಿಸುತ್ತಾನೆ. ಹೀಗೆಯೇ ನಾವೂ ಕೂಡ ಸಂಸಾರದಿಂದ ಮುಕ್ತರಾಗಲು ಪ್ರಯತ್ನಿಸಬೇಕು. ನಮ್ಮ ಮೇಲೆಯೂ ಯಮರಾಜನ ಮೊಕದ್ದಮೆ ನಡೆದಿದೆ, ಇದರ ಖಟ್ಲೆ ನಡೆಸಬೇಕು. ಈ ಶರೀರದ ನಾಶವೇ ಘಾಸಿ ಶಿಕ್ಷೆಯಾಗಿದೆ. ಭವಿಷ್ಯದಲ್ಲಿ ಜನ್ಮವಾಗದಿರಲಿ, ದುಃಖಾಲಯವಾದ ಈ ಜಗತ್ತಿನಲ್ಲಿ ದುಃಖಕ್ಕೆ ಭಾಗಿಯಾಗದಿರಿ <span class="char-style-override-2">‘ಜನ್ಮ-ಮೃತ್ಯ-ಜರಾ-ವ್ಯಾಧಿ ದುಃಖ ದೋಷಾನುದರ್ಶನಮ್’</span> ಹೀಗೆ ತಿಳಿದುಕೊಂಡು ಇದಕ್ಕಾಗಿ ತುಂಬಾ ವಶೀಲಿ ಮತ್ತು ಖಟ್ಲೆ ನಡೆಸುವುದು ಆವಶ್ಯಕವಾಗಿದೆ. ಯಾರಿಗಾದರೂ ಆರು ತಿಂಗಳ ಕಾರಾಗೃಹವಾಸವಾದರೆ ಅದರಿಂದ ಅವನ ಹಸಿವು ನಿದ್ದೆಗಳು ಹಾರಿಹೋಗುತ್ತದೆ. ಅವನು ಅದರಿಂದ ಬಿಡುಗಡೆ ಹೊಂದಲು ಎಷ್ಟೊಂದು ಪ್ರಯತ್ನ ಮಾಡುತ್ತಾನೆ. ಅವನು ಅಷ್ಟೇ ಪ್ರಯತ್ನವನ್ನು ಎಂಭತ್ತನಾಲ್ಕು ಲಕ್ಷಯೋನಿಗಳಿಂದ ಬಿಡುಗಡೆ ಹೊಂದಲು ಮಾಡಿದರೆ ಅವನು ಬಿಡುಗಡೆ ಹೊಂದುವ ಸಂಭವವಿದೆ. ಇಂತಹ ಉತ್ತಮ ಅವಕಾಶವನ್ನು ಪಡೆದೂ ನಮ್ಮ ಶ್ರೇಯಸ್ಸು ಆಗದಿದ್ದರೆ ನಾವು ಮನುಷ್ಯರಾಗಿ ಹುಟ್ಟಿದುದು ವ್ಯರ್ಥವಾಗಿದೆ. ಮನುಷ್ಯನಾಗಿ ಹುಟ್ಟಿಯೂ ನಾನಾ ಪ್ರಕಾರದ ಪಾಪಕರ್ಮಗಳನ್ನು ಮಾಡಿದರೆ, ಅದಕ್ಕಿಂತಲೂ ನಾಯಿಯ ಜನ್ಮವೇ ಒಳ್ಳೆಯದು. ಅವನು ತನ್ನ ಆತ್ಮವನ್ನು ಧಿಕ್ಕರಿಸಬೇಕು. ಜಗತ್ತಿನಲ್ಲಿ ಇಂತಹ ಸಂತಾನ ಪಡೆದು ಕಲಂಕ ಹಚ್ಚಿದರೆ ಜನ್ಮಕೊಟ್ಟ ಅವನ ತಂದೆ-ತಾಯಿಯರಿಗೆ ಧಿಕ್ಕಾರವಿರಲಿ. ಮನುಷ್ಯ ಜೀವನ ಪಡೆದು ನಾಯಿಪಾಡಾಗಿ ಸಾಯುವುದು ಬಹಳ ನಾಚಿಕೆಯ ಮಾತಾಗಿದೆ. ತಂದೆ-ತಾಯಿ ಯಾವುದಾದರೂ ಕಲ್ಲು ಎಸೆದರೂ ಅದು ಕೆಲಸಕ್ಕೆ ಬರುವುದು.</p>
<p class="Text">ಗಮನಿಸಿ - ಜನರು ತೀರ್ಥಯಾತ್ರೆಗೆ ಹೋಗುತ್ತಾರೆ, ಕೆಲವರು ನಾಲ್ಕು ಧಾಮಯಾತ್ರೆ ಮಾಡಿದರು, ಯಾರೋ ಮೂರು ಧಾಮ ಯಾತ್ರೆ ಮಾಡಿದರು, ಆಗಲೂ ಅವರ ಆಚರಣೆ ಸ್ವಭಾವ ಹಿಂದಿನಂತೆಯೇ ಇದ್ದರೆ ಜನರು ಅವರನ್ನು ಧಿಕ್ಕರಿಸುತ್ತಾರೆ. ಇದು ಸರಿಯಾಗಿಯೇ ಇದೆ, ಏಕೆಂದರೆ ತೀರ್ಥಯಾತ್ರೆ ಮಾಡಿದರೂ, ಅವರ ಆಚರಣೆಗಳು ನೆಟ್ಟಗಾಗಲಿಲ್ಲ, ಇದರಿಂದ ಏನು ಪ್ರಯೋಜನ? ಇಂದು ಜನರು ಕೇವಲ ಓಡುತ್ತಾ ಇರುತ್ತಾರೆ. ಮೊದಲು ಜನರು ತೀರ್ಥಕ್ಷೇತ್ರದಲ್ಲಿ ಹೋಗಿ ಎಂಟು ಹತ್ತು ದಿನ ಉಳಿದು ಭಜನೆ, ಧ್ಯಾನ, ಸತ್ಸಂಗ, ವ್ರತ, ದಾನ ಮಾಡುತ್ತಿದ್ದರು. ಇದರಿಂದ ಅವರು ಪವಿತ್ರರಾಗುತ್ತಿದ್ದರು. ಇಂದಿನ ಕಾಲದಲ್ಲಿ ಹಾಯ್ ಹಾಯ್ ಮಾಡುತ್ತಾ ಓಡುತ್ತಾ ಇರುತ್ತಾರೆ. ಇದರಿಂದ ಅವರ ಆಚರಣೆ ಸುಧಾರಿಸುವುದಿಲ್ಲ.</p>
<p class="Text">ನಾವು ಅವರನ್ನು ಧಿಕ್ಕರಿಸುತ್ತೇವೆ. ನಮ್ಮಗಳ ಸ್ವಭಾವವು ಹಾಗೆಯೇ ಆಗಿದ್ದರೆ ನಮ್ಮನ್ನು ಆ ಜನರು ಇಷ್ಟು ವರ್ಷಗಳಿಂದ ಋಷಿಕೇಶದ ಸತ್ಸಂಗಕ್ಕೆ ಹೋಗುತ್ತಾರೆ, ಭಜನೆ ಮಾಡುತ್ತಾರೆ, ಇದರಿಂದ ಏನು ಲಾಭವಾಯಿತು? ಎಂದು ಹೇಳುವರು. ಆ ಜನರಲ್ಲಿ ನಮ್ಮ ಆಚರಣೆ ನೋಡಿ ಸಾಧನೆಯಲ್ಲಿ ಸಡಿಲತನ ಬಂದೀತು, ಇದರಿಂದ ಅವರ ಹಾನಿಯೇ ಆಗುವುದು. ಭಜನೆ ಧ್ಯಾನದ ಕಡೆಗೆ ಮುಂದುವರಿಸಲು ಬಯಸುವ ಜನರು ನಮ್ಮನ್ನು ನೋಡಿ ನಿಂತುಬಿಡುವರು. ಅವರು ಭಜನೆ-ಧ್ಯಾನ ಮಾಡಿ ಮುಕ್ತರಾಗುತ್ತಿದ್ದರು. ಅವರಲ್ಲಿ ನಮ್ಮಿಂದಾಗಿಯೇ ತಡೆ ಉಂಟಾಯಿತು. ಅದಕ್ಕಾಗಿ ಹೀಗೆ ತಿಳಿದು ನಮ್ಮ ಸುಧಾರಣೆಯಲ್ಲಿ ನಾವು ಶೀಘ್ರವಾಗಿ ಪ್ರಯತ್ನಿಸಬೇಕು. ಶರೀರ, ಮನಸ್ಸು-ಬುದ್ಧಿ ನಮ್ಮದಾಗಿವೆ, ಅವನ್ನು ಭಗವಂತನ ಕಡೆಗೆ ತೊಡಗಿಸುವುದರಲ್ಲಿ ಕಠಿಣತೆ ಏನಿದೆ?</p>
<p class="Text">ನಾವು ನಮ್ಮ ಜೀವನದಲ್ಲಿ ಕಳೆಯುವ ಒಂದೊಂದು ನಿಮಿಷದ ಲೆಕ್ಕವಿಡಬೇಕು. ಒಂದು ನಿಮಿಷವನ್ನೂ ವ್ಯರ್ಥವಾಗಿ ಕಳೆಯಬಾರದು. ಕವಡೆಗಳ ಬದಲಿಗೆ ಇಂತಹ ಅಮೂಲ್ಯ ಜೀವನವನ್ನು ಹಾಳುಮಾಡುವುದು ಎಂತಹ ಮೂರ್ಖತನ? ಮನುಷ್ಯ ಜನ್ಮವನ್ನು ಪಡೆದು ಕೇವಲ ಶರೀರ ನಿರ್ವಾಹ ಮಾತ್ರ ಮಾಡಿಕೊಂಡರೆ ಪಶು-ಪಕ್ಷಿಗಳಲ್ಲಿ ಮತ್ತು ಮನುಷ್ಯನಲ್ಲಿ ಏನು ಅಂತರ ಉಳಿಯಿತು? ಅದಕ್ಕಾಗಿ ಭೋಗಗಳನ್ನು ತ್ಯಜಿಸಿ, ಋಷಿ-ಮುನಿಗಳು ಮೊದಲಿಗೆ ತೋರಿಸಿದ ಕಾರ್ಯದಲ್ಲೇ ತೊಡಗಬೇಕು. ಆ ಕಾರ್ಯದಲ್ಲಿ ನಾವು ತತ್ಪರರಾದಾಗಲೇ ಆಗಬಲ್ಲದು.</p>
<p class="Text">ತನ್ನನ್ನು ಈಶನ ಸೇವಕನೆಂದು ತಿಳಿಯಬೇಕು. ನಾವು ಈಶನ ದಾಸರಾದರೆ ಬೇಗನೇ ನಮ್ಮ ಶ್ರೇಯಸ್ಸು ಆಗಬಲ್ಲದು. ಈಶನ ದಾಸ(ಸೇವಕ)ನು ಯಾರು? ಭಕ್ತನೇ ಭಗವಂತನ ಆಳು. ಸ್ವಲ್ಪವಾದರೂ ಭಗವಂತನ ಭಕ್ತಿಮಾಡುವವನೂ ಕೂಡ ದೇವರ ಆಳು ಆಗುತ್ತಾನೆ. ಅದಕ್ಕಾಗಿ ಪ್ರತಿಯೊಬ್ಬರೂ ತಮ್ಮನ್ನು ಭಗವಂತನ ದಾಸನೆಂದೇ ತಿಳಿಯಬೇಕು. ನಾವು ಹೆಸರಿಗಷ್ಟೇ ಈಶನ ದಾಸರಾದರೆ, ಈಶ್ವರನ ಸಾಮ್ರಾಜ್ಯದಲ್ಲಿ ಇದ್ದು ಶೀಘ್ರವಾಗಿ ಕಾಮ-ಕ್ರೋಧಾದಿಗಳನ್ನು ಕೊಲ್ಲಬಲ್ಲೆವು. ಸರಕಾರದ ಕನಿಷ್ಠಬಿಲ್ಲೆ ಸಿಪಾಯಿಯೂ ಕೋಟ್ಯಾಧಿಪತಿಯನ್ನು ಬಂಧಿಸಿ ತರಬಲ್ಲನು. ನಾವು ಈಶ್ವರನ ಮನೆಯ ಹೆಸರಿಗಷ್ಟೇ ದಾಸರಾದಾಗ ನಾವು ಈ ಕಾಮ, ಕ್ರೋಧಾದಿಗಳನ್ನು ಕೊಂದುಬಿಡಬಲ್ಲೆವು. ನಮ್ಮಲ್ಲಿ ಇಷ್ಟೊಂದು ಶಕ್ತಿಯಿದ್ದರೂ ನಾವು ಇಷ್ಟು ಹೆದರುತ್ತೇವಲ್ಲ! ಇವಕ್ಕೆ ಕೈಕೊಳ ತೊಡಿಸಿ ವಶಪಡಿಸಿಕೊಳ್ಳಬೇಕು. ಭಗವಂತನ ಹಸ್ತವು ನಮ್ಮ ತಲೆಯ ಮೇಲಿದೆ ಎಂದು ತಿಳಿದು ಈ ಕಾಮ-ಕ್ರೋಧಾದಿಗಳ ಮೇಲೆ ವಿಜಯವನ್ನು ಸಾಧಿಸಬೇಕು. ಭಗವಂತನ ರಾಜ್ಯದಲ್ಲಿ ಇದ್ದುಕೊಂಡು ನಾವು ಇವುಗಳನ್ನು ಕೊಲ್ಲಲಾಗದಿದ್ದರೆ, ಇವನು ನನ್ನ ರಾಜ್ಯದಲ್ಲಿ ಸೇವಕನಾಗಿ ಇರಲು ಯೋಗ್ಯನಲ್ಲ ಎಂದು ಭಗವಂತನು ಹೇಳುವನು. ಅದಕ್ಕಾಗಿ ಶೌರ್ಯದೊಂದಿಗೆ ಇವುಗಳನ್ನು ಕೊಂದುಬಿಡಬೇಕು.</p>
<p class="Text">ಜಗತ್ತಿನಲ್ಲಿ ಮಹಾತ್ಮರ ಆಸರೆ ದೊರಕಿದಾಗ ಅವನು ಅದ್ಭುತವಾದ ಕಾರ್ಯವನ್ನು ಮಾಡಬಲ್ಲನು. ಮಹಾನ್ ಆಗಬಲ್ಲನು. ಹಾಗಿರುವಾಗ ಪರಮೇಶ್ವರನ ಆಸರೆ ಪಡೆದೂ ಹೆದರುತ್ತಿರುವವನು ಭಗವಂತನ ಸೇವಕತನಕ್ಕೆ ಕಲಂಕವನ್ನೇ ಹಚ್ಚುವನು. ಕಾಮ, ಕ್ರೋಧ, ಲೋಭ, ಮೋಹ ಇವು ನಮ್ಮನ್ನು ಬಾಧಿಸುತ್ತಿದ್ದರೆ ನಾವು ಭಗವಂತನ ರಾಜ್ಯದಲ್ಲಿ ಇರುವಾಗ ಆ ದೋಷವು ಭಗವಂತನಿಗೇ ಹೋಗಿ ಸೇರುತ್ತದೆ, ಏಕೆಂದರೆ ನಾವು ಭಗವಂತನ ಆಳು ಆಗಿದ್ದೇವೆ. ಕಾಮ-ಕ್ರೋಧಾದಿಗಳಿಂದ ನೀನು ಏಟು ತಿನ್ನುತ್ತಿದ್ದರೆ ಭಗವಂತನಲ್ಲಿ ಪ್ರಾರ್ಥಿಸಿರಿ, ಭಗವಂತನು ಅವನ್ನು ಒಮ್ಮೆಲೇ ನಾಶಮಾಡಿಬಿಡುವನು. ಪರಮಾತ್ಮನು ರಾಜನಾಗಿರುವನು, ನಾವು ಅವನ ಸೇವಕರಾಗಿದ್ದೇವೆ. ನಾವು ಸೇವಕರಾಗಿದ್ದು ಕಾಮ-ಕ್ರೋಧಾದಿಗಳಿಂದ ಏಟು ತಿನ್ನುತ್ತಿದ್ದರೆ ಎಂತಹ ನಾಚಿಕೆಗೇಡಿತನ? ಇಂತಹ ಜಾಗದ ಸಿಪಾಯಿಯನ್ನು ಕಳ್ಳರು ಹೊಡೆದಿರುವರು ಎಂದು ಸರಕಾರಕ್ಕೆ ತಿಳಿದರೆ, ಕೂಡಲೇ ಸೈನ್ಯವನ್ನು ಕಳಿಸಿ ಕಳ್ಳಕಾಕರನ್ನು ದಮನ ಮಾಡಲಾರದೆ?</p>
<p class="Text">ಪರಮಾತ್ಮನ ದಯೆಯ ಬಲದಿಂದ ಕಾಮ-ಕ್ರೋಧಾದಿ ಶತ್ರುಗಳನ್ನು ಪರಾಜಿತಗೊಳಿಸಬೇಕು ಹಾಗೂ ಪರಮಪದದ ಸರಳಮಾರ್ಗವನ್ನು ಈಗಿನಿಂದಲೇ ನಿಶ್ಚಯಿಸಿಕೊಳ್ಳಬೇಕು. ಭಗವಂತನ ಭಜನೆ, ಧ್ಯಾನ, ಸತ್ಸಂಗ - ಇವು ಮೂರೂ ಪ್ರತ್ಯಕ್ಷ ಆನಂದದಾಯಕವಾಗಿವೆ.</p>
<p class="Text">ಭಗವಂತನ ಪ್ರಭಾವ, ರಹಸ್ಯ, ಗುಣಗಳನ್ನು ಸ್ಮರಿಸುತ್ತಾ, ಎದ್ದಾಗ, ಕುಳಿತಾಗ, ನಡೆದಾಡುವಾಗ ಅವನ ದಯೆ ಮತ್ತು ಪ್ರೇಮವನ್ನು ನೆನೆದು ಮುಗ್ಧನಾಗಬೇಕು. ಭಗವಂತನ ಪ್ರೇಮವನ್ನು ನೆನೆಯುತ್ತಾ ಮುಗ್ಧನಾಗಬೇಕು. ನಮ್ಮ ದಾರಿ ಸುಗಮವಾಗಿ ಸಾಗಬಲ್ಲದು ಎಂದು ತಿಳಿದು ನಿಶ್ಚಿಂತನಾಗಬೇಕು.</p>
<p class="Text">ಪರಮೇಶ್ವರನು ನನ್ನ ಮೇಲೆ ಬಹಳ ಪ್ರಸನ್ನನಾಗಿದ್ದಾನೆ. ಪ್ರಭುವು ಸ್ವಲ್ಪ ಅವಕಾಶ ದೊರಕಿದಾಗಲೂ ನಮ್ಮನ್ನು ಭೆಟ್ಟಿಯಾಗಲು ಸಿದ್ಧನಾಗಿರುವನು. ನಾನು ಆನಂದದ ನಿರಾಕಾರ ಸ್ವರೂಪದಲ್ಲಿ ನಡೆಯುತ್ತಿದ್ದೇನೆ. ಆನಂದದಲ್ಲಿ ಮತ್ತನಾಗಿ ವಿಹರಿಸಬೇಕು.</p>
<p class="Text para-style-override-2">ಭಗವಂತನ ನಾಮೋಚ್ಚಾರದ ಜೊತೆಗೆ ಅವನ ಸುಂದರವಾದ ಮೂರ್ತಿಯನ್ನು ಲಕ್ಷ್ಯವಾಗಿಸಬೇಕು. ಭಗವಂತನು ನಮ್ಮ ಕಣ್ಣುಗಳ ಮುಂದಿನಿಂದ ಮರೆಯಾಗದಿರಲಿ. ಅವನ ಪ್ರಭಾವ, ಗುಣ, ದಯೆಯನ್ನು ನೋಡುತ್ತಾ ಮುಗ್ಧನಾಗಬೇಕು. ಶೋಕ, ಚಿಂತೆ, ಭಯ ಇವುಗಳನ್ನು ನಮ್ಮ ಹತ್ತಿರ ಸುಳಿಯಲು ಬಿಡಬಾರದು. ಎಲ್ಲ ಹೊತ್ತಿನಲ್ಲಿ ಆನಂದದಲ್ಲಿಯೇ ಮಗ್ನನಾಗಿರಬೇಕು. ಇದರಲ್ಲಿ ಕಠಿಣತೆ ಏನಿದೆ? ಇದನ್ನು ಮನಸ್ಸಿಗೆ ಸಮಜಾಯಿಸಬೇಕು. ಭಜನೆ, ಧ್ಯಾನ, ಸತ್ಸಂಗ ಇವು ತುಂಬಾ ಸರಳವಾಗಿವೆ. ಕೆಟ್ಟಚಟಗಳನ್ನು ಬಿಟ್ಟು ಪರಮಾತ್ಮನಲ್ಲಿ ಮಗ್ನನಾಗಿ ಮಾಧುರೀ-ಮೂರ್ತಿಯನ್ನು ನೋಡುತ್ತಾ-ನೋಡುತ್ತಾ ಜೀವನ ಕಳೆಯಬೇಕು. ಇಲ್ಲದಿದ್ದರೆ ಜನ್ಮ-ಜನ್ಮಾಂತರಗಳಲ್ಲಿ ಪಶ್ಚಾತ್ತಾಪಪಡಬೇಕಾದೀತು. ಅದಕ್ಕಾಗಿ ಕೂಡಲೆ ಸಾಧನೆಯಲ್ಲಿ ತೊಡಗಿ ಭಗವಂತನ ಸಾಕ್ಷಾತ್ಕಾರ ಪಡೆದು ಮನುಷ್ಯ ಜೀವನವನ್ನು ಸಫಲಗೊಳಿಸಿಕೊಳ್ಳಬೇಕು.<span></span></p>


<p class="Page-Break"> </p>
<p class="Chapter-Heading" id="toc_marker-4">2. ಎಲ್ಲರ ಶ್ರೇಯಸ್ಸನ್ನು ಬಯಸುವುದೇ ಸರ್ವೋತ್ತಮ ಭಾವವಾಗಿದೆ</p>
<p class="Text">ಶ್ರದ್ಧೆಯಿಂದಲೇ ಪರಮ ಶ್ರೇಯಸ್ಸು ಉಂಟಾಗುತ್ತದೆ. ರಾಮಕೇಶಜೀಯವರು ಬರೇಲಿಯಿಂದ ತುಂಬಾ ಉತ್ಸಾಹದಿಂದ ಬಂದರು ಹಾಗೂ ಅವರ ಶರೀರ ಶಾಂತವಾಯಿತು. ಇದಾದರೋ ಸಾಧಾರಣ ಶ್ರದ್ಧೆಯ ಮಾತಾಯಿತು. ಕನ್ಹೈಯ್ಯಾಲಾಲಜಿಯವರ ಶರೀರ ಇಲ್ಲಿ ಶಾಂತವಾಯಿತು. ಇದು ಸಾಧಾರಣ ಶ್ರದ್ಧೆಯ ಮಾತಾಗಿದೆ. ಹೆಚ್ಚು ಶ್ರದ್ಧೆ ಇದ್ದರೆ ಇನ್ನೂ, ವಿಶೇಷ ಮಾತಾಗಬಹುದು. ಸಾಯುವವನ ಶ್ರೇಯಸ್ಸಾದರೋ ಆಗಿಯೇ ಆಗುವುದು, ಅವನ ಬಳಿಯಲ್ಲಿ ಇರುವವರ ಶ್ರೇಯಸ್ಸೂ ಆಗಬಲ್ಲದು. ಇದು ವಿಶೇಷ ಮಾತು. ಪರಮಾತ್ಮನ ಪ್ರಾಪ್ತಿಯಾಯಿತೇ? ಎಂದು ಕನ್ಹೈಯ್ಯಾಲಾಲರ ಬಳಿ ಕೇಳಿದಾಗ, ಅವರು - ನನಗೆ ಭಗವಂತನು ಕಾಣುತ್ತಿದ್ದಾನೆ ಎಂದು ಹೇಳಿದರು, ಆದರೆ ಭಗವಂತನು ನಮಗೇಕೆ ಕಾಣುವುದಿಲ್ಲ. ನಮಗೂ ಕಂಡುಬರುವ ಸಾಧ್ಯತೆ ಇತ್ತು. ಅದಕ್ಕಾಗಿ ಇದಕ್ಕಿಂತ ಮಿಗಿಲಾದ ಮಾತೇ ಇಲ್ಲ ಅದಕ್ಕಾಗಿ ಇದನ್ನು ಹೇಳಲಾಗುವುದಿಲ್ಲ.</p>
<p class="Text">ಸಾಯುವ ಸಮಯದಲ್ಲಿ ಭಗವಂತನ ಸಾಕಾರ ದರ್ಶನವಾಗುವಷ್ಟು ಶ್ರದ್ಧೆಯನ್ನು ನಾವು ಬೆಳೆಸಬೇಕು. ಇದಕ್ಕಿಂತಲೂ ಇನ್ನೂ ವಿಶೇಷ ಶ್ರದ್ಧೆ ಇದ್ದರೆ ವಿಶೇಷ ಮಾತಾಗಿದೆ. ಭಗವಂತನು ಒಮ್ಮೇಲೆ ಎಲ್ಲರ ಎದುರಿಗೆ ಪ್ರಕಟನಾಗಿ ಎಲ್ಲರಿಗೂ ದರ್ಶನಕೊಡಲಿ. ಬೇಕಾದರೆ ಎರಡೇ ನಿಮಿಷ ಇರಲಿ. ಇದಕ್ಕಿಂತ ಆಚೆಗಿನ ಮಾತನ್ನು ಅಳೆಯುವ ಸಾಧನೆ ನಮ್ಮಲ್ಲಿಲ್ಲ. ಇದಕ್ಕಿಂತ ಉತ್ತಮವಾದ ಮೂರನೆಯ ಮಾತು ಲಕ್ಷಗಟ್ಟಲೆ ವ್ಯಕ್ತಿಗಳು ಪರಮಾತ್ಮನ ಕಡೆಗೆ ತೊಡಗುವುದೇ ಆಗಿದೆ.</p>
<p class="Text">ರಾಮಕಿಶನ್ ಮತ್ತು ಕನ್ಹೈಯ್ಯಾಲಾಲರಂತೆ ನಮ್ಮ ಮೃತ್ಯುವೂ ಆಗಲಿ ಹಾಗೂ ಎಲ್ಲರಿಗೆ ಪ್ರಭುವು ದರ್ಶನ ಕೊಡಲಿ ಎಂದು ನೀವೆಲ್ಲ ಹೇಳುತ್ತಿರುವಿರಿ. ಇದಕ್ಕಿಂತಲೂ ಮಿಗಿಲಾದ ಭಾವ-ನಾನಾದರೋ ನನ್ನ ಬಳಿಯಲ್ಲಿ ಇರುವರೆಲ್ಲರಿಗೆ ದರ್ಶನ ಮಾಡಿಸಿಯೇ ಹೋಗುವೆನು ಎಂಬುದೇ ಆಗಿದೆ. ಇದು ಅದಕ್ಕಿಂತಲೂ ಉಚ್ಚ ಮಾತಾಗಿದೆ. ರಾಜಾ ಹರಿಶ್ಚಂದ್ರನು ಭಗವಂತನಲ್ಲಿ ಪ್ರಾರ್ಥಿಸಿದನು - ನನ್ನ ಇಡೀ ಕಾಶೀನಗರಿಯನ್ನು ಉದ್ಧರಿಸಿಬಿಡು. ಭಗವಂತನು ಅವನ ಇಡೀ ನಗರಿಯನ್ನು ಉದ್ಧರಿಸಿ, ಇಡೀ ನಗರಿಯು ಉದ್ಧಾರವಾಯಿತು.</p>
<p class="Text">ಪ್ರಹ್ಲಾದನು ಸಮಸ್ತ ಪ್ರಪಂಚದ ಉದ್ಧಾರಕ್ಕಾಗಿ ಭಗವಂತನಲ್ಲಿ ವರವನ್ನು ಕೇಳಿದ್ದನು ಎಂದು ಕೇಳಿದ್ದೇವೆ. ಜಗತ್ತಿನಲ್ಲಿ ಯಾವುದೇ ಮಾತು ಅಸಂಭವವೆಂದು ತಿಳಿಯಬಾರದು. ಎಲ್ಲರೂ ಭಗವಂತನ ಅಂಶರಾಗಿದ್ದಾರೆ. ಅತಿ ಹೆಚ್ಚು ಶ್ರದ್ಧೆ, ಪ್ರೇಮ, ಭಕ್ತಿ ಮಾಡಿದವನು ಕಾರಣ ಪುರುಷರಂತೆ ಕಾರ್ಯ ಮಾಡಬಲ್ಲನು. ಮನುಷ್ಯನು ಉನ್ನತಿಯನ್ನು ಮಾಡಬೇಕೆಂದು ಬಯಸಿದರೆ ಅವನು ಲಕ್ಷ, ಕೋಟಿ ಮನುಷ್ಯರ ಉದ್ಧಾರವನ್ನು ಮಾಡಬಲ್ಲನು. ಭಗವಂತನು ಭಕ್ತ ಪ್ರಹ್ಲಾದನಿಗೆ - ಇಡೀ ಜಗತ್ತಿನ ಉದ್ಧಾರವಾದರೋ ಆಗಲಾರದು, ಆದರೆ ನಿನ್ನ ಭಾಷಣ ಕೇಳುವವನ, ನಿನ್ನ ಸಂಗವನ್ನು ಮಾಡುವವನ ಉದ್ಧಾರವಾಗುವುದು ಎಂಬ ವರವನ್ನು ಕೊಟ್ಟಿದ್ದನು.</p>
<p class="Text">ಜಗತ್ತಿನಲ್ಲಿ ಇಂತಹ ಸತ್ಪುರುಷರು ಅನೇಕರಿದ್ದಾರೆ, ಅವರಲ್ಲಿ ಶ್ರದ್ಧೆ-ವಿಶ್ವಾಸ ಉಂಟಾಗುತ್ತಲೇ ನಮ್ಮ ಶ್ರೇಯಸ್ಸು ಉಂಟಾಗುತ್ತದೆ. ಇಂತಹ ಮನುಷ್ಯರು ಅನೇಕರಾಗಿ ಹೋಗಿದ್ದಾರೆ, ಆದರೆ ನಮಗೆ ತಿಳಿಯದು. ಇಂತಹ ಮಹಾಪುರುಷರಿಂದಲೇ   ಜಗತ್ತಿನ ಅದ್ಭುತ ಕೆಲಸ ನಡೆಯಬಲ್ಲದು. ಚೈತನ್ಯ ಮಹಾಪ್ರಭುಗಳು ಜಗಾಯಿ-ಮಧಾಯಿ ಇವರನ್ನು ಉದ್ಧರಿಸಿದರು. ಜಗಾಯಿ-ಮಧಾಯಿ ಮಹಾದುರಾಚಾರೀ ಮತ್ತು ಪಾಪಿಗಳಾಗಿದ್ದರು. ಚೈತನ್ಯ ಮಹಾಪ್ರಭುಗಳು ಸಂಕೀರ್ತನೆ ಮಾಡುತ್ತಿದ್ದಾಗ ಭಗವಂತನಲ್ಲಿ ಶ್ರದ್ಧೆ ಮತ್ತು ಭಕ್ತಿ ಇಲ್ಲದ ನಾಸ್ತಿಕರೂ ಕೂಡ ಕುಣಿಯತೊಡಗುತ್ತಿದ್ದರು. ಆ ದಾರಿಯಾಗಿ ಹೋಗುವವನೂ ಕೂಡ ಭಾವ ಪರವಶರಾಗುತ್ತಿದ್ದನು. ನಾವೂ ಹೀಗಾಗಲು ಪ್ರಯತ್ನಿಸಬೇಕು. ಮನುಷ್ಯನು ಭಕ್ತಿಯನ್ನು ಮಾಡುತ್ತಾ-ಮಾಡುತ್ತಾ ಹೀಗಾಗಬಲ್ಲನು ಎಂಬ ವಿಶ್ವಾಸವಿರಿಸಬೇಕು.</p>
<p class="Text">ಇಂದಿನ ತನಕ ಎಷ್ಟು ಮಹಾಪುರುಷರು ಆಗಿರುವರೋ ಅವರಿಗಿಂತಲೂ ಉಚ್ಚಶ್ರೇಣಿಯವನು ನಾನು ಆಗಬಲ್ಲೆ ಎಂಬ ಮಾತು ತಿಳಿಯಬೇಕು.</p>
<p class="Text">ಮನುಷ್ಯನು ಬ್ರಹ್ಮನಾಗಬಲ್ಲನು ಎಂದು ವೇದಾಂತ ಹೇಳುತ್ತದೆ, ಆದರೆ ಭಗವಂತನಾದರೋ ಭಗವಂತನೇ ಆಗಿದ್ದಾನೆ. ನಾವು ಬಹಳ ಎತ್ತರವಾಗಬಲ್ಲೆವು.</p>
<p class="Text">ಬೇಕಾದರೆ ಉಚ್ಛ ಭಕ್ತರಾಗಿರಿ, ಬೇಕಾದರೆ ಜ್ಞಾನಿಯಾಗಿರಿ; ಎರಡೂ ಮಾರ್ಗಗಳೂ ತೆರೆದಿವೆ. ಜ್ಞಾನದಲ್ಲಿ ವಿಜ್ಞಾನಾನಂದಘನ ಜ್ಞಾನಮಯ ಆನಂದಸ್ವರೂಪನಾಗುತ್ತಾನೆ ಹಾಗೂ ಭಕ್ತಿಮಾರ್ಗದಲ್ಲಿ ಸಾಕ್ಷಾತ್ ಜ್ಞಾನಪುಂಜ ಪೂರ್ಣಬ್ರಹ್ಮನ ಆನಂದದ ಭೋಕ್ತಾನಾಗುವನು, ಅಂತರ ಇಷ್ಟೇ ಇದೆ.</p>
<p class="Text">ಜ್ಞಾನಮಾರ್ಗದಲ್ಲಾದರೋ ಭಗವಂತನ ಸ್ವರೂಪನಾಗುವುದು ಅಂದರೆ ಭಗವತ್ ಸ್ವರೂಪನಾಗುವುದಿದ್ದರೆ ಜ್ಞಾನಮಾರ್ಗ ತೆರೆದೇ ಇದೆ. ಒಡೆಯನ ಬಳಿ ಇದ್ದು ಅವನನ್ನು ನೋಡುತ್ತಾ ಮುಗ್ಧನಾಗುವುದಿದ್ದರೆ ಭಕ್ತಿಯ ಮಾರ್ಗ ತೆರೆದಿಟ್ಟಿದೆ. ಆನಂದಸ್ವರೂಪ ಮತ್ತು ಆನಂದದ ಭೋಕ್ತಾ. ಆ ಆನಂದದಿಂದ ಸಮಸ್ತ ಬ್ರಹ್ಮಾಂಡಗಳ ಪಾಲನೆಯಾಗುತ್ತದೆ, ಹೀಗಿದ್ದರೂ ಅದು ಕಡಿಮೆಯಾಗುವುದಿಲ್ಲ.</p>
<p class="Text">ಒಬ್ಬ ಮನುಷ್ಯ ಇಡೀ ಜಗತ್ತಿಗೆ ಅನ್ನಛತ್ರವಿಟ್ಟು ಊಟ ಹಂಚುತ್ತಿದ್ದಾನೆ, ಆದರೆ ಅವನು ಹಸಿದರಬಲ್ಲನೇನು? ಯಾವನಾದರೂ ಇಡೀ ಬ್ರಹ್ಮಾಂಡಕ್ಕೆ ಆನಂದವನ್ನು ಕೊಡುತ್ತಿದ್ದರೆ ಅವನು ಆನಂದಮಯನಾಗಲಾರ. ಹೀಗೆ ಆಗಲಾರದು; ಈ ಮಾತು ತಿಳಿಯುವುದಿಲ್ಲ.</p>
<p class="Text">ಅಲ್ಲಿಯ ಅನುಭವ ಇದಕ್ಕಿಂತ ವಿಲಕ್ಷಣವಾಗಿದೆ. ಇಲ್ಲಿ ಜ್ಞಾತಾ-ಜ್ಞೇಯ ಎರಡು ಮಾತುಗಳಿವೆ, ಅಲ್ಲಿ ಜ್ಞಾತಾ-ಜ್ಞೇಯ ಒಂದೇ ಆಗಿದೆ. ಅಲ್ಲಿ ವಾಣಿ ಮತ್ತು ಮನಸ್ಸು ತಲುಪಲಾರದು. ಮನಸ್ಸಿನಿಂದ ಮನನ ಮಾಡುವುದನ್ನೇ ವಾಣಿ ತಿಳಿಸಬಲ್ಲದು. ಒಂದೊಮ್ಮೆ ತಿಳಿಸಿದರೂ ಅದು ವಿಲಕ್ಷಣವಾಗಿದೆ, ಅದಾದರೋ ಅನುಭವವೇದ್ಯವಾಗಿದೆ ಎಂದೇ ಹೇಳೀತು. ದೃಶ್ಯವಾದರೋ ಸದಾ ಜಡವೇ ಆಗಿರುತ್ತದೆ, ಅದು ಚಿನ್ಮಯ ಸ್ವರೂಪವಾಗಿದೆ, ಅನುಭವರೂಪವಾಗಿದೆ. ಬ್ರಹ್ಮ ಸತ್ಯವಾಗಿದೆ, ಜ್ಞಾನವಾಗಿದೆ, ಅನಂತವಾಗಿದೆ. ಕಾಲ ಮತ್ತು ದೇಶದ ರೂಪದಲ್ಲಿ ಅದು ಕೊನೆಗೊಳ್ಳುವುದಿಲ್ಲ. ಆಕಾಶಕ್ಕಾದರೋ ಸೀಮೆ ಇದೆ, ಆದರೆ ಪರಮಾತ್ಮನು ಅಸೀಮನಾಗಿದ್ದಾನೆ, ಅದರ ಕೊನೆ ಎಂದೂ ಮುಟ್ಟುವುದಿಲ್ಲ.</p>
<p class="Text">ಜೀವನು ಭಕ್ತಿಮಾರ್ಗದಿಂದ ಸಾಗಿ ಬೇರೆಯಾಗಿದ್ದು ಅನುಭವಿಸುತ್ತಾನೆ, ಆದರೆ ಜ್ಞಾನಮಾರ್ಗದಲ್ಲಾದರೋ ಸ್ವಯಂ ಅನುಭವಸ್ವರೂಪನಾಗಿ ಹೋಗುವನು. ಆ ಪರಮಾತ್ಮನು ಸುಖಮಯ, ಸತ್ಯನಿತ್ಯನಾಗಿರುವನು. ಅಲ್ಲಿ ದೇಶ ಮತ್ತು ಕಾಲವೂ ಕೂಡ ಅತ್ಯಂತ ಅಭಾವವಿದೆ. ಇದನ್ನು ಪರಮಾತ್ಮನನ್ನು ಪಡೆದವನೇ ಅರಿಯುತ್ತಾನೆ. ಇವೆಲ್ಲ ಮಾತುಗಳು ಇಲ್ಲಿ ಸಮಜಾಯಿಸಲಿಕ್ಕಾಗಿ ಇವೆ. ಅವನು ಅಲ್ಲಿ ಅಲೌಕಿಕತೆಯನ್ನು ಹೇಗೆ ತಿಳಿಸುವನು? ಕೊನೆಗೆ ಅದು ಇದಕ್ಕಿಂತಲೂ ವಿಲಕ್ಷಣವಾಗಿದೆ ಎಂದೇ ಹೇಳುವನು.</p>
<p class="Text">ಪರಮಾತ್ಮನನ್ನು ಪಡೆದ ಬಳಿಕ ಅವನ ಹೃದಯ ಹೆಣದಂತೆ ವಿಚಲಿತವಾಗುವುದಿಲ್ಲ. ಹೆಣದಲ್ಲಿ ಮಾನ-ಅಪಮಾನಾದಿಗಳು ಯಾವುದೇ ವಿಕಾರ ಇಲ್ಲದಿರುವಂತೆಯೇ ಅವನು ಜನರ ದೃಷ್ಟಿಯಲ್ಲಿ ಜೀವಿತನಾಗಿದ್ದರೂ ಅವನು ಜೀವನ್ಮುಕ್ತನೇ ಆಗಿದ್ದಾನೆ. ಮಾನ-ಅಪಮಾನ, ಶೀತೋಷ್ಣ, ಹರ್ಷ-ಶೋಕಗಳ ಸಮತೆ ಎಲ್ಲರಲ್ಲಿ ಕಂಡುಬರುವುದಿಲ್ಲ. ಅವನು ನೋಡುವುದು ಮತ್ತು ತಿಳಿಯುವುದು ಆಶ್ಚರ್ಯದಂತೆ ಇದೆ. ಆ ಸ್ಥಿತಿಯನ್ನು ಮಾತಿನಿಂದ ತಿಳಿಸಲಾಗುವುದಿಲ್ಲ.</p>
<p class="Text">ಯಾರ ದರ್ಶನ, ಸ್ಪರ್ಶದಿಂದ ಶ್ರೇಯಸ್ಸು ಆಗುವುದೋ ಆ ಪುರುಷನ ಆಚರಣೆಯು ಮಹಾತ್ಮರಂತೆಯೇ ಇರುತ್ತದೆ. ಯಾರಿಂದ ಒಬ್ಬನ ಉದ್ಧಾರ ಆಗುವುದಿದ್ದರೆ, ಅವನಿಂದ ಲಕ್ಷಗಟ್ಟಲೆ ಜನರ ಶ್ರೇಯಸ್ಸೂ ಆಗಬಲ್ಲದು. ಶ್ರದ್ಧೆ ಮತ್ತು ವಿಶ್ವಾಸ ಇರುವವನ ಉದ್ಧಾರವಾಗುವುದರಲ್ಲಿ ದೊಡ್ಡ ಮಾತಿಲ್ಲ. ಶ್ರದ್ಧೆ-ವಿಶ್ವಾಸ ಇಲ್ಲದಿರುವವನ ಉದ್ಧಾರವಾಗುವುದೂ ಯಾವುದೇ ದೊಡ್ಡ ಮಾತಿಲ್ಲ. ಅತಿ ಪಾಪೀ ಮನುಷ್ಯನೂ ಕೂಡ ಭಗವಂತನ ದಯೆಯಿಂದ ಉದ್ಧಾರವಾಗಿ ಹೋಗುವನು. ಇದಾದರೋ ಭಗವಂತ ವಿಶೇಷ ದಯೆಯೇ ಆಗಿದೆ. ಭಗವಂತನ ಕೈಯಿಂದ ಮೃತ್ಯು ಆದವನಿಗೆ ಭಗವಂತ ಸ್ಮರಣೆ ಆಗಿಯೇ ಆಗುವುದು, ಸ್ಮರಣೆ ಆಗದಿದ್ದರೂ ಶ್ರೇಯಸ್ಸೂ ಆಗುವುದು, ಇದು ಭಗವಂತನ ವಿಶೇಷ ಆಜ್ಞೆಯಾಗಿದೆ.</p>
<p class="Text">ಉತ್ತಂಕನಿಗೆ ಭಗವಂತನ ಮೇಲೆ ಶ್ರದ್ಧೆ ಇರಲಿಲ್ಲ, ಆಗಲೂ ಭಗವಂತನು ಅವನಿಗೆ ತನ್ನ ಪ್ರಭಾವವನ್ನು ತೋರಿಸಿದನು. ನಿನ್ನ ಗುರುಸೇವೆಯನ್ನು ನೋಡಿ ನನಗೆ ದಯೆ ಉಂಟಾಗಿದೆ ಎಂದು ಹೇಳಿದನು. ನೀನು ನನ್ನ ಪ್ರಭಾವವನ್ನು ತಿಳಿಯಲಾರೆ. ತಿಳಿದಿದ್ದರೆ ನನಗೆ ಶಾಪ ಕೊಡಲು ತಯಾರಾಗುತ್ತಿರಲಿಲ್ಲ. ಭಗವಂತನು ದಯೆಯಿಂದ ಅವನಿಗೆ ತನ್ನ ವಿಶ್ವರೂಪವನ್ನು ತೋರಿಸದನು. ಭಗವಂತನಲ್ಲಿ ಶ್ರದ್ಧೆ ಇಲ್ಲದಿದ್ದರೂ ಅವನಿಗೆ ಶ್ರೇಯಸ್ಸನ್ನೇ ಮಾಡಿದನು.</p>
<p class="Text">ಭಗವಂತನು ದರ್ಶನ ಕೊಟ್ಟ ಬಳಿಕ ಅದು ಅವನನ್ನು ಶ್ರೇಯಸ್ಸು ಮಾಡದೆ ಬಿಡುವುದಿಲ್ಲ. ಮಹಾತ್ಮರ ಸಂಗವನ್ನು ಬಿಟ್ಟು ಬಿಟ್ಟರೆ ಅವರನ್ನು ಹಿಡಿದುತರಲು ಮಹಾತ್ಮರು ಸಮರ್ಥರಿಲ್ಲ. ಆದರೆ ಭಗವಂತನು ಸರ್ವಸಮರ್ಥನಾಗಿದ್ದಾನೆ. ಭಗವಂತನು ಉತ್ತಂಕನಿಗೆ ಗುರುಸೇವೆಯ ಫಲವನ್ನು ಕೊಟ್ಟನು. ಉತ್ತಂಕ, ಉಪಮನ್ಯು, ಸಾಕಲ್ಯ, ಸತ್ಯಕಾಮ ಮುಂತಾದವರು ತುಂಬಾ ಗುರುಸೇವೆ ಮಾಡಿದ್ದರು.</p>
<p class="Text">ನಾನು ಬೇಕಾದರೆ ನರಕದಲ್ಲೇ ಇದ್ದರೂ ಇಡೀ ಜಗತ್ತಿನ ಕಲ್ಯಾಣವಾಗಲಿ ಎಂಬುದೇ ಮನಸ್ಸಿನಲ್ಲಿ ಪ್ರಭಲವಾಗಿ ಇಚ್ಛಿಸುವುದು ಒಂದೇ ಉಪಾಯವಾಗಿದೆ. ಇಂತಹ ಕೃಪೆ ಇಷ್ಟರವರೆಗೆ ಯಾರ ಮೇಲೆಯೂ ಆಗಲಿಲ್ಲ. ತನ್ನ ಶ್ರೇಯಸ್ಸನ್ನು ಎಲ್ಲರಿಗೂ  ಬಯಸಬೇಕು. ವರವನ್ನು ಕೇಳು ಎಂದು ಭಗವಂತನು ಹೇಳಿದರೆ ಎಲ್ಲರ ಉದ್ಧಾರವಾಗಲಿ, ಬೇಕಾದರೆ ನಾನು ನರಕದಲ್ಲೇ ಇರುವೆನು ಹಾಗೂ ನರಕಕ್ಕೆ ಬಂದವರ ಉದ್ಧಾರ ಮಾಡುತ್ತಾ ಇರುವೆನು ಎಂಬ ವರವನ್ನೇ ಕೇಳಬೇಕು. ಬೇಡುವುದು ನಮ್ಮ ಕೆಲಸವಾಗಿದೆ, ಕೊಡುವುದು, ಕೊಡದೇ ಇರುವುದು ಭಗವಂತನ ಇಚ್ಛೆ. ಯಾವಾಗಲೂ ನರಕವನ್ನೇ ಬೇಡಿರಿ, ಜಗತ್ತಿನಲ್ಲಿ ಎಲ್ಲಕ್ಕಿಂತ ಕೆಟ್ಟ ಜಾಗವೆಂದು ನರಕವನ್ನೇ ಜನರು ತಿಳಿಯುತ್ತಾರೆ, ಅದನ್ನೇ ತನಗಾಗಿ ಕೇಳಬೇಕು.</p>
<p class="Text">ಕಾಶಿಯಲ್ಲಿ ಶಿವನು ಮುಕ್ತಿಕೊಡುತ್ತಾನೆ. ಆ ನರಕವಾದರೋ ಕಾಶಿಗಿಂತಲೂ ಶ್ರೇಷ್ಠವಾಗಲಿ. ಪ್ರಪಂಚದಲ್ಲಿ ಆಗಿರುವ ದಯಾಳುಗಳಲ್ಲಿ ಅವನು ಎಲ್ಲರಿಗಿಂತ ಹೆಚ್ಚು ದಯಾಳು ಆಗುತ್ತಾನೆ.</p>
<p class="Text">ಶ್ರದ್ಧೆಯಿಲ್ಲದೆಯೂ ದರ್ಶನ, ಮಾರ್ಗದರ್ಶನದಿಂದ ಜನರ ಉದ್ಧಾರವಾಗುವಂತೆ ನಾನು ಹೇಗಾದೇನು? ಎಲ್ಲಿ ಬಹಳ ದುಃಖಿಗಳು ಇರುವರೋ ಅಲ್ಲಿಗೆ ಹೋಗಿ ಇರು ಎಂದು ಭಗವಂತನು ವರವನ್ನು ಕೊಡಲಿ. ಯಾರಲ್ಲಿ ಇಂತಹ ಭಾವವಿದೆಯೋ ಆ ಪುರುಷನೇ ಹಾಗಾಗಲು ಯೋಗ್ಯನಾಗಿದ್ದಾನೆ. ಅಲ್ಲಿ ನಿರ್ಬಲರ ಕೆಲಸವಿಲ್ಲ. ಸಬಲನಿಗೆ ಸಿಗಬಲ್ಲದು. ಸಗುಣ ಸಾಕಾರನ ದರ್ಶನ ಮಾಡುವವರಲ್ಲೇ ಈ ಭಾವ ಇರಬಲ್ಲದು.</p>
<p class="Text">ಯಾರಿಗಾದರೂ ಭಗವಂತನು ಸಿಕ್ಕಿದರೆ ಲೋಕದಲ್ಲಿರುವ ಎಲ್ಲರ ಉದ್ಧಾರ ಮಾಡು ಎಂಬ ಮಾತೇ ನಿಮ್ಮೆಲ್ಲರ ಬಯಕೆಯಾಗಿರಲಿ. ಈ ಇಚ್ಛೆಯು ಎಲ್ಲಕ್ಕಿಂತಲೂ ಉತ್ತಮವಾಗಿದೆ. ಮನುಷ್ಯರು ತಾವು ಮಾಡಿದ ಕರ್ಮಗಳನ್ನು ಯಾರಿಗಾದರೂ ಅರ್ಪಣೆ ಮಾಡುತ್ತಾರೆ. ಕೆಲವರು ಫಲಾಸಕ್ತಿಯನ್ನು ತ್ಯಜಿಸಿ ಕರ್ಮಮಾಡುತ್ತಾರೆ, ಕೆಲವರು ಕರ್ಮಗಳನ್ನು ಕೃಷ್ಣಾರ್ಪಣ ಮಾಡುತ್ತಾರೆ. ಕೆಲವರು ಪ್ರಕೃತಿಗೆ ಅರ್ಪಿಸುತ್ತಾರೆ. ಕೆಲವರು <span class="char-style-override-2">ಗುಣಾ ಗುಣೇಷು ವರ್ತಂತಃ</span> - ಈ ಭಾವದಿಂದ ಕರ್ಮ ಮಾಡುತ್ತಾರೆ. ಕರ್ಮಕ್ಕೆ ಯಾವುದಾದರೂ ಫಲ ಇರುವುದಾದರೆ ಇದರಿಂದ ಇಡೀ ಜಗತ್ತಿನ ಕಲ್ಯಾಣವಾಗಲಿ ಎಂದೇ ನಾವು ಬೇಡುವೆವು. ಈ ತ್ಯಾಗಕ್ಕೆ ಫಲವಿದ್ದರೆ ಅದರ ಫಲ ಇಡೀ ಜಗತ್ತಿನ ಕಲ್ಯಾಣವಾಗಲಿ ಎಂದು ಇದನ್ನೇ ಬೇಡಬೇಕು. ಜಗತ್ತಿನ ಕಲ್ಯಾಣವಾಗಲಿ ಎಂದು ಬೇಡುವವನಲ್ಲಿ ನನ್ನ ಕಲ್ಯಾಣವೂ ಆಗಲಿ ಎಂಬ ಭಾವ ಇರಬಾರದು.</p>
<p class="Text">ಭಗವಂತನು ಪ್ರಹ್ಲಾದನಲ್ಲಿ ವರವನ್ನು ಕೇಳು ಎಂದು ಕೇಳಿದಾಗ, ಅವನೆಂದನು - ಇಡೀ ಜಗತ್ತಿನ ಕಲ್ಯಾಣ ಮಾಡಿ ಬಿಡು. ಭಗವಂತನು - ಇವರ ಪಾಪಗಳನ್ನು ಯಾರು ಅನುಭವಿಸುವರು? ಎಂದು ಕೇಳಿದ. ಪ್ರಹ್ಲಾದನೆಂದ - ನಾನು ಅನುಭವಿಸುವೆನು. ಭಗವಂತ ಹೇಳಿದನು - ಹೀಗೆ ಆಗಲಾರದು, ಆದರೆ ನಿನ್ನೊಂದಿಗೆ ಭಾಷಣ, ದರ್ಶನ, ಸ್ಪರ್ಶ ನಡೆಸಿದರೆ ಅವರೆಲ್ಲರ ಕಲ್ಯಾಣವಾಗಿ ಹೋಗುವುದು. ಇಂತಹ ವರವನ್ನು ಬೇಡುವುದು ಭಗವಂತನ ಬಳಿಯಲ್ಲಿ ಇರುವುದಕ್ಕಿಂತಲೂ ಹೆಚ್ಚಿನದಾಗಿದೆ. ನಮಗೆ ವಿಯೋಗವೇ ಇರಲಿ, ಆದರೆ ಎಲ್ಲ ಜೀವಿಗಳು ಭಗವಂತನ ಹತ್ತಿರ ಹೋಗಲಿ.</p>
<p class="Text">ಭಗವಂತನ ದಯೆಯ ಆಸರೆಯಿಂದ ನಾವು ಇಲ್ಲಿ ಎಷ್ಟು ಜನರು ಕುಳಿತಿರುವೆವೋ ಅದರಲ್ಲಿ ಅತಿನೀಚ ಜೀವನೂ ಕೂಡ ಇದೇ ಜನ್ಮದಲ್ಲಿಯೇ ಅತಿ ಉತ್ತಮನಾಗಬಲ್ಲನು. ಪರಮಾತ್ಮನ ಆಶ್ರಯ ಪಡೆದು ಪ್ರಯತ್ನಶೀಲನಾಗಲಿ ಪ್ರೀತಿ ಇರಲಿ.</p>
<p class="Text">ಪರಶುಮಣಿಗಿಂತಲೂ ಹೆಚ್ಚು ಮೌಲ್ಯವಂತನಾಗುವುದು ಎಲ್ಲಕ್ಕಿಂತ ಶ್ರೇಷ್ಠವಾಗಿದೆ. ಈ ಪರ್ವತದಲ್ಲಿ ಇಂತಹ ಜಾಗದಲ್ಲಿ ಪರಶುಮಣಿ ಬಿದ್ದಿದೆ ಎಂದು ಯಾರಾದರೂ ಹೇಳಿದರೆ, ಮೊದಲು ಮುಟ್ಟಿದವನಿಗೆ ಸಿಗಬಹುದು ಎಂದು ಎಲ್ಲರೂ ತುಂಬಾ ಉತ್ಸಾಹದಿಂದ ಓಡುವರು. ಅಂತಹ ಉತ್ಸಾಹ ಇದ್ದರೆ ಎಲ್ಲರಿಗಿಂತ ಹಿಂದೆ ಇದ್ದ ಮನುಷ್ಯನೂ ಕೂಡ ಎಲ್ಲರಿಗಿಂತ ಮೊದಲು ತಲುಪಬಲ್ಲನು. ಅದಕ್ಕಿಂತಲೂ ಕೂಡ ಎಷ್ಟೋಪಟ್ಟು ಹೆಚ್ಚು ಉತ್ಸಾಹ ಭಗವತ್ ಪ್ರಾಪ್ತಿಗಾಗಿ ಇರಬೇಕು. ಪರಮ ಶ್ರದ್ಧೆಯಿಂದ ಭಗವತ್ ಪ್ರಾಪ್ತಿ ಬಹಳ ಬೇಗ ಆಗಬಲ್ಲದು. ಶ್ರದ್ಧೆಯಿಂದಲೂ ತಡವಾಗಿ ಹೋಗುತ್ತದೆ, ಮತ್ತೆ ಹೀಗೆ ಆಗಬೇಕೋ ಹಾಗೆ ತನ್ನಿಂದ ತಾನೇ ಆಗುವುದು.</p>
<p class="Text">ಸ್ತ್ರೀಯಾದವಳು ತನ್ನ ಪತಿಯನ್ನು ಪರಮಾತ್ಮನೆಂದು ತಿಳಿದರೆ, ಪರಮಾತ್ಮಪ್ರಾಪ್ತ ವ್ಯಕ್ತಿಯಂತೆಯೇ ಆಗುವಳು.</p>
<p class="Text">ಜ್ಞಾನಮಾರ್ಗದಲ್ಲಿ ಒಂದು ವಿಜ್ಞಾನಾನಂದಘನವಲ್ಲದೆ ಬೇರೆ ಏನೂ ಇಲ್ಲವೇ ಇಲ್ಲ. ಅಲ್ಲಿ ಯಾರ ಉದ್ಧಾರ, ಅಲ್ಲಾದರೋ ತನ್ನ ಕಲ್ಯಾಣದಿಂದಲೇ ಎಲ್ಲರ ಕಲ್ಯಾಣವಿದೆ. ಪ್ರಾರ್ಥನೆಯಾದರೋ ಭಕ್ತಿಮಾರ್ಗದವರು ಮಾಡಬಲ್ಲರು.</p>
<p class="Text">ಜಗತ್ತಿನಲ್ಲಿ ಜ್ಞಾನಮಾರ್ಗದಲ್ಲಿ ನಡೆಯುವ ಅನೇಕರು ಭಕ್ತಿಯ ಕುರಿತು ಹಾಗೂ ಭಕ್ತಿ ಮಾರ್ಗಾವಲಂಬಿಗಳು ಜ್ಞಾನದ ಕುರಿತು ಮೂಗು ಮುರಿಯುತ್ತಾರೆ. ಹೀಗೆ ಮಾಡುವವರು ಒಬ್ಬರು ಮತ್ತೊಬ್ಬರ ತತ್ತ್ವವನ್ನು ತಿಳಿಯುವುದಿಲ್ಲ.</p>
<p class="Text">ಅವರವರ ಉತ್ಸಾಹ ಪ್ರಸನ್ನತೆ ಬೇರೆ - ಬೇರೆ, ಎರಡೂ ಮಾರ್ಗಗಳು ಬೇರೆ-ಬೇರೆಯಾದರೂ ಎರಡೂ ಚೆನ್ನಾಗಿವೆ.</p>
<p class="Text">ಜ್ಞಾನಮಾರ್ಗದಲ್ಲಿ ಸ್ವತಃ ಪರಮಾತ್ಮಸ್ವರೂಪನಾಗಿ ಹೋಗುತ್ತಾನೆ. ಆ ಆನಂದಮಯನು ಇಡೀ ಜಗತ್ತಿಗೆ ಆನಂದವನ್ನು ಹಂಚುತ್ತಾ ಇದ್ದರೆ ಆ ಆನಂದವು ಹಾಗೆಯೇ ಇರುತ್ತದೆ. ಭಗವಂತನು ಎಲ್ಲರ ಪಾಲನೆ-ಪೋಷಣೆಗಳನ್ನು ಮಾಡಿ, ಅವನು ಸ್ವತಃ ಆನಂದದಲ್ಲಿರುತ್ತಾನೆ. ಆ ಪುರುಷನು ಭಗವದ್ರೂಪನಾಗುತ್ತಾನೆ. ಇಡೀ ಜಗತ್ತು ಅವನ ಉಪಾಸನೆ ಮಾಡಲಿ, ಅವನು ಉಪಾಸ್ಯನಾಗಿದ್ದಾನೆ.</p>
<p class="Text">ಹೀಗೆ ಭಕ್ತಿಯ ತತ್ತ್ವವನ್ನು ತಿಳಿಯದವರು ಹೇಳುತ್ತಾರೆ. ವಿಷಯಾಸಕ್ತಿಯಿಂದ ದೂರವಿರಿ. ಗೋಪಿಯರಿಗೆ ಭಗವಂತನಲ್ಲಿ ವಿಶುದ್ಧ ಪ್ರೇಮವಿತ್ತು. ಯಾವ ಆನಂದದಲ್ಲಿ ಗೋಪಿಯರು ಮುಗ್ಧರಾಗುತ್ತಿದ್ದರೋ, ಆ ಪ್ರೇಮದ ಆಸ್ವಾದನೆ, ಆ ಆನಂದದ ತತ್ತ್ವವನ್ನು ಜ್ಞಾನಮಾರ್ಗದವರು ಮುಟ್ಟಲಾರರು. ಇಡೀ ಜಗತ್ತನ್ನು ಭಗವಂತನು ಮುಗ್ಧಗೊಳಿಸುವನು ಮತ್ತು ರಾಧೆಯು ಭಗವಂತನನ್ನು ಮುಗ್ಧಗೊಳಿಸುವಳು. ರಾಧೆಯು ಭಗವಂತನ ಪ್ರಸನ್ನತೆಯಲ್ಲಿ ಪ್ರಸನ್ನಳಾಗುವಳು ಮತ್ತು ಭಗವಂತನು ರಾಧೆಯ ಪ್ರಸನ್ನತೆಯನ್ನು ನೋಡಿ ಪ್ರಸನ್ನನಾಗುತ್ತಾನೆ. ಎಲ್ಲ ಮುಕ್ತಿಗಳೂ ಭಕ್ತನ ಚರಣಧೂಳಿನಲ್ಲಿ ಇರುತ್ತವೆ. ನಿತ್ಯವೂ ಹೊಸ ಮುಗ್ಧತೆ ಇರುತ್ತದೆ. ಮುಕ್ತಿಯಾದರೋ ಅವನ ಚರಣಧೂಳಿನಲ್ಲಿ ಹೊರಳಾಡುತ್ತದೆ. ಮುಕ್ತಿಯು ಆ ಭಕ್ತರ ಚರಣರಜದಿಂದಲೇ ಸಿಗಬಲ್ಲದು. ಇಂತಹ ಶ್ರೇಷ್ಠಸ್ಥಿತಿಯನ್ನು ಜ್ಞಾನಮಾರ್ಗದವರು ತಿಳಿಯಲಾರರು.</p>
<p class="Text">ಇಬ್ಬರೂ ಹೀಗೆ ಪರಸ್ಪರ ಭಗವಂತನ ಮರವೆಯಲ್ಲಿ ಇದ್ದಾರೆ. ಯಾವುದೇ ಮಾರ್ಗವನ್ನು ನಿಂದಿಸುವುದೂ ಕೂಡಾ ಭಗವಂತನನ್ನು ನಿಂದಿಸಿದಂತೆಯೇ ಆಗುತ್ತದೆ. ಪರಮಾತ್ಮ ಪ್ರಾಪ್ತ ಪುರುಷನು ಯಾರ ನಿಂದೆಯನ್ನೂ ಮಾಡಲಾರನು. ಯಾವುದೇ ಮಾರ್ಗವನ್ನು ನಿಂದಿಸುವವನು ಪರಮಾತ್ಮಪ್ರಾಪ್ತ ಪುರುಷನಲ್ಲ. ಪರಮಾತ್ಮಪ್ರಾಪ್ತ ಪುರುಷನು ಯಾರನ್ನೂ ತಿರಸ್ಕರಿಸುವುದಿಲ್ಲ. ಈ ಮಾರ್ಗಗಳನ್ನು ನಿಂದಿಸುವವನು ಭಗವತ್ ದ್ವೇಷಿಯಾಗಿದ್ದಾನೆ. ಪರಮಾತ್ಮಪ್ರಾಪ್ತ ಪುರುಷನು ಮುಸಲ್ಮಾನ, ಕ್ರಿಶ್ಚಿಯನ್ ಮುಂತಾದ ಪರಧರ್ಮಗಳನ್ನೂ ಕೂಡ ತಿರಸ್ಕರಿಸುವುದಿಲ್ಲ. ಇವುಗಳನ್ನು ದ್ವೇಷಿಸುವವನು ಭಗವತ್ಪ್ರಾಪ್ತನಲ್ಲ. ಎಲ್ಲ ಪ್ರಾಣಿಗಳನ್ನು ತನ್ನ ಆತ್ಮನಲ್ಲಿ ಮತ್ತು ಎಲ್ಲ ಪ್ರಾಣಿಗಳಲ್ಲಿ ತನ್ನ ಆತ್ಮನನ್ನು ನೋಡುವವನು ಯಾರನ್ನೂ ತಿರಸ್ಕರಿಸಲಾರನು.</p>
<p class="Shlok">ಯಸ್ತು ಸರ್ವಾಣಿ ಭೂತಾನಿ ಆತ್ಮನ್ಯೇವಾನುಪಶ್ಯತಿ ।</p>
<p class="Shlok">ಸರ್ವಭೂತೇಷು ಚಾತ್ಮಾನಂ ತತೋ ನ ವಿಜುಗುಪ್ಸತೇ ॥</p>
<p class="TXT-Right">(ಈಶಾವಾಸ್ಯೋಪನಿಷತ್-6)</p>
<p class="Text">ಶಾಸ್ತ್ರದ ಮರ್ಯಾದೆಯನ್ನು ಇರಿಸಿಕೊಂಡು ಸ್ಪರ್ಶಕ್ಕೆ ಯೋಗ್ಯನಲ್ಲದವನನ್ನು ಸ್ಪರ್ಶಿಸಬೇಡಿ, ಆದರೆ ಅವನಲ್ಲಿ ವೈರ ಇಲ್ಲದಿರಲಿ. ಆಪತ್ಕಾಲದಲ್ಲಿ ಈ ನಿಯಮ ಹೊಂದುವುದಿಲ್ಲ, ಕಾಯಿಲೆ ಬಿದ್ದಾಗ ಅಸ್ಪೃಶ್ಯನ ಸೇವೆ ಮಾಡುವುದೇ ಪರಮ ಧರ್ಮವಾಗಿದೆ. ನಂತರ ಶಾಸ್ತ್ರನಿಯಮದಂತೆ ಸ್ನಾನಮಾಡಿಕೊಳ್ಳಿ. ಶಾಸ್ತ್ರ ಮರ್ಯಾದೆ ಕ್ರಿಯೆಯಲ್ಲಿ ಇರಬೇಕು. ಹೃದಯದಿಂದ ಎಲ್ಲರಿಗೆ ಸಾಷ್ಟಾಂಗ ನಮಸ್ಕಾರ ಮಾಡಬೇಕು. ಇದೇ ಭಕ್ತಿಯ ಮಾರ್ಗವಾಗಿದೆ.</p>
<p class="Text">ಜ್ಞಾನಮಾರ್ಗದಿಂದ ಪರಮೇಶ್ವರನ ಪ್ರಾಪ್ತಿಯಾದ ಮೇಲೆ ಜಗತ್ತು ಸ್ವಪ್ನದಂತೆಯೇ ಆಗುತ್ತದೆ, ಹಾಗೂ ಎಲ್ಲರೂ ಅವನ ಅತ್ಮರೂಪರೇ ಆಗುವರು, ಆಗ ಯಾರನ್ನು ತಿರಸ್ಕರಿಸುವುದು? ಶರೀರದಲ್ಲಿ ಇದ್ದಷ್ಟು ಕೊಳಕುವಸ್ತು ಜಗತ್ತಿನಲ್ಲಿ ಎಲ್ಲಿಯೂ ಸಿಗಲಾರದು.</p>
<p class="Text">ಭಕ್ತಿಮಾರ್ಗದಲ್ಲಿ ಸಾಧಕನಲ್ಲಿ ನಾನು ಸೇವಕ, ಸಚರಾಚರ ರೂಪವೆಲ್ಲ ಸ್ವಾಮಿ ಭಗವಂತನು ಎಂಬ ಭಾವ ಇರುತ್ತದೆ ಮತ್ತೆ ಯಾರನ್ನು ತಿರಸ್ಕರಿಸುವುದು?</p>
<p class="Text">ಜ್ಞಾನಮಾರ್ಗದಲ್ಲಿ ತನ್ನ ಆತ್ಮನೇ ಎಲ್ಲ ಆತ್ಮನಾಗಿರುವಾಗ ಯಾರನ್ನು ತಿರಸ್ಕರಿಸುವುದು?</p>
<p class="Text para-style-override-2">ಸಾಧಕರ ಬುದ್ಧಿಯಲ್ಲಿ ಭ್ರಮೆ ಉಂಟಾಗದಿರಲೆಂದೇ ಸಿದ್ಧರು ಶಾಸ್ತ್ರಕ್ಕೆ ಅನುಕೂಲವಾಗಿ ನಡೆಯಬೇಕು.<span></span></p>


<p class="Page-Break"> </p>
<p class="Chapter-Heading" id="toc_marker-5">3. ಮರಣಕಾಲದ ಚಿಂತನೆಗನುಸಾರ ಯೋನಿಯ ಪ್ರಾಪ್ತಿ</p>
<p class="Text">ಜೀವಿಯು ಈ ಶರೀರದಿಂದ ಹೊರಟು, ನಂತರ ಬೇರೆ ಶರೀರದಲ್ಲಿ ಸೇರಿಕೊಳ್ಳುವನು. ಮೊದಲಿಗೆ ಅವನ ಸೂಕ್ಷ್ಮ ಶರೀರ ಸಿದ್ಧವಾಗುತ್ತದೆ. ಮಗು ಹೊಟ್ಟೆಯಿಂದ ಹೊರಗೆ ಬರುವಾಗ ಜೀವಸಹಿತನೇ ಬರುತ್ತದೆ. ಜೀವಿಯಾದರೋ ಪ್ರಾರಂಭದಲ್ಲೇ ಪ್ರವೇಶಿಸುವನು. ಜೀವಿಯು ಗರ್ಭದಲ್ಲಿ ಆರು ತಿಂಗಳ ಬಳಿಕ ಬರುತ್ತಾನೆ ಎಂದು ಕೆಲ-ಕೆಲವರು ಹೇಳುತ್ತಾರೆ, ಆದರೆ ಇದು ಸರಿಯಾದುದಲ್ಲ. ಜೀವಿಯು ಗರ್ಭದಲ್ಲಿ ಇರದಿದ್ದರೆ ಗರ್ಭದ ವೃದ್ಧಿಯೇ ಆಗಲಾರದು. ಐದು ತಿಂಗಳ ಮಗುವನ್ನು ಹೊಟ್ಟೆಯಿಂದ ತೆಗೆಯಲಾಗುತ್ತದೆ. ಇದರಿಂದ ಜೀವಿಯು ಪ್ರಾರಂಭದಿಂದಲೇ ಇತ್ತು ಎಂಬುದು ತಿಳಿಯುತ್ತದೆ. ಒಂದು ಶರೀರದಿಂದ ಇನ್ನೊಂದು ಶರೀರಕ್ಕೆ ಹೋಗುವುದು ಸೂಕ್ಷ್ಮ-ಶರೀರವಾಗಿದೆ.</p>
<p class="Text">ಸ್ಥೂಲ, ಸೂಕ್ಷ್ಮ, ಕಾರಣ ಎಂಬ ಮೂರು ಶರೀರಗಳು ಮನುಷ್ಯರಿಗೆ ಇರುತ್ತವೆ. ನಾವು ಸ್ವಪ್ನದಲ್ಲಿಯೂ ನಮ್ಮ ಶರೀರ ಮನುಷ್ಯನದ್ದೇ ನೋಡುತ್ತೇವೆ. ಸುಷುಪ್ತಿ ಅವಸ್ಥೆಯಲ್ಲಿಯೂ ಇದೇ ಶರೀರ ಇರುತ್ತದೆ. ಮೊದಲಿಗೆ ಕಾರಣ ಶರೀರವಾಗುತ್ತದೆ, ಮತ್ತೆ ಸೂಕ್ಷ್ಮ ಶರೀರ ಉಂಟಾಗುತ್ತದೆ, ಕೊನೆಗೆ ಸ್ಥೂಲ ಶರೀರ ಆಗುತ್ತದೆ. ಮನುಷ್ಯನ ಸ್ವಭಾವವೇ ಅವನ ಸ್ವರೂಪವಾಗಿದೆ.</p>
<p class="Text">ಮನುಷ್ಯನ ಸ್ವಭಾವಕ್ಕನುಸಾರವೇ ಭವಿಷ್ಯದಲ್ಲಿ ಅವನ ಶರೀರ ಉಂಟಾದೀತು. ಅವನ ಸ್ವಭಾವವು ಕರ್ಮಗಳಿಂದ ಉಂಟಾಗುತ್ತದೆ. ಸ್ವಭಾವವು ಕಾರಣಸ್ವರೂಪವಾಗಿದೆ. ಹಿಂಸೆ ಮಾಡುವವನು ಸತ್ತಮೇಲೆ ಹಿಂಸಕ ಪಶುವಾಗುವನು ಮತ್ತು ದಾನ ಕೊಡುವವನು ದೊಡ್ಡ ದಯಾಳು ಆಗುವನು. ಅವನ ಸ್ವಭಾವಕ್ಕನುಸಾರವೇ ಸೂಕ್ಷ್ಮಶರೀರ ಆಗುತ್ತಾ ಹೋಗುತ್ತದೆ. ನಮ್ಮ ಸ್ವಭಾವ ಆಚರಣೆಗನುಸಾರವೇ ಇರುತ್ತದೆ. ನಾವು ಮಾಡುವ ಕರ್ಮದ ಎರಡು ಭಾಗಗಳಿವೆ - ಒಂದು ವಾಸನಾ, ಇನ್ನೊಂದು ಫಲ.</p>
<p class="Text">ವಾಸನಾ ಸಮುದಾಯಕ್ಕನುಸಾರವೇ ಸ್ವಭಾವ ಉಂಟಾಗುತ್ತದೆ. ಕಳ್ಳತನ ಮಾಡಿದಾಗ ಅದರ ಸಂಸ್ಕಾರ, ಕ್ರಿಯೆ, ಅಥವಾ ಭಾವ ಹೃದಯದಲ್ಲಿ ಅಂಕಿತವಾಗುತ್ತದೆ. ಆ ಕಳ್ಳತನ ಕ್ರಿಯೆಯ ಎರಡು ವಸ್ತುಗಳಾಗುತ್ತವೆ; ಒಂದು ಫಲ, ಇನ್ನೊಂದು ಭಾವ. ಕಾರ್ಯನಡೆದಂತೆಯೇ ಫಲಸಿಗುತ್ತದೆ. ಫಲದಿಂದ ಆಯುಸ್ಸು ಮತ್ತು ವಾಸನಾ ಉಂಟಾಗುತ್ತದೆ. ವಾಸನಾ ಸಮುದಾಯದಿಂದ ಸ್ವಭಾವ, ಅದರಿಂದ ಕಾರಣ ಸ್ವರೂಪ (ಶರೀರ) ಮತ್ತು ಅದಕ್ಕನುಸಾರವಾದ ಯೋನಿಯೇ ಸಿಗುತ್ತದೆ.</p>
<p class="Text">ಸಾಯುವಾಗ ಯಾವ ಭಾವನೆ ಬಲಿಷ್ಠವಾಗಿರುತ್ತದೋ, ಅದರ ಸ್ಮೃತಿ ಇರುವಾಗಲೇ ಸೂಕ್ಷ್ಮ ಶರೀರವು ಅದರಂತೆಯೇ ಆಗುತ್ತದೆ. ಅಂತ್ಯಕಾಲದಲ್ಲಿ ಅವನ ಹಿಂದಿನ ಜನ್ಮದ ಸ್ಮರಣೆಯಿಂದಲೇ ಈಗಿನ ಶರೀರ ಉಂಟಾಗುತ್ತದೆ.</p>
<p class="Text">ಯಾವ ಗಳಿಗೆಯಲ್ಲಿ ಪ್ರಾಣ ಹೊರಡುತ್ತದೋ, ಆಗಲೇ ಸೂಕ್ಷ್ಮ ಶರೀರದ ಚಿತ್ರ ಸಿದ್ಧವಾಗುತ್ತದೆ. ಯಾವ ಭಾವ ಅವನ ಹೃದಯದಲ್ಲಿ ಬಂದಿತೋ ಅದರಂತೆ ಯೋನಿಯನ್ನು ಪಡೆಯುವನು. ನಾಯಿಯ ಭಾವ ಬಂದರೆ ಅವನ ಸೂಕ್ಷ್ಮ ಶರೀರ ನಾಯಿ ಆಗುವುದು. ಈಗ ಅವನು ನಾಯಿಯಂತೆ ಆದ ಶರೀರದಿಂದ ಹೊರಟು ವಾಯುಮಂಡಲದಲ್ಲಿ ಅಲೆಯತೊಡಗಿದನು. ಈಗ ಅವನಿಗೆ ಯಾರೊಂದಿಗೆ ಸಂಬಂಧವಾಗುತ್ತದೋ, ಅದೇ ನಾಯಿಯ ತಿಂಡಿಯ ಪದಾರ್ಥದ ಮೂಲಕ ಅದರ ಹೊಟ್ಟೆಯೊಳಗೆ ಹೋಗುತ್ತಾನೆ ಮತ್ತು ವೀರ್ಯರೂಪವಾಗಿ ಹೆಣ್ಣುನಾಯಿಯ ಗರ್ಭದಲ್ಲಿ ಹೋಗುತ್ತಾನೆ. ವೀರ್ಯ ಮತ್ತು ರಜ ಸೇರಿ ನಾಯಿಯ ಸ್ಥೂಲ ಆಕೃತಿ ಉಂಟಾಗುತ್ತದೆ. ಹತ್ತು ತಿಂಗಳು ಆದಾಗ ಪೂರ್ಣ ಸ್ಥೂಲ ಶರೀರವಾಗಿ ಹೊರಗೆ ಬರುತ್ತದೆ.</p>
<p class="Text">ಹೀಗೆ ಜನರು ಕರ್ಮಾನುಸಾರ ಇನ್ನೊಂದು ಯೋನಿಗೆ ಹೋಗುತ್ತಾರೆ. ಸತ್, ರಜ, ತಮ ಈ ತ್ರಿಗುಣಗಳೂ ಅದಕ್ಕೆ ಕಾರಣವಾಗುತ್ತವೆ. ಗುಣ ಕರ್ಮಾನುಸಾರ ಆಗುತ್ತದೆ ಮತ್ತು ಕರ್ಮದಿಂದ ಸ್ವಭಾವ ಉಂಟಾಗುತ್ತದೆ. ಸ್ವಭಾವದಿಂದಲೇ ಸತ್-ಅಸತ್ ಯೋನಿ ಉಂಟಾಗುತ್ತದೆ.</p>
<p class="Text">ಕೇವಲ ಸಾತ್ವಿಕ ಹಾಗೂ ಸಾತ್ವಿಕ ರಾಜಸ ಸೇರಿರುವ ಇಬ್ಬರೂ ಮೇಲಿನ ಲೋಕಗಳಿಗೆ ಹೋಗುತ್ತಾರೆ. ಸಾತ್ವಿಕ-ರಾಜಸೀ ಬುದ್ಧಿಯುಳ್ಳವರು ಸ್ವರ್ಗಕ್ಕೆ ಹೋಗುತ್ತಾರೆ, ಕರ್ಮ ಪೂರ್ಣವಾದಾಗ ಮತ್ತೆ ಹಿಂದಕ್ಕೆ ಬರುತ್ತಾರೆ.</p>
<p class="Text">ಇವರು ಹೋಗುವ ಕ್ರಮ ಇಂತಿದೆ - ದೇವತೆಗಳ ಖಾದ್ಯ ಪದಾರ್ಥ ಅಮೃತವಾಗಿದೆ. ಸಾತ್ವಿಕ ಬೆರೆತ ರಾಜಸ ಬುದ್ಧಿಯವನು ಚಂದ್ರನ ಮೂಲಕ ಅಮೃತನಾಗಿ ದೇವಲೋಕಕ್ಕೆ ಹೋಗುತ್ತಾನೆ ಮುಂದೆ ಭೋಗಗಳನ್ನು ಅನುಭವಿಸುವನು. ಭೋಗ ಮುಗಿದಾಗ ಆ ಜೀವಿಯನ್ನು ಪೃಥಿವಿಯ ಕಡೆಗೆ ತಳ್ಳಿ ಬಿಡುವರು.</p>
<p class="Text">ಪೃಥಿವಿಯ ಮೇಲೆ ಅಂತರಿಕ್ಷಲೋಕ ಇದೆ. ಅದರಲ್ಲಿ ಕೋಟ್ಯಾವಧಿ ಜೀವರು ವಾಯುವಿನಲ್ಲಿ ಇರುತ್ತಾರೆ. ನಕ್ಷತ್ರ ಮತ್ತು ಪೃಥಿವಿಯ ನಡುವಿನಲ್ಲಿ ಆಕಾಶದಲ್ಲಿರುವ ಜೀವಿಗಳು ಇರುತ್ತವೆ. ಅಲ್ಲಿಂದ ಚಂದ್ರನ ರಶ್ಮಿಗಳಿಂದ ವಿದ್ಯುತ್ ಲೋಕಕ್ಕೆ ಬಂದು ಮತ್ತೆ ಕೆಳಗೆ ಸರಿಯುತ್ತಾರೆ ಹಾಗೂ ಭೋಜ್ಯ ಪದಾರ್ಥಗಳು ಮರ-ಗಿಡಗಳಲ್ಲಿ ಬರುತ್ತವೆ, ಮತ್ತೆ ಅದನ್ನು ಮನುಷ್ಯನು ತಿಂದು ಬಿಡುತ್ತಾನೆ, ಅದರಿಂದ ಮನುಷ್ಯನು ಹುಟ್ಟುತ್ತಾನೆ.</p>
<p class="Text">ದೇವಲೋಕದಿಂದ ಬಂದಿರುವ ಹೆಚ್ಚಿನ ಜೀವರು ಮನುಷ್ಯರೇ ಆಗುತ್ತಾರೆ. ಕರ್ಮವು ಏನಾದರೂ ಕೆಟ್ಟದಿದ್ದರೆ ತನ್ನ ಕರ್ಮಾನುಸಾರ ಇತರ ಯೋನಿಗಳಲ್ಲಿ ಹುಟ್ಟುವನು.</p>
<p class="Text">ಸಕಾಮಿ ಜನರು ಕೆಲವೊಮ್ಮೆ ಸ್ವರ್ಗಕ್ಕೆ ಮತ್ತು ಕೆಲವೊಮ್ಮೆ ಮನುಷ್ಯಲೋಕಕ್ಕೆ ಬಂದು ಹೋಗುತ್ತಾ ಇರುತ್ತಾರೆ. ನಿಷ್ಕಾಮಭಾವದಿಂದ ಕರ್ಮ ಮಾಡುವವನು ಸೂರ್ಯನ ರಶ್ಮಿಗಳಿಂದ ಅಕಾಶಕ್ಕೆ ಹೋಗಿ ಪರಮಧಾಮಕ್ಕೆ ಹೋಗುತ್ತಾರೆ. ಅವನು ಹಿಂದಕ್ಕೆ ಬರುವುದಿಲ್ಲ. ಸಕಾಮಿಯ ಮಧ್ಯಗತಿ ಮತ್ತು ನಿಷ್ಕಾಮಿಯು ಊರ್ಧ್ವಗತಿ ಆಗುತ್ತದೆ.</p>
<p class="Text">ಮೂರನೆಯದು ಅಧೋಗತಿ - ಇದರ ಎರಡು ಜಾಗಗಳಿವೆ. ಮನುಷ್ಯ ಶರೀರವನ್ನು ಪಡೆದೂ ಸತ್ಕಾರ್ಯ ಮಾಡದಿದ್ದರೆ ಯೋನಿವಿಶೇಷ ನರಕ ಅಥವಾ ಸ್ಥಾನವಿಶೇಷ ನರಕ ಸಿಗುತ್ತದೆ.</p>
<p class="Text">ಈ ನರಕಗಳಿರುವಲ್ಲಿ ತುಂಬಾ ಅಂಧಕಾರ ಇರುತ್ತದೆ. ಅಲ್ಲಿ ಅಗ್ನಿಯದೇ ಪ್ರಕಾಶವಿದೆ. ಈ ನರಕಗಳು ಪೃಥಿವಿಯೊಳಗೇ ಇವೆ. ಪೃಥಿವಿಯ ಒಳಗೂ ಪ್ರಜೆ ವಾಸಿಸುತ್ತದೆ. ಇದು ಯುಕ್ತಿ ಮತ್ತು ಶಾಸ್ತ್ರ ಎರಡರಿಂದಲೂ ಸಿದ್ಧವಾಗುತ್ತದೆ. ಪೃಥಿವಿಯ ಗೋಲದಲ್ಲಿ ಕೊನೆಯತನಕ ತೂತು ಮಾಡಲಾಗುವುದಿಲ್ಲ, ಏಕೆಂದರೆ ಅದರಲ್ಲಿ ಖಾಲಿ ಇದೆ.</p>
<p class="Text">ಪೃಥಿವಿಯ ಒಳಗೆ ಅಗ್ನಿಯ ಪ್ರಕಾಶವಿದೆ. ಆರೇಳು ಮೈಲಿಗಳ ಕೆಳಗೆ ಬೆಂಕಿ ಹೊರಡುತ್ತದೆ. ಅದರ ಬಳಿಕ ಜೀವಿಗಳಿಗಾಗಿ ನರಕಗಳು ಉಂಟಾಗಿವೆ. ಅವನಿಗೆ ನರಕದಲ್ಲಿ ಭಾರೀ ಕಷ್ಟ ಅನುಭವಿಸಬೇಕಾಗುತ್ತದೆ. ಆಸುರೀ ಯೋನಿಯವರಿಗೆ ಈ ನರಕ ಕೊಡಲಾಗುತ್ತದೆ.</p>
<p class="Text">ಮುಕ್ತನಾಗಿ ಹೋದವನು ಬ್ರಹ್ಮನಲ್ಲಿ ಸೇರಿ ಹೋಗುತ್ತಾನೆ ಮತ್ತು ಪರಮಧಾಮಕ್ಕೆ ಹೋಗುತ್ತಾನೆ. ಪೃಥಿವಿಯ ಮೇಲೆ ಅಂತರಿಕ್ಷ ಹಾಗೂ ಅದರ ಮೇಲೆ ಸ್ವರ್ಗವಿದೆ. ಸ್ವರ್ಗದಲ್ಲಿ ಐದು ಭೇದಗಳಿವೆ ಸ್ವ-ಇಂದ್ರಲೋಕ, ಮಹ-ದೇವಲೋಕ, ಜನ- ಬ್ರಹ್ಮಲೋಕ, ತಪ-ಬ್ರಹ್ಮಲೋಕ, ಸತ್ಯ-ವೈಕುಂಠ ಲೋಕ, ಇದನ್ನು ಸಾಕೇತ ಮತ್ತು ಗೋಲೋಕವೆಂದೂ ಹೇಳುತ್ತಾರೆ. ಇದರ ಮೇಲೆ ಯಾವ ಸ್ಥಾನವೂ ಇಲ್ಲ. ಈ ಏಳು ವಿಭಾಗದಲ್ಲಿ ಇಡೀ ಬ್ರಹ್ಮಾಂಡ ಬಂದು ಬಿಡುತ್ತದೆ.</p>
<p class="Text">ಜ್ಞಾನದ ನಿರ್ಗುಣ ಬ್ರಹ್ಮನನ್ನು ಪಡೆದವನು ಬ್ರಹ್ಮನಲ್ಲಿ ವಿಲೀನವಾಗಿ ಹೋಗುವನು, ಅವನು ಹಿಂದಕ್ಕೆ ಬರುವುದಿಲ್ಲ. ಸತ್ಯಲೋಕದಿಂದಲೂ ಜೀವಿಯು ಹಿಂದಕ್ಕೆ ಬರುವುದಿಲ್ಲ. ಬ್ರಹ್ಮಲೋಕದಿಂದ ಜೀವಿಯು ಮರಳಿ ಬರುತ್ತಾನೆ. ಮುಕ್ತಿಗೆ ಕರ್ಮ ಮತ್ತು ಶ್ರದ್ಧೆ ಎರಡು ಮಾರ್ಗಗಳಿವೆ. ಊರ್ಧ್ವ, ಮಧ್ಯ, ಅಧೋ ಎಂಬ ಮೂರು ಗತಿಗಳಿವೆ. ಅಧೋಗತಿಯಿಂದ ನರಕದಲ್ಲಿ ಬಹಳ ಯಾತನೆ ಕೊಡಲಾಗುತ್ತದೆ.</p>
<p class="Text">ಕರ್ಮಕ್ಕನುಸಾರವಾಗಿಯೇ ಜೀವಿಯ ಸ್ವಭಾವ, ಸ್ವಭಾವಕ್ಕನುಸಾರವಾಗಿಯೇ ಶರೀರ ಉಂಟಾಗುತ್ತದೆ. ಮರಣ ಸಮಯದಲ್ಲಿ ಸ್ವಭಾವಕ್ಕನುಸಾರ ಸೂಕ್ಷ್ಮಶರೀರ ಉಂಟಾಗುತ್ತದೆ ನಾಯಿಯ, ಕತ್ತೆಯ ಯಾವುದೇ ಆಗಿರಲಿ. ಫೋಟೋ ತೆಗೆಯುವಾಗ ಅಲ್ಲಾಡಿದರೆ, ಕಣ್ಣು ಮುಚ್ಚಿಕೊಂಡರೆ ಫೋಟೋ ಕೆಟ್ಟು ಹೋಗುತ್ತದೆ; ಹಾಗೆಯೇ ಸಾಯುವಾಗ ಧ್ಯಾನ ಹೇಗಿರುತ್ತದೋ, ಸ್ವಭಾವ ಹೇಗಿರುತ್ತದೋ (ಕಾರಣ ಶರೀರ), ಹಾಗೆಯೇ ಚಿತ್ರ ಉಂಟಾದೀತು, ಅದಕ್ಕಾಗಿ ಅಂತ್ಯ ಸಮಯದಲ್ಲಿ ಎಚ್ಚರವಾಗಿ ಇರಬೇಕು. ಆ ಸಮಯದಲ್ಲಿ ಎಚ್ಚರವಾಗಿರಲೆಂದೇ ಸಾಧನೆ ಹಾಗೂ ಅಭ್ಯಾಸ ಮಾಡಿಸಲಾಗುತ್ತದೆ. ಸಾಧನೆ ಹಾಗೂ ಅಭ್ಯಾಸವಿಲ್ಲದೆ ಸಾಯುವಾಗ ಭಗವತ್ ಸ್ಮರಣೆ ಉಂಟಾದರೆ ಅದು ಪ್ರಭುವಿನ ದಯೆಯೇ ಆಗಿದೆ. ಮತ್ತೆ ಅವನ ಪುನರ್ಜನ್ಮ ಆಗುವುದಿಲ್ಲ. ಅವನು ಸತ್ಯ ಲೋಕಕ್ಕೆ ಹೋಗುತ್ತಾನೆ. ಪರಮಗತಿಯನ್ನು ಪಡೆಯುವನು.</p>
<p class="Text">ಅಂತ್ಯ ಸಮಯದಲ್ಲಿ ಒಂದಲ್ಲ ಒಂದು ವಸ್ತುವಿನ ಸ್ಮರಣೆ ಆಗಿಯೇ ಆಗುವುದು. ಜಡ ವಸ್ತುವಿನ ಚಿಂತನೆಯಾದರೆ ಅವನು ಜಡ ವಸ್ತುವಿನಲ್ಲಿರುವ ಜೀವಿಯಾಗುತ್ತಾನೆ. ಇವೆಲ್ಲ ಮಾತುಗಳು ಶಾಸ್ತ್ರಗಳಿಗನುಸಾರವೇ ಹೇಳಲಾಗಿದೆ.</p>
<p class="Text">ಎಲ್ಲ ನರಕಗಳು ಬೇರೆ-ಬೇರೆ ರೀತಿಯಿಂದ ಉಂಟಾಗಿವೆ. ಕುಂಭೀಪಾಕ ನರಕದ ಆಕಾರ ಗಡಿಗೆಯಂತಿದೆ. ಗಡಿಗೆಯಲ್ಲಿ ಏನಾದರೂ ಬೇಯಿಸುವಂತೆಯೇ ಜೀವಿಯನ್ನು ಕುಂಭೀಪಾಕ ನರಕದಲ್ಲಿ ಕುದಿಯುವ ಎಣ್ಣೆಯಲ್ಲಿ ಬೇಯಿಸಲಾಗುತ್ತದೆ. ಅವನು ಸಾಯುವುದಿಲ್ಲ. ಅಸಿಪತ್ರವನ ನರಕದಲ್ಲಿ ಕತ್ತಿಯ ಅಲಗಿನಂತೆ ಎಲೆಗಳು ಇರುತ್ತವೆ, ಅದರ ಮೇಲೆ ವರ್ಷಾನುಗಟ್ಟಲೆ ಹೊರಳಾಡಿಸುತ್ತಾರೆ, ಅವನು ಸಾಯದೆ ನೋವನ್ನು ಅನುಭವಿಸುತ್ತಾನೆ. ಅವನಿಗೆ ಇನ್ನೊಂದು ಯಾತನಾ ಶರೀರವನ್ನು ಕೊಟ್ಟು ಕಷ್ಟ ಕೊಡುತ್ತಾರೆ. ಮಹಾರೌರವ ನರಕದಲ್ಲಿ ಕಷ್ಟಗಳನ್ನೇ ಕೊಡಲಾಗುತ್ತದೆ. ರೌರವ ನರಕದಲ್ಲಿ ಅಳುತ್ತಾ ಕಷ್ಟಪಡುತ್ತಾನೆ.</p>
<p class="Text">ಬೇರೆ-ಬೇರೆ ಯೋನಿಗಳಲ್ಲಿ ಅಷ್ಟು ಕಷ್ಟ ಅನುಭವಿಸಬೇಕಾಗಿಲ್ಲ. ಕೀಟಯೋನಿಗಿಂತ ನೂರುಪಟ್ಟು ಸುಖ ಪಶುಯೋನಿಯಲ್ಲಿದೆ. ಪಶುಯೋನಿಗಿಂತ ನೂರುಪಟ್ಟು ಸುಖ ಪಕ್ಷಿಯೋನಿಯಲ್ಲಿದೆ. ಪಕ್ಷಿಯೋನಿಗಿಂತ ನೂರುಪಟ್ಟು ಸುಖ ಮನುಷ್ಯ ಯೋನಿಯಲ್ಲಿದೆ.</p>
<p class="Text">ಕಾಮ-ಕ್ರೋಧ-ಲೋಭ ನರಕದ ಹೆಬ್ಬಾಗಿಲುಗಳು. ಇವುಗಳಿಂದ ಸ್ಥಾನವಿಶೇಷ ಮತ್ತು ಯೋನಿ ವಿಶೇಷ ಎರಡೂ ರೀತಿಯ ನರಕಗಳು ಸಿಗುತ್ತವೆ.</p>
<p class="Text">ನಕ್ಷತ್ರಗಳಿಂದ ಹಿಡಿದು ಪೃಥಿವಿಯವರೆಗೆ ಅಂತರಿಕ್ಷ ಲೋಕವಿದೆ. ಭೂಃ ಭುವಃ ಸ್ವಃ, ಸ್ವಃ ಇದರ ಐದು ಭಾಗಗಳಿವೆ.</p>
<p class="Text">ಎಲ್ಲವೂ ನಾಶವಾದ ಮೇಲೂ ಶಕ್ತಿ ಮತ್ತು ಶಕ್ತಿಮಾನ್ ಎರಡು ವಸ್ತುಗಳು ಇರುತ್ತವೆ ಇತರ ಎಲ್ಲ ಜೀವರು, ತೇಜ, ಆಕಾರ ಎಲ್ಲವೂ ಪರಮಾತ್ಮನಲ್ಲಿ ವಿಲೀನವಾಗಿ ಹೋಗುವವು. ತನ್ಮಾತ್ರ (ಶಬ್ದ, ಸ್ಪರ್ಶ, ರೂಪ, ರಸ, ಗಂಧ) ಕಾರಣದಲ್ಲಿ ವಿಲೀನವಾಗುತ್ತವೆ. ಜೀವ ಸಮುದಾಯವು ಬ್ರಹ್ಮನ ಶರೀರದಲ್ಲಿ ಇರುತ್ತದೆ. ಸಮುದ್ರದಲ್ಲಿ ಗಂಗಾಜಲ ತುಂಬಿದ ಗಡಿಗೆಗಳನ್ನು ಇಡುವಂತೆಯೇ ಇರುತ್ತವೆ. ಎಲ್ಲ ಜೀವರು ಬ್ರಹ್ಮನಲ್ಲಿ ಪ್ರಕೃತಿಯೊಂದಿಗೆ ಇರುತ್ತವೆ. ಮತ್ತೆ ಹರಡಿಕೊಳ್ಳುತ್ತವೆ.</p>
<p class="Text">ಮೊದಲು ಅಹಂಕಾರದ ಉತ್ಪತ್ತಿ, ಬಳಿಕ ಐದು ತನ್ಮಾತ್ರೆಗಳು, ಹತ್ತು ಇಂದ್ರಿಯಗಳು, ಹೀಗೆ ಈ ಹದಿನೈದು ಉತ್ಪತ್ತಿಯಾಗುತ್ತವೆ.</p>
<p class="Text">ಒಂದು ಮೂಲ ಪ್ರಕೃತಿ ಇದೆ. ಅದು ಯಾವುದರ ವಿಕೃತಿಯೂ ಅಲ್ಲ. ಮಹತ್ತತ್ವ, ಅಹಂಕಾರ, ಪಂಚ-ತನ್ಮಾತ್ರಗಳು (ಶಬ್ದ, ಸ್ಪರ್ಶ, ರೂಪ, ರಸ, ಗಂಧ) ಇವು ಏಳು ಪ್ರಕೃತಿ - ವಿಕೃತಿಗಳಾಗಿವೆ. ಅರ್ಥಾತ್ ಇವು ಏಳು ಪಂಚಭೂತಾದಿಗಳ ಕಾರಣ ಇರುವುದರಿಂದ ಪ್ರಕೃತಿಯೂ ಆಗಿವೆ ಮತ್ತು ಮೂಲ ಪ್ರಕೃತಿಯ ಕಾರ್ಯವಾದ್ದರಿಂದ ವಿಕೃತಿಗಳೂ ಆಗಿವೆ. ಪಂಚಜ್ಞಾನೇಂದ್ರಿಯಗಳು, ಪಂಚಕರ್ಮೇಂದ್ರಿ ಯಗಳು ಈ ಹದಿನಾರು ಕೇವಲ ವಿಕೃತಿ(ವಿಕಾರ)ಯಾಗಿವೆ. ಅವು ಯಾವುದರ ಪ್ರಕೃತಿ ಅರ್ಥಾತ್ ಕಾರಣವಲ್ಲ.</p>
<p class="Text">ಯೋಗ ದರ್ಶನದಲ್ಲಿ ಪಂಚ ಜ್ಞಾನೇಂದ್ರಿಯ, ಪಂಚ ಕರ್ಮೇಂದ್ರಿಯ, ಒಂದು ಮನಸ್ಸು ಮತ್ತು ಪಂಚ ಸ್ಥೂಲಭೂತಗಳು ಇವನ್ನು ವಿಶೇಷ ಎಂದು ಹೇಳಲಾಗಿದೆ.</p>
<p class="Text">ಅಹಂಕಾರ ಮತ್ತು ಪಂಚತನ್ಮಾತ್ರೆಗಳನ್ನು ಅವಿಶೇಷ ಎಂದು ಹೇಳಲಾಗಿದೆ.</p>
<p class="Text">ಮಹತ್ತತ್ತ್ವವನ್ನು ಲಿಂಗಮಾತ್ರ ಎಂದು ಹೇಳಲಾಗಿದೆ, ಮೂಲ ಪ್ರಕೃತಿಯನ್ನು ಅಲಿಂಗ ಎಂದು ಹೇಳಲಾಗಿದೆ.</p>
<p class="Text">ಮೊಟ್ಟಮೊದಲಿಗೆ ಆಕಾಶತತ್ತ್ವ ಆಗುತ್ತದೆ. ಆಕಾಶತತ್ತ್ವದಿಂದ ಮೊದಲಿಗೆ ಅವ್ಯಾಕೃತ ಮಾಯೆ, ಬಳಿಕ ಆಕಾಶತತ್ತ್ವ, ವಾಯುತತ್ತ್ವ, ಅಗ್ನಿತತ್ತ್ವ, ಜಲತತ್ತ್ವ, ಪೃಥಿವೀತತ್ತ್ವ ಉಂಟಾಗುತ್ತವೆ.</p>
<p class="Text">ಪ್ರಳಯಕಾಲ ಮುಗಿದಾಗ ಎಲ್ಲ ಜೀವಿಗಳ ವೃದ್ಧಿಯಾಗಿ ಚೇತನ ಆಕಾರ ಅನೇಕ ರೂಪಗಳು ಆಗುತ್ತವೆ. ಅಲ್ಲಿ ಪರಮೇಶ್ವರ ತಂದೆ ಮತ್ತು ಪ್ರಕೃತಿ ತಾಯಿಯಾಗಿದ್ದಾರೆ. ರಜ ಮತ್ತು ವೀರ್ಯದಿಂದ ಜೀವಿಯಾಗುವಂತೆಯೇ ತಾಯಿಯಿಂದ ಶರೀರ ಮತ್ತು ತಂದೆಯಿಂದ ಚೈತನ್ಯ ಸೇರಿಕೊಳ್ಳುತ್ತದೆ.</p>
<p class="Text">ತಪಃಲೋಕದವರೆಗೆ ಪ್ರಳಯವಾಗುತ್ತದೆ. ಬ್ರಹ್ಮಲೋಕವೂ ಕೂಡ ಸೂಕ್ಷ್ಮ ಶರೀರವಾಗಿ ಹೋಗುವುದು. ಎಲ್ಲ ಜೀವಿಗಳ ಪಾಪ-ಪುಣ್ಯಗಳು ಬೀಜರೂಪದಲ್ಲಿ ಲಯ ಹೊಂದುವವು ಮತ್ತು ಸಂಸ್ಕಾರ ರೂಪಗಳಾಗುತ್ತವೆ. ಎಲ್ಲ ಜೀವರು ಪರತಂತ್ರಗಳಾಗಿದ್ದಾರೆ. ಸ್ವತಂತ್ರವಾಗಿ ಫಲವನ್ನು ಭೋಗಿಸಲಾರವು. ಜೀವಿಯು ಕರ್ಮಾನುಸಾರ ಸ್ವತಃ ದುಃಖ-ಸುಖ ಭೋಗಿಸುತ್ತವೆ ಎಂದು ಯಾರಾದರೂ ಹೇಳಿದರೆ ಅದು ಸರಿಯಲ್ಲ. ಯಾರಾದರೂ ಸತ್ತರೆ ಅವನು ನಾಯಿಯ ಯೋನಿಯಲ್ಲಿ ಹೋಗಲು ಬಯಸಲಾರನು. ಅದಕ್ಕಾಗಿ ಈಶ್ವರನ ಕಾರ್ಯಕರ್ತರೇ (ದೇವತೆಗಳೇ) ಈ ಕಾರ್ಯ ಮಾಡುತ್ತಾರೆ. ಸ್ವತಂತ್ರವಾಗಿ ಜೀವನು ಸುಖ-ದುಃಖಗಳನ್ನು ಅನುಭವಿಸಲಾರನು. ಜಗತ್ತಿನಲ್ಲಿ ಯಾರಾದರೂ ಕಳ್ಳತನ ಮಾಡಿದವನು ಸ್ವತಃ ಜೈಲಿಗೆ ಹೋಗುವುದಿಲ್ಲ. ಅವನಿಗಾಗಿ ರಾಜ್ಯದ ಕರ್ಮಚಾರಿ ನಿಯುಕ್ತರಾಗಿದ್ದಾರೆ. ಅವರು ಅವನಿಗೆ ಅವನ ಕರ್ಮ(ಅಪರಾಧ)ಕ್ಕನುಸಾರ ಶಿಕ್ಷೆ ಕೊಡುತ್ತಾರೆ. ಇಂತಹ ಕಡೆಗೆ ಹೋಗಬೇಕು ಎಂದು ಭಾವಿಸಿ ಕಾರಿನಲ್ಲಿ ಕುಳಿತು ಬಿಟ್ಟರೆ ಕಾರು ಹೋಗಲಾರದು. ಕೊಂಡು ಹೋಗುವವನು (ಡ್ರೈವರ್) ಚೇತನನಾಗಿದ್ದಾನೆ. ಹಾಗೆಯೇ ಪರಮಾತ್ಮನಿರುವನು.</p>
<p class="Text">ಸಾಂಖ್ಯ ಮತ್ತು ಜೈನ ಸಿದ್ಧಾಂತಗಳಲ್ಲಿ ಬಹಳ ಅಂತರವಿದೆ. ಜೀವ ಅನೇಕವಾಗಿದ್ದಾರೆ, ಪುರುಷ ಚೇತನನಾಗಿದ್ದಾನೆ, ಇದೇ ಸಿದ್ಧಾಂತ ಸಿಗುತ್ತದೆ, ಉಳಿದುದೆಲ್ಲದಲ್ಲಿ ಮತಭೇದವಿದೆ.</p>
<p class="Text">ವಸ್ತುವಿನ ರೂಪದಲ್ಲಾದರೋ ಸಂಕಲ್ಪ ಮಾತ್ರವೇ ಇದೆ. ಒಬ್ಬ ಪಾಪಿ ವ್ಯಕ್ತಿ ಇದ್ದಾನೆ, ಅವನ ಕಾರಣ ಸ್ವರೂಪ ಪಾಪಿಯಾಗುವುದಿಲ್ಲ, ಆದರೆ ಸಾಯುವ ಸಮಯದಲ್ಲಿ ಒಮ್ಮಿಂದೊಮ್ಮೆಗೆ ಆಗಿ ಹೋಗುವನು. ಅಚ್ಚಿನಲ್ಲಿ ಹಾಕುವ ಮೊದಲು ಎಲ್ಲ ಸಾಮಗ್ರಿ ತಯಾರಿದೆ ಮತ್ತು ಅಚ್ಚು ಕೂಡ ತಯಾರಾಗಿದೆ, ಆಗಲೇ ಇನ್ನೊಂದು ವಸ್ತುವಿನ ಆವಶ್ಯಕತೆ ಬಿದ್ದಾಗ ಇನ್ನೊಂದು ಅಚ್ಚು ಇಟ್ಟರೆ ಇನ್ನೊಂದು ವಸ್ತು ಅದೇ ಸಾಮಗ್ರಿಯಿಂದ ತಯಾರಾಗಬಲ್ಲದು.</p>
<p class="Text para-style-override-2">ಭಗವಂತನು ಹೇಳುತ್ತಾನೆ - ಸತ್ತ್ವಗುಣದಲ್ಲಿ ಸ್ಥಿತನಾದ ಪುರುಷನು ನನ್ನನ್ನೇ ಪಡೆಯುತ್ತಾನೆ, ಆದರೆ ಸಾಯುವ ಸಮಯ ಯಾವುದೋ ಕಾರಣದಿಂದ ಅವನ ಬುದ್ಧಿ ರಜೋಗುಣವಾದರೆ ಅವನು ಸ್ವರ್ಗಕ್ಕೆ ಹೋಗುವನು ಮತ್ತು ರಜೋ ಗುಣವುಳ್ಳವನು ಸಾಯುವ ಸಮಯ ಸತ್ತ್ವಗುಣಿಯಾದರೆ ಅವನು ನನ್ನನ್ನೇ ಪಡೆಯುವನು.<span></span></p>


<p class="Page-Break"> </p>
<p class="Chapter-Heading" id="toc_marker-6">4. ಭಗವಂತನನ್ನು ಪ್ರೇಮಿಸದಿರುವುದು ಅತ್ಯಂತ ನೀಚತೆ</p>
<p class="Text">ಪ್ರೇಮದ ವಿಷಯವಾದರೋ ಬಹಳ ಉತ್ತಮವಾಗಿದೆ. ಪ್ರೇಮವಿರುವಲ್ಲಿ ಆನಂದವಿದೆ ಎಂಬುದನ್ನು ಪ್ರತ್ಯಕ್ಷ ನೋಡಿ ಪ್ರೇಮವನ್ನು ಸುಂದರದಾಸರು ಹೇಗೆ ವರ್ಣಿಸಿದ್ದಾರೆ ನೋಡಿ -</p>
<p class="Shlok">ನ ಲಾಜ ತೀನ ಲೋಕಕೀ ನ ವೇದಕೋ ಕಹ್ಯೋ ಕರೇ ।</p>
<p class="Shlok">ನ ಶಂಕ ಭೂತ ಪ್ರೇತಕೀ ನ ದೇವ ಯಕ್ಷಸೇ ಡರೇ ॥</p>
<p class="Shlok">ಸುನೇ ನ ಕಾನ ಔರಕೀ ದ್ರಸೈ ನ ಔರ ಇಚ್ಛನಾ ।</p>
<p class="Shlok">ಕಹೇ ನ ಮುಖ ಔರ ಬಾತ ಭಕ್ತಿ ಪ್ರೇಮ ಲಚ್ಛನಾ ॥</p>
<p class="Text">ಇಂತಹ ಪ್ರೇಮ ಇದ್ದಾಗ ಮೂರು ಲೋಕಗಳ ನಾಚಿಕೆ ಇರುವುದಿಲ್ಲ. ಅವನು ಮೂರು ಲೋಕಗಳನ್ನು ಬಿಡುವುದಿಲ್ಲ, ಆದರೆ ಆ ನಾಚಿಕೆ ಪ್ರೇಮದಲ್ಲಿ ಇರುವುದಿಲ್ಲ. ಪ್ರೇಮದಲ್ಲಿ ಉದ್ದವನ ಸ್ಥಿತಿ ಎಂತಾಯಿತು? ಭರತನ ಸ್ಥಿತಿ ಎಂತಾಯಿತು?</p>
<p class="Text">ರಾಮಚಂದ್ರನು ಕಾಡಿನಿಂದ ಮರಳಿ ಬಂದು ಭರತನನ್ನು ಭೆಟ್ಟಿಯಾದನು. ಆಗ ಸುಗ್ರೀವ ಮತ್ತು ವಿಭೀಷಣ ಅಳತೊಡಗಿದರು ಹಾಗೂ ಹೇಳಿದರು - ಇವನೂ ತಮ್ಮನಾಗಿದ್ದಾನೆ ಹಾಗೂ ನಾವೂ ಸಹೋದರರಾಗಿದ್ದೆವು.</p>
<p class="Text">ಒಬ್ಬ ಮನುಷ್ಯನಿಗೆ ಸ್ತ್ರೀಯಳೊಂದಿಗೆ ಪ್ರೇಮ ಉಂಟಾದಾಗ ಆನಂದವಾಗುತ್ತದೆ, ಅದಕ್ಕಿಂತಲೂ ಹೆಚ್ಚು ಆನಂದ ಬಡವನಿಗೆ ರಾಜನೊಂದಿಗೆ ಪ್ರೇಮ ಉಂಟಾದಾಗ ಆಗುತ್ತದೆ. ಆ ಬಡವನಿಗೆ ಲಾಟಸಾಹೇಬನೊಂದಿಗೆ ಪ್ರೇಮ ಉಂಟಾದರೆ ಅವನಿಗೆ ಆಗುವ ಆನಂದವನ್ನು ಹೇಳಲಾಗುವುದಿಲ್ಲ. ಒಂದೊಮ್ಮೆ ಇಂದ್ರನೊಡನೆ ಪ್ರೇಮ ಉಂಟಾದರೆ ಅವನಿಗೆ ಆಗುವ ಆನಂದದ ಅನುಮಾನವನ್ನೂ ನಾವು ಮಾಡಲಾರೆವು. ಇವರೊಂದಿಗೆ ಪ್ರೇಮ ಉಂಟಾಗುವುದು ನಮ್ಮ ಕೈಯೊಳಗಿನ ಮಾತಲ್ಲ. ಪರಮೇಶ್ವರನು ಪ್ರೇಮಿಸಲು ಸಿದ್ಧನಿರುವನು. ಇಂತಹ ಪರಮ ಸುಹೃದ್ ಸಾಕ್ಷಾತ್ ಪರಮೇಶ್ವರನ ಪ್ರೇಮವನ್ನು ಬಿಟ್ಟು ನಾವು ವಿಷಯ-ಭೋಗಗಳಲ್ಲಿ ಸಿಕ್ಕಿಹಾಕಿಕೊಂಡರೆ ನಮ್ಮ ನೀಚತೆಯ ಪರಾಕಾಷ್ಠೆಯಾಗಿದೆ. ಭಗವಂತನು ಕೂಗಿ ಹೇಳುವನು-</p>
<p class="Shlok">ಪತ್ರಂ ಪುಷ್ಪಂ ಫಲಂ ತೋಯಂ ಯೋ ಮೇ ಭಕ್ತ್ಯಾ ಪ್ರಯಚ್ಛತಿ ।</p>
<p class="Shlok">ತದಹಂ ಭಕ್ತ್ಯುಪಹೃತಮಶ್ನಾಮಿ ಪ್ರಯತಾತ್ಮನಃ ॥</p>
<p class="TXT-Right">(ಗೀತೆ 9/26)</p>
<p class="Text">ಯಾವನಾದರೂ ಭಕ್ತನು ನನಗೆ ಪ್ರೇಮದಿಂದ ಪತ್ರ, ಪುಷ್ಪ, ಫಲ, ಜಲ ಮುಂತಾದುವನ್ನು ಅರ್ಪಿಸಿದರೆ, ಆ ಶುದ್ಧ ಬುದ್ಧಿ ನಿಷ್ಕಾಮ ಪ್ರೇಮಿ ಭಕ್ತನು ಪ್ರೇಮದಿಂದ ಅರ್ಪಿಸಿದ ಆ ಪತ್ರ ಪುಷ್ಪಾದಿಗಳನ್ನು ನಾನು ಸಗಣರೂಪದಿಂದ ಪ್ರಕಟನಾಗಿ ಪ್ರೇಮದಿಂದ ತಿಂದುಬಿಡುವೆನು.</p>
<p class="Text">ಭಕ್ತರು ಕೊಟ್ಟಿರುವ ಪತ್ರ - ಪುಷ್ಪಗಳನ್ನು ನಾನು ಸಾಕ್ಷಾತ್ ಪ್ರಕಟನಾಗಿ ತಿನ್ನುತ್ತೇನೆ. ಆ ಪರಮೇಶ್ವರನು ಅವತರಿಸುತ್ತಾನೆ ಎಂದು ಮಹಾತ್ಮರು ಹಾಗೂ ಶಾಸ್ತ್ರ ಹೇಳುತ್ತಾರೆ. ಅವನ ಕೈಯಿಂದ ಸತ್ತು ಹೋದರೂ ಜೀವನ್ಮುಕ್ತನಾಗಿ ಹೋಗುವರು. ಅವನ ಸಂಹಾರದಲ್ಲಿಯೂ ಅಪಾರ ದಯೆ ಇರುತ್ತದೆ.</p>
<p class="Shlok">ಪರಿತ್ರಾಣಾಯ ಸಾಧೂನಾಂ ವಿನಾಶಾಯ ಚ ದುಷ್ಕೃತಾಮ್ ।</p>
<p class="Shlok">ಧರ್ಮಸಂಸ್ಥಾಪನಾರ್ಥಾಯ ಸಂಭವಾಮಿ ಯುಗೇ ಯುಗೇ ॥</p>
<p class="TXT-Right">(ಗೀತೆ 4/8)</p>
<p class="Text">ಸಾಧು ಪುರುಷರನ್ನು ಉದ್ಧರಿಸಲು, ದೂಷಿತ ಕರ್ಮ ಮಾಡುವವರನ್ನು ನಾಶ ಮಾಡಲಿಕ್ಕಾಗಿ ಹಾಗೂ ಧರ್ಮ  ಸ್ಥಾಪಿಸಲಿಕ್ಕಾಗಿ ನಾನು ಯುಗ-ಯುಗಗಳಲ್ಲಿ ಪ್ರಕನಾಗುತ್ತೇನೆ.</p>
<p class="Text">ಭಕ್ತಿ ಮಾಡಿ ಸೇರುವ ಇಚ್ಛೆ ಇದ್ದರೆ ಸಾಧು ಆಗಬೇಕು. ಕೇವಲ ಬಣ್ಣದ ಬಟ್ಟೆಯಿಂದಯೇ ಸಾಧು ಎಂದು ತಿಳಿಯಬಾರದು. ಸಾಧುಗಳಂತಹ ಕ್ರಿಯೆ ಇರುವವನೇ ಸಾಧು ಆಗಿದ್ದಾನೆ. ದೈವೀಸಂಪತ್ತನ್ನು ಆಶ್ರಯಿಸಿ ನನ್ನನ್ನು ಭಜಿಸುವವನೇ ಸಾಧು ಆಗಿದ್ದಾನೆ ಎಂದು ಗೀತೆಯಲ್ಲಿ ಹೇಳಿದೆ-</p>
<p class="Shlok">ಅಭಯಂ ಸತ್ತ್ವಸಂಶುದ್ಧಿರ್ಜ್ಞಾನಯೋಗವ್ಯವಸ್ಥಿತಿಃ ।</p>
<p class="Shlok">ದಾನಂ ದಮಶ್ಚ ಯಜ್ಞಶ್ಚ ಸ್ವಾಧ್ಯಾಯಸ್ತಪ ಆರ್ಜವಮ್ ॥</p>
<p class="Shlok">ಅಹಿಂಸಾ ಸತ್ಯಮಕ್ರೋಧಸ್ತ್ಯಾಗಃ ಶಾಂತಿರಪೈಶುನಮ್ ।</p>
<p class="Shlok">ದಯಾ ಭೂತೇಷ್ವಲೋಲುಪ್ತ್ವಂ ಮಾರ್ದವಂ ಹ್ರೀರಚಾಪಲಮ್ ॥</p>
<p class="Shlok">ತೇಜಃ ಕ್ಷಮಾ ಧೃತಿಃ ಶೌಚಮದ್ರೋಹೋ ನಾತಿಮಾನಿತಾ ।</p>
<p class="Shlok">ಭವಂತಿ ಸಂಪದಂ ದೈವೀ ಮಭಿಜಾತಸ್ಯ ಭಾರತ ॥</p>
<p class="TXT-Right">(ಗೀತೆ 16/1-3)</p>
<p class="Text">ಸರ್ವಥಾ ಭಯದ ಅಭಾವ, ಅಂತಃಕರಣದ ಚೆನ್ನಾದ ಸ್ವಚ್ಛತೆ, ತತ್ತ್ವಜ್ಞಾನಕ್ಕಾಗಿ ಧ್ಯಾನಯೋಗದಲ್ಲಿ ನಿರಂತರ ದೃಢಸ್ಥಿತಿ, ಸಾತ್ವಿಕದಾನ, ಇಂದ್ರಿಯಗಳ ದಮನ, ಭಗವತ್ ಪೂಜೆ ಮತ್ತು ಅಗ್ನಿಹೋತ್ರಾದಿ ಉತ್ತಮ ಕರ್ಮಗಳ ಆಚರಣೆ, ವೇದ ಶಾಸ್ತ್ರಗಳ ಅಧ್ಯಯನದೊಂದಿಗೆ ಭಗವನ್ನಾಮ - ಗುಣಗಳ ಕೀರ್ತನೆ, ಸ್ವಧರ್ಮ ಪಾಲನೆಗಾಗಿ ಕಷ್ಟಗಳನ್ನು ಸಹಿಸುವುದು, ಶರೀರ ಮತ್ತು ಇಂದ್ರಿಯಗಳ ಸಹಿತ ಅಂತಃಕರಣದ ಸರಳತೆ, ಮನಸ್ಸು, ವಾಣಿ, ಶರೀರದಿಂದ ಯಾವ ರೀತಿಯಿಂದಲೂ ಯಾರಿಗೂ ಕಷ್ಟ ಕೊಡದಿರುವುದು, ಯಥಾರ್ಥ ಹಾಗೂ ಪ್ರಿಯ ಭಾಷಣ, ತನಗೆ ಅಪಕಾರ ಮಾಡಿದವನ ಮೇಲೆಯೂ ಸಿಟ್ಟಾಗದಿರುವುದು, ಕರ್ಮಗಳಲ್ಲಿ ಕರ್ತೃತ್ವದ ಅಭಿಮಾನದ ತ್ಯಾಗ, ಅಂತಃಕರಣದ ಉಪರಾಮತೆ ಅರ್ಥಾತ್ ಚಿತ್ತದ ಚಂಚಲತೆಯ ಅಭಾವ, ಯಾರನ್ನೂ ನಿಂದಿಸದಿರುವುದು, ಎಲ್ಲ ಪ್ರಾಣಿಗಳಲ್ಲಿ ಅಕಾರಣ ದಯೆ, ಇಂದ್ರಿಯಗಳ ವಿಷಯಗಳೊಂದಿಗೆ ಸಂಯೋಗ ಉಂಟಾದರೂ ಆಸಕ್ತನಾಗದಿರುವುದು, ಕೊಮಲತೆ, ಲೋಕ ಮತ್ತು ಶಾಸಕ್ಕೆ ವಿರುದ್ಧ ಆಚರಣೆಯಲ್ಲಿ ನಾಚಿಕೆ, ವ್ಯರ್ಥ ಚೇಷ್ಟೆಯ ಅಭಾವ, ತೇಜ, ಕ್ಷಮೆ, ಧೈರ್ಯ, ಒಳ - ಹೊರಗಿನ ಶುದ್ಧಿ, ಯಾರಲ್ಲಿಯೂ ಶತ್ರುಭಾವ ಇಲ್ಲದಿರುವುದು, ತಾನು ಪೂಜ್ಯನೆಂಬ ಅಭಿಮಾನದ ಅಭಾವ, ಅರ್ಜುನಾ! ಇವೆಲ್ಲವೂ ದೈವೀಸಂಪತ್ತು ಪಡೆದ ಪುರುಷನ ಲಕ್ಷಣಗಳು. ಯಾರಲ್ಲಿ ಈ ಲಕ್ಷಣಗಳಿವೆಯೋ ಅವರೇ ಸಾಧುಗಳು.</p>
<p class="Text">ಇದಕ್ಕಿಂತಲೂ ಮಿಗಿಲಾದ ಪರಮಾತ್ಮನು ಪ್ರಕಟನಾಗುವ ಉಪಾಯ ಪ್ರೇಮವಾಗಿದೆ. ಶಿವನು ಹೇಳುತ್ತಾನೆ -</p>
<p class="Shlok">ಹರಿ ಬ್ಯಾಪಕ ಸರ್ವತ್ರ ಸಮಾನಾ । </p>
<p class="Shlok">ಪ್ರೇಮ ತೇ ಪ್ರಗಟ ಹೋಹಿ ಮೆ<span class="char-style-override-3">ಂ</span> ಜಾನಾ ॥</p>
<p class="Text">ಹರಿ ಎಲ್ಲೆಡೆ ವ್ಯಾಪಕನಾಗಿದ್ದಾನೆಂದು ನಾನು ತಿಳಿಯುತ್ತೇನೆ, ಅವನು ಪ್ರೇಮದಿಂದಲೇ ಪ್ರಕಟನಾಗುತ್ತಾನೆ.</p>
<p class="Text">ಹರಿಯು ವಿಶೇಷವಾಗಿ ಹೃದಯದಲ್ಲಿ ವಾಸಿಸುತ್ತಾನೆ. ಅವನ ನಾಮ ಮತ್ತು ಗುಣಗಳ ಸಂಘರ್ಷಣ ಮಾಡಬೇಕು. ಬೆಂಕಿಕಡ್ಡಿಯಿಂದ ಬೆಂಕಿಯು ಪ್ರಕಟ ವಾಗುವಂತೆಯೇ ತೀಡುತ್ತಾ ಇದ್ದರೆ ಭಗವಂತನು ಪ್ರಕಟನಾಗುತ್ತಾನೆ.</p>
<p class="Text">ಭಗವಂತನನ್ನು ಪ್ರಾಮಾಣಿಕವಾಗಿ ಮನಸ್ಸಿನಿಂದ ಕೂಗಿದರೆ, ಮಗುವಿನ ನಿಜವಾದ ಅಳುವಿಗೆ ತಾಯಿಯು ಬರುವಂತೆಯೇ ಭಗವಂತನು ಅವಶ್ಯವಾಗಿ ಬರುವನು. ಹಾಗೆಯೇ ಮನಃಪೂರ್ವಕ ಅತ್ತುಬಿಟ್ಟರೆ ಭಗವಂತನು ಬರಲು ತಡ ಮಾಡುವುದಿಲ್ಲ. ಭಗವಂತನು ಇದ್ದಾನೆ ಮತ್ತು ಅವನು ಭೆಟ್ಟಿಯಾಗಲು ಸಿದ್ಧನಿದ್ದಾನೆ ಎಂಬ ವಿಶ್ವಾಸ ಉಂಟಾದಾಗ ಮತ್ತೆ ಮನುಷ್ಯನು ಭಗವಂತನನ್ನು ನೋಡದೆ ಹೇಗೆ ಇರಬಲ್ಲನು?</p>
<p class="Text">ಭಗವಂತನಲ್ಲಿ ವಿಶ್ವಾಸ ಉಂಟಾದ ಮೇಲೆ ಅವನಿಂದ ಪಾಪವು ಖಂಡಿತವಾಗಿ ಆಗಲಾರವು. ನಾವು ಭಗವಂತನಿಗೆ ಮೋಸ ಮಾಡಲಾರೆವು; ಏಕೆಂದರೆ ಅವನು ಎಲ್ಲೆಡೆ ಇದ್ದಾನೆ. ಭಗವಂತನ ಎಲ್ಲ ಅವಯವಗಳು ಎಲ್ಲೆಡೆ ಇರುತ್ತವೆ. ಭಗವಂತನು ಹೇಳುತ್ತಾನೆ - ಭಕ್ತರು ಕೊಟ್ಟಿದ್ದನ್ನು ನಾನು ತಿಂದು ಬಿಡುವೆನು.</p>
<p class="Text">ಮನುಷ್ಯನಿಂದ ಪಾಪಗಳು ಆಗುವ ತನಕ ಅವನು ಪ್ರಭುವಿನ ರಹಸ್ಯವನ್ನು ತಿಳಿಯುವುದಿಲ್ಲ. ನಾವು ಭಗವಂತನಲ್ಲಿ ವಿಶುದ್ಧ ಪ್ರೇಮವನ್ನು ಬೆಳೆಸಬೇಕು.</p>
<p class="Text">ಬೇರೆ ಮನುಷ್ಯರಿಗೆ ಉಪಕಾರ ಮಾಡುವದರಿಂದಲೇ ಪ್ರೇಮ ಉಂಟಾಗುತ್ತದೆ. ಅದಕ್ಕಾಗಿ ಇಲ್ಲಿ ಉಪಕಾರ ಶಬ್ದವನ್ನು ಕೊಟ್ಟಿದೆ. ಇಡೀ ಜಗತ್ತನ್ನು ನಾರಾಯಣ ರೂಪವೆಂದು ತಿಳಿದು ಉಪಕಾರ ಮಾಡುವುದೇ ಭಗವಂತನನ್ನು ಪ್ರೇಮಿಸುವ ಉಪಾಯವಾಗಿದೆ. ಯಾರಿಗಾದರೂ ಕಷ್ಟ ಕೊಡುವುದು ಭಗವಂತನಿಗೆ ಕಷ್ಟ ಕೊಟ್ಟಂತೆಯೇ. ಇಡೀ ಜಗತ್ತಿನ ಸೇವೆ ಮಾಡುವುದೇ ಭಗವಂತನನ್ನು ಪ್ರೇಮಿಸುವ ಉಪಾಯವಾಗಿದೆ.</p>
<p class="Text">ನಾವು ಭಗವಂತನನ್ನು ಕಾಣಲು ಬಯಸುತ್ತೇವೆ, ಆದರೆ ನಮಗೆ ಯಾರ ಆವಶ್ಯಕತೆಯೂ ಇಲ್ಲ ಎಂದು ಜನರು ಹೇಳುತ್ತಾರೆ, ಇದು ಅವರ ಮರವೆಯಾಗಿದೆ.</p>
<p class="Text">ನಾವು ಭಗವಂತನನ್ನು ಬಯಸುವುದೇ ಇಲ್ಲ. ನಮ್ಮ ಶರೀರದಲ್ಲಿ, ಹಣದಲ್ಲಿ ಇರುವಷ್ಟು ಪ್ರೇಮ ಭಗವಂತನಲ್ಲಿ ಇಲ್ಲ. ಆಗ ನಮ್ಮ ಪ್ರೇಮವೆಲ್ಲಿ? ಬಯಕೆ ಏನು?</p>
<p class="Text">ನಾವಾದರೋ ಲೋಭಿಯಂತೆ ಅಯ್ಯೋ ಹಣ! ಅಯ್ಯೋ ಹಣ! ಎಂದು ಹೇಳುತ್ತಾ ಸಾಯುತ್ತೇವೆ. ಹೀಗೆಯೇ ಹೇ ಪ್ರಭು! ಹೇ ಪ್ರಭು ಎಂದು ಹೇಳುತ್ತಾ ಸಾಯಬೇಕು. ನಮಗೆ ಇಚ್ಛೆ ಇರುವಂತೆ ವರ್ತನೆ ಇರುವುದಿಲ್ಲ.</p>
<p class="Text">ಯಾವ ಪ್ರೀತಿಯಲ್ಲಿ ತನು - ಮನ ಧನ ಕಳೆದುಕೊಳ್ಳುವೆವೋ, ಅದೇ ನಿಜವಾದ ಪ್ರೀತಿಯಾಗಿದೆ. ನಮ್ಮ ಮನಸ್ಸು ವಿಷಯಗಳ ಕಡೆಗೆ ಹೋಗುತ್ತದೆ, ಪ್ರಭುವಿನ ಕಡೆಗೆ ಹೋಗುವುದೇ ಇಲ್ಲ. ಭಗವಂತನ ತತ್ತ್ವದ ಮಾತು ನಡೆಯುತ್ತಿರುವಾಗ, ಮಳೆ ಬಂದರೆ ಎದ್ದು ಬಿಡುತ್ತೇವೆ.</p>
<p class="Text">ನಮಗೆ ಪ್ರೇಮ, ಶ್ರದ್ಧೆ ಎಲ್ಲಿದೆ? ಯಮದೂತರು ಬಂದರೆ - ನಾನು ಈಗಲೇ ಹೊರಡುತ್ತೇನೆ ಎಂದು ಯಾರು ಹೇಳಬಲ್ಲರು? ಅದಕ್ಕಾಗಿ ನಾವು ಜೀವನ ವಿಮೆ ಮಾಡಿಸಬೇಕು. ರಾಮನಾಮರೂಪೀ ಧನದಿಂದ ಈ ವಿಮೆ ಆಗಬಲ್ಲದು.</p>
<p class="Shlok">ಕಬಿರಾ ಸಬ ಜಗ ನಿರ್ಧನಾ ಧನವಂತಾ ನಹಿ ಕೋಯ ।</p>
<p class="Shlok">ಧನವಂತಾ ಸೋಇ ಜಾನಿಯೇ ಜಾಕೇ ರಾಮನಾಮ ಧನ ಹೋಯ ॥</p>
<p class="Text">ಈ ಜಗತ್ತಿನಲ್ಲಿ ಬಡವ ಲಕ್ಷಾಧಿಪತಿಯಾಗುತ್ತಾನೆ, ಲಕ್ಷಾಧಿಪತಿ ಭಿಕಾರಿಯಾಗುತ್ತಾನೆ.</p>
<p class="Text">ನಾವು ಭಗವಂತನ ಭಜನೆಯನ್ನೇ ಮಾಡುವೆವು ಎಂಬ ನಿಯಮವನ್ನು ಈಗಿನಿಂದಲೇ ಕೈಗೊಳ್ಳಿರಿ. ಅವನ ವಿಮೆ ಆದಂತೆಯೇ. ಇನ್ನೊಂದು ವಿಧದ ವಿಮೆ ಇದಾಗಿದೆ -</p>
<p class="Shlok">ಹರೇ ರಾಮ ಹರೇ ರಾಮ ರಾಮ ರಾಮ ಹರೇ ಹರೇ ।</p>
<p class="Shlok">ಹರೇ ಕೃಷ್ಣ ಹರೇ ಕೃಷ್ಣ ಕೃಷ್ಣ ಕೃಷ್ಣ ಹರೇ ಹರೇ ॥</p>
<p class="Text">ಈ ಮಂತ್ರವನ್ನು ಮೂರುವರೆ ಕೋಟಿ ಜಪ ಮಾಡುವುದರಿಂದ ಭಗವಂತನಲ್ಲಿ ವಿಮೆ ಆಗಿ ಹೋಗುವುದು, ಮತ್ತೆ ಯಾವುದೇ ಭಯ ಇರುವುದಿಲ್ಲ.</p>
<p class="Text">ಯಾವಾಗಲೂ ಇರುವ ಅಪಾಯವನ್ನು ನಾವು ಮುಗಿಸಲು ಬಯಸುತ್ತೇವೆ, ಆದರೆ ಸ್ವಲ್ಪ ಹೊತ್ತಿನ ಮಳೆ - ಬಿರುಗಾಳಿಯನ್ನು ಸಹಿಸಲಾಗುವುದಿಲ್ಲ. ಮೃತ್ಯುರೂಪೀ ಬಿರುಗಾಳಿಯಿಂದ ನಾವು ಭಯಪಡುವುದಿಲ್ಲ, ಆದರೆ ಈ ಬಿರುಗಾಳಿ-ಮಳೆಯಿಂದ ಭಯಗೊಳ್ಳುವೆವು.</p>
<p class="Text">ನಮಗೆ ಹಣದಲ್ಲಿ ಇರುವಷ್ಟು ಪ್ರೇಮವು ಭಗವಂತನ ನಾಮದಲ್ಲಿ ಇಲ್ಲ.</p>
<p class="Shlok">ತಸ್ಮಾತ್ಸರ್ವೇಷು ಕಾಲೇಷು ಮಾಮನುಸ್ಮರ ಯುಧ್ಯ ಚ ।</p>
<p class="Shlok">ಮಯ್ಯರ್ಪಿತಮನೋಬುದ್ಧಿರ್ಮಾಮೇವೈಷ್ಯಸ್ಯಸಂಶಯಮ್ ॥</p>
<p class="TXT-Right">(ಗೀತೆ 8/7)</p>
<p class="Text">ಎಲೈ ಅರ್ಜುನನೇ! ನೀನು ಎಲ್ಲ ಹೊತ್ತಿನಲ್ಲಿ ನಿರಂತರ ನನ್ನನ್ನು ಸ್ಮರಿಸು ಮತ್ತು ಯುದ್ಧವನ್ನು ಮಾಡು. ಹೀಗೆ ನನ್ನಲ್ಲಿ ಅರ್ಪಿಸಿದ ಮನ, ಬುದ್ಧಿಯಿಂದ ಕೂಡಿದ ನೀನು ನಿಸ್ಸಂದೇಹವಾಗಿ ನನ್ನನ್ನೇ ಪಡೆಯುವೆ.</p>
<p class="Text"><span class="char-style-override-2">ಭಗವಂತನು ಹೇಳುತ್ತಾನೆ -</span> ನನ್ನನ್ನು ಸ್ಮರಿಸು ಹಾಗೂ ಯುದ್ಧವನ್ನು ಮಾಡು. ಅದಕ್ಕಾಗಿ ಯಾವುದೇ ಕೆಲಸದಲ್ಲಿ ಭಗವಂತನ ಸ್ಮರಣೆಯನ್ನು ಬಿಡುವ ಆವಶ್ಯಕತೆ ಇಲ್ಲ. ಪ್ರತಿಯೊಂದು ಕೆಲಸವನ್ನು ಮಾಡುತ್ತಾ ಇರು ಹಾಗೂ ಭಗವಂತನನ್ನು ಸ್ಮರಿಸುತ್ತಾ ಇರು.</p>
<p class="Text">ಎಲ್ಲ ಸಮಯದಲ್ಲಿ ಭಗವಚ್ಚರ್ಚೆ ಆಗುತ್ತಿರುವುದರಿಂದ ಮತ್ತು ಅದಕ್ಕನುಸಾರ ಸಾಧನೆ ಮಾಡುವುದರಿಂದ ಮನುಷ್ಯನಿಗೆ ಬೇಗನೇ ಶ್ರೇಯಸ್ಸು ಆಗಬಲ್ಲದು.</p>
<p class="Text">ಗೃಹಸ್ಥಾಶ್ರಮದಲ್ಲಿ ಶ್ರೇಯಸ್ಸು ಆಗುವುದಿಲ್ಲ ಎಂದು ಹೇಳುವವರು ಜಗತ್ತಿನಲ್ಲಿ ಭ್ರಮೆಯನ್ನು ಹರಡುತ್ತಿದ್ದಾರೆ. ಜಗತ್ತಿನಲ್ಲಿ ಈ ವಸ್ತು ಇಲ್ಲ ಎಂದು ಹೇಳುವ ಅಧಿಕಾರ ಯಾರಿಗೂ ಇಲ್ಲ. ಆದರೆ ನಾನು ಈ ವಸ್ತುವನ್ನು ನೋಡಿಲ್ಲ, ಎಂದು ಹೇಳಬಹುದು.</p>
<p class="Text">ವರ್ಣ, ಆಶ್ರಮ, ದೇಶ, ಕಾಲ ಇವು ಯಾವುದೂ ಭಗವದ್ದರ್ಶನದಲ್ಲಿ ಬಾಧಕಗಳಲ್ಲ. ಮುಕ್ತಿಯ ಅಧಿಕಾರಿಯಾಗದೆ ಮನುಷ್ಯ ಶರೀರವೇ ಸಿಗುವುದಿಲ್ಲ. ಭಗವಂತನು ಹೇಳುತ್ತಾನೆ - ನೀನು ಈ ಶರೀರವನ್ನು ಪಡೆದು ನನ್ನ ಭಜನೆ ಮಾಡು.</p>
<p class="Shlok">ಕಿಂ ಪುನರ್ಬ್ರಾಹ್ಮಣಾಃ ಪುಣ್ಯಾ ಭಕ್ತಾ ರಾಜರ್ಷಯಸ್ತಥಾ ।</p>
<p class="Shlok">ಅನಿತ್ಯಮಸುಖಂ ಲೋಕಮಿಮಂ ಪ್ರಾಪ್ಯ ಭಜಸ್ವ ಮಾಮ್ ॥</p>
<p class="TXT-Right">(ಗೀತೆ 9/33)</p>
<p class="Text">ಪುಣ್ಯಶೀಲ ಬ್ರಾಹ್ಮಣ ಹಾಗೂ ರಾಜರ್ಷಿ ಪರಮಗತಿಯನ್ನು ಪಡೆಯುತ್ತಾರೆ, ಮತ್ತೆ ಹೇಳುವುದೇನಿದೆ? ಅದಕ್ಕಾಗಿ ನೀನು ಸುಖರಹಿತ ಮತ್ತು ಕ್ಷಣಭಂಗುರ ಈ ಮನುಷ್ಯ ಶರೀರವನ್ನು ಪಡೆದು ನಿರಂತರ ನನ್ನ ಭಜನೆಯನ್ನೇ ಮಾಡು. ಅರ್ಥಾತ್ ಮನುಷ್ಯ ಶರೀರ ಬಹಳ ದುರ್ಲಭವಾಗಿದೆ, ಆದರೆ ನಾಶವಂತ ಮತ್ತು ಸುಖರಹಿತವಾಗಿದೆ. ಅದಕ್ಕಾಗಿ ಕಾಲದ ಮೇಲೆ ಭರವಸೆಯನ್ನಿಡದೆ, ಅಜ್ಞಾನದಿಂದ ಸುಖರೂಪವಾಗಿ ಅನಿಸುವ ವಿಷಯ - ಭೋಗಗಳಲ್ಲಿ ಸಿಕ್ಕಿಹಾಕಿಕೊಳ್ಳದೆ ನಿರಂತರ ನನ್ನನ್ನೇ ಭಜಿಸು. ಭಜನೆ ಮಾಡುವುದರಿಂದ ಮನುಷ್ಯನು ಪರಮಗತಿಯನ್ನು ಪಡೆಯುತ್ತಾನೆ.</p>
<p class="Text">ಫಲವನ್ನು ಬಯಸದೆ ಕರ್ಮ ಮಾಡುವವನೇ ಸಂನ್ಯಾಸಿಯಾಗಿದ್ದಾನೆ. ಯಾರಿಗೆ ಯಾವ ಮಾರ್ಗದಲ್ಲಿ ಸಾಧನೆ ಮಾಡಲು ಇಚ್ಛೆ ಇದೆಯೋ, ಅವನಿಗೆ ಅದೇ ಮಾರ್ಗ ಸರಿಯಾಗಿದೆ. ವೇಷ ಬದಲಿಸುವುದು ಸಂನ್ಯಾಸವಲ್ಲ. ಸಾಂಖ್ಯಯೋಗ ಮತ್ತು ಜ್ಞಾನಯೋಗದ ಹೇಸರು ಸಂನ್ಯಾಸವಾಗಿದೆ.</p>
<p class="Text">ನನ್ನ ಧೋರಣೆಯಿಂದ ಸಾಂಖ್ಯಮಾರ್ಗಕ್ಕನುಸಾರ ಸಾಧನೆಯು ಗೃಹಸ್ಥಾಶ್ರಮದಲ್ಲಿಯೂ ಆಗಬಲ್ಲದು. ಆಶ್ರಮದ ಸಂಬಂಧ ಯಾವುದೂ ಇಲ್ಲ. ಸಂನ್ಯಾಸಾಶ್ರಮ ಮತ್ತು ಗೃಹಸ್ಥಾಶ್ರಮ ಎರಡರಲ್ಲಿಯೂ ಸಾಂಖ್ಯದ ಸಾಧನೆ ಆಗಬಲ್ಲದು. ಆದರೆ ಸಂನ್ಯಾಸ ಆಶ್ರಮದಲ್ಲಿ ಸಾಧನೆಗಾಗಿ ಅವಶ್ಯವಾಗಿ ಹೆಚ್ಚು ಸಮಯ ಸಿಗುವುದು.</p>
<p class="Text">ಈ ಘೋರ ಕಲಿಕಾಲದಲ್ಲಿ ಎಲ್ಲರಿಗಾಗಿ ಭಕ್ತಿಮಾರ್ಗವು ಉತ್ತಮವಾಗಿದೆ ಹಾಗೂ ಜ್ಞಾನದ ಅಧಿಕಾರಿಗಳಿಗೂ ಒಳ್ಳೆಯದೇ ಆಗಿದೆ.</p>
<p class="Text">ತನಗೆ ಅಪಮಾನ ಮಾಡುವವರನ್ನು ಒಳ್ಳೆಯವನೆಂದು ಹೇಳಲಾದರೆ ಅವನ ಸಾಹಸ ಹೆಚ್ಚುವುದು ಮತ್ತು ಅವರು ಹೆಚ್ಚು ಪತನರಾಗುವರು. ಅವರ ಪತನದಲ್ಲಿ ನಾವೇ ಕಾರಣವಾಗುವೆವು. ಅದಕ್ಕಾಗಿ ನಿಂದೆ ಹಾಗೂ ಸ್ತುತಿಯನ್ನು ಸಮಾನವಾಗಿ ತಿಳಿಯಬೇಕು.</p>
<p class="Text">ನಿಂದೆ ಮಾಡುವವರು ನಮ್ಮ ಪಾಪವನ್ನು ಕಳೆಯುತ್ತಾರೆ ಅರ್ಥಾತ್ ನಮ್ಮ ಪಾಪಗಳನ್ನು ತಾವು ಹೊತ್ತುಕೊಳ್ಳುವರು ಹೀಗೆ ತಿಳಿದರೂ ಇಂತಹ ನಿಯತ್ತು ಒಳ್ಳೆಯದಲ್ಲ. ಏಕೆಂದರೆ ಇದರಲ್ಲಿ ಇತರರ ಅನಿಷ್ಟ ಚಿಂತನೆ ಇದೆ.</p>
<p class="Text para-style-override-2">ಕೆಲವೆಡೆ ನಿಂದೆ ಮಾಡುವವರನ್ನು ನಾನು ತಡೆಯುತ್ತೇನೆ. ತಡೆಯದಿದ್ದರೆ ಅವರ ಉತ್ಸಾಹ ಹೆಚ್ಚಿ ಬೇರೆಯವರಿಗೆ ಕಷ್ಟ ಕೊಡುವರು. ತಡೆಯುವುದು, ತಡೆಯದೇ ಇರುವುದು ಎರಡು ರೀತಿಯ ವ್ಯವಹಾರ ಆಗಬಲ್ಲದು.<span></span></p>


<p class="Page-Break"> </p>
<p class="Chapter-Heading" id="toc_marker-7">5. ಸಮತೆಯೇ ನ್ಯಾಯವಾಗಿದೆ</p>
<p class="Text">ವೈಶ್ಯನ ಅನ್ನವು ಪವಿತ್ರ ಹೇಗಾಗುವುದು?<span class="char-style-override-2"> ಕೃಷಿಗೌರಕ್ಷವಾಣಿಜ್ಯಂ ವೈಶ್ಯಕರ್ಮ ಸ್ವಭಾವಜಮ್.</span> ಇದೇ ಕಾರ್ಯವನ್ನು ಭಗವಂತನು ವೈಶ್ಯರಿಗಾಗಿ ತಿಳಿಸಿರುವನು. ಇದರಿಂದ ಜೀವನ ನಿರ್ವಾಹ ನಡೆಯದಿದ್ದರೆ ನೌಕರೀ, ಶಿಲ್ಪಕಲೆ ಮುಂತಾದವುಗಳನ್ನು ನಡೆಸಬಹುದು, ಆದರೆ ಅದು ಎರಡನೆಯ ದರ್ಜೆಯಾಗಿದೆ.</p>
<p class="Text">ನ್ಯಾಯದಿಂದ ವ್ಯಾಪಾರ ನಡೆಸುವುದರಲ್ಲಿ ಧರ್ಮದ ಪಾಲನೆಯಾಗುತ್ತದೆ. ಧರ್ಮದ ಪಾಲನೆಯಾಗುವಂತಹ ವ್ಯಾಪಾರವೇ ಪವಿತ್ರವಾಗಿದೆ. ನ್ಯಾಯದಿಂದ ವ್ಯಾಪಾರ ನಡೆಸುವುದರಲ್ಲಿ ಕಠಿಣತೆ ಅವಶ್ಯವಾಗಿ ಇರುತ್ತದೆ, ಆದರೆ ಆ ಕಠಿಣತೆ ಮೊದಲಿಗೆ ಇರುತ್ತದೆ. ಕೊನೆಗೆ ಯಾವುದೇ ಕಠಿಣತೆ ಇರುವುದಿಲ್ಲ.</p>
<p class="Text">ಒಂದೆಡೆ ಪ್ರಾಣ, ಇನ್ನೊಂದೆಡೆ ಧರ್ಮವಿದ್ದರೆ ಧರ್ಮಪಾಲನೆಗಾಗಿ ಪ್ರಾಣಗಳನ್ನು ತ್ಯಜಿಸಬೇಕು.</p>
<p class="Text">ಒಂದೆಡೆ ಲಕ್ಷರೂಪಾಯಿ ಹಾಗೂ ಇನ್ನೊಂದೆಡೆ ಧರ್ಮಪಾಲನೆ ಇದ್ದರೆ ಲಕ್ಷ ರೂಪಾಯಿಗಳನ್ನು ಮಲಕ್ಕೆ ಸಮಾನವೆಂದು ತಿಳಿದು ಧರ್ಮವನ್ನೇ ಪಾಲಿಸಬೇಕು.</p>
<p class="Text">ರಾಜಾ ಹರಿಶ್ಚಂದ್ರನು ಧರ್ಮಕ್ಕಾಗಿ ತನ್ನ ಪತ್ನಿಯ ಶಿರವನ್ನು ಕಡಿಯಲು ಸಿದ್ಧನಾದನು. ಇಂತಹ ಆಪತ್ಕಾಲದಲ್ಲಿಯೂ ಹರಿಶ್ಚಂದ್ರರಾಜನು ಧರ್ಮವನ್ನು ಬಿಡಲಿಲ್ಲ. ತನ್ನ ಪತ್ನಿಯ ಶಿರವನ್ನು ಕಡಿಯಲು ಬಯಸಿದಾಗ ಭಗವಂತನು ಆಗಲೇ ಪ್ರಕಟನಾಗಿ ಹೇಳಿದನು - ಹರಿಶ್ಚಂದ್ರನೇ! ನಿನಗೆ ಇಚ್ಛೆ ಇರುವ ವರವನ್ನು ಕೇಳು. ಹರಿಶ್ಚಂದ್ರನು ಭಗವಂತನಲ್ಲಿ - ಸ್ವಾಮಿ! ನನ್ನ ಸಮಸ್ತ ನಗರಿಯು ವೈಕುಂಠವಾಗಲಿ ಎಂಬ ವರವನ್ನು ಕೇಳಿದನು. ಆಹಾ! ಧರ್ಮಪಾಲನೆಯಲ್ಲಿ ಎಷ್ಟೊಂದು ಮಹತ್ವವಿದೆ? ಒಬ್ಬ ಮನುಷ್ಯನ ಧರ್ಮಪಾಲನೆಯಿಂದ ಸಮಸ್ತ ನಗರಿಯ ಕಲ್ಯಾಣವಾಗಿ ಹೋಯಿತು.</p>
<p class="Text">ರಾಜಾ ಹರಿಶ್ಚಂದ್ರನ ಪುತ್ರ ಸತ್ತು ಹೋಗಿದ್ದನು, ಅವನ ಹೆಣಕ್ಕೆ ಬಟ್ಟೆಯ ಆವಶ್ಯಕತೆ ಇತ್ತು, ಆಗಲೂ ಹರಿಶ್ಚಂದ್ರನು ಧರ್ಮವನ್ನು ಬಿಡಲಿಲ್ಲ.</p>
<p class="Text">ಜನರು ಒಂದು ಕಾಸಿಗಾಗಿ ಧರ್ಮವನ್ನು ತೂರಿಬಿಡುತ್ತಾರೆ ಹಾಗೂ ಭಗವತ್ಪ್ರಾಪ್ತಿ ಬಯಸುತ್ತಿರುವರು.</p>
<p class="Text">ನಿಮ್ಮಲ್ಲಿ ಈಶ್ವರನ ಅಂಶವಾಗಿದ್ದರೆ ಧರ್ಮಪಾಲನೆಗಾಗಿ ಕಟಿಬದ್ಧನಾಗಿ ಪ್ರಯತ್ನ ಮಾಡಬೇಕು. ಧರ್ಮಪಾಲನೆಯಲ್ಲಿ ಏನು ಕಷ್ಟವಿದೆ? ಧರ್ಮಪಾಲನೆಗಾಗಿ ತನ್ನ ಶರೀರ ಉಪಯೋಗಿಯಾದರೆ ದೊಡ್ಡ ಸೌಭಾಗ್ಯದ ಮಾತಾಗಿದೆ.</p>
<p class="Text">ಗುರುಗೋವಿಂದ ಸಿಂಹರ ಮಕ್ಕಳ ವಯಸ್ಸು ಏಳು ಮತ್ತು ಒಂಭತ್ತು ಇತ್ತು, ನವಾಬನು ತುಂಬಾ ಲೋಭ ತೋರಿಸಿದ್ದನು. ನೀವಿಬ್ಬರೂ ಮುಸಲ್ಮಾನರಾದರೆ ನವಾಬರಾಗಿಸಲಾಗುವುದು. ಹುಡುಗರು ಹೇಳಿದರು - ನಾವು ಏನನ್ನು ಬಯಸುವುದಿಲ್ಲ. ನಾವು ನಿಮ್ಮ ಯಾವ ಮಾತನ್ನು ಕೇಳುವುದಿಲ್ಲ. ಆಗ ನವಾಬನು ಆ ಇಬ್ಬರು ಹುಡುಗರಿಗೆ ಗಲ್ಲುಶಿಕ್ಷೆ ವಿಧಿಸಿದನು. ಕಿರಿಯ ಮಗನ ಕತ್ತಿಗೆ ಗಲ್ಲಿನ ಉರುಳು ಬಿದ್ದಾಗ ಹಿರಿಯವನು ಅಳತೊಡಗಿದನು. ಆಗ ಕಿರಿಯವನು ಕೇಳಿದನು - ಅಣ್ಣಾ! ಸಾವಿಗೆ ಹೆದರುವೆಯಾ? ಆಗ ಅಣ್ಣ ಹೇಳಿದ - ಇಲ್ಲ, ಇಲ್ಲ! ಸಾಯಲು ಹೆದರುವುದಿಲ್ಲ. ನೀನು ಭಗವಂತನ ಸನ್ನಿಧಿಗೆ ಮೊದಲು ಹೋಗುತ್ತಿರುವೆ, ನಾನು ಹಿಂದಿನಿಂದ ಎಂಬ ಮಾತಿಗಾಗಿ ಅಳುತ್ತಿರುವೆನು.</p>
<p class="Shlok">ಶ್ರೇಯಾನ್ ಸ್ವಧರ್ಮೋ ವಿಗುಣಃ ಪರಧರ್ಮಾತ್ ಸ್ವನುಷ್ಠಿತಾತ್ ।</p>
<p class="Shlok">ಸ್ವಧರ್ಮೇ ನಿಧನಂ ಶ್ರೇಯಃ ಪರಧರ್ಮೋ ಭಯಾವಹಃ ॥</p>
<p class="TXT-Right">(ಗೀತೆ 3/35)</p>
<p class="Text">ಒಳ್ಳೆಯ ರೀತಿಯಿಂದ ಆಚರಿಸಿದ ಬೇರೆ ಧರ್ಮಕ್ಕಿಂತಲೂ ಗುಣರಹಿತವಾಗಿದ್ದರೂ ನಮ್ಮ ಧರ್ಮವೇ ಅತಿ ಉತ್ತಮವಾಗಿದೆ. ತನ್ನ ಧರ್ಮದಲ್ಲಿ ಸಾಯುವುದೂ ಕಲ್ಯಾಣಕಾರಕವಾಗಿದೆ ಮತ್ತು ಇತರ ಧರ್ಮವು ಭಯವನ್ನು ಕೊಡುವಂತಹುದು.</p>
<p class="Text">ಬೇಕಾದರೆ ಶರೀರ ಸೊರಗಿ ಹೋಗಲಿ, ಆದರೆ ಧರ್ಮ ನಾಶಮಾಡುವ ಭಾವನೆ ಇಲ್ಲದಿರಲಿ.</p>
<p class="Text">ಪರಮಾತ್ಮನ ಪ್ರಾಪ್ತಿ ಅಗುವುದಿದ್ದರೆ ಅದರ ಪರಿವೆ ಬೇಡ. ಒಮ್ಮೆ ಅಲ್ಲ, ಐದು ಬಾರಿ ಪ್ರಾಣ ಹೋಗಲಿ, ಅದರ ಭಯ ಏನೂ ಇಲ್ಲ. ಯಾವ ಕೆಲಸಕ್ಕಾಗಿ ಶರೀರ ಸಿಕ್ಕಿದೆಯೋ ಆ ಕಾರ್ಯ ಆಗಿಯೇ ಹೋಯಿತು. ಮತ್ತೆ ಧರ್ಮವನ್ನು ಏಕೆ ತ್ಯಜಿಸಬೇಕು?</p>
<p class="Text">ವೈಶ್ಯನಿಗೆ ಭಿಕ್ಷೆ ಬೇಡುವ ಸ್ಥಿತಿ ಬಂದರೂ ಅವನು ಧರ್ಮವನ್ನು ತ್ಯಾಗ ಮಾಡಬಾರದು. ಯಾರ ಆತ್ಮಾ ನಿರ್ಬಲವಾಗಿದೆಯೋ ಅವನಿಗೆ - ಎಷ್ಟು ಧನ ನಿನ್ನ ಪ್ರಾರಬ್ಧದಿಂದ ಸಿಗುವುದೋ ಅಷ್ಟೇ ಸಿಗುವುದು ಎಂದು ಹೇಳಬೇಕು. ಕಳ್ಳತನ ಮಾಡಿಯೂ ಪ್ರಾರಬ್ಧವಿಲ್ಲದೆ ಸಿಗದಿದ್ದರೆ ನಾವು ಏಕೆ ಪಾಪ ಮಾಡಬೇಕು? ಪಾಪವನ್ನು ಎಂದೂ ಮಾಡಬಾರದು. ನ್ಯಾಯದಿಂದಲೇ ಧನೋಪಾರ್ಜನೆ ಮಾಡಬೇಕು. ಇದು ಲೋಭಿ ಮನುಷ್ಯರಿಗಾಗಿ ಆಶ್ವಾಸನೆಯಾಗಿದೆ.</p>
<p class="Text">ನಾಸ್ತಿಕನ ದೃಷ್ಟಿಯಿಂದ ಮೂರನೆಯ ಮಾತನ್ನು ತಿಳಿಸಲಾಗುವುದು. ಅನ್ಯಾಯದಿಂದ ಸ್ವಲ್ಪ ಸಮಯಕ್ಕಾಗಿ ಧನವು ಸೇರಿದೆ ಎಂದು ಒಪ್ಪಿಕೊಳ್ಳಿ, ಆ ಧನದಿಂದ ಯಾವಾಗಲೂ ಕ್ಲೇಶವೇ ಆದೀತು. ಅದರಿಂದ ಇಲ್ಲಾಗಲೀ, ಅಲ್ಲಾಗಲೀ ಮಂಗಲವಾಗಲಾರದು.</p>
<p class="Text">ವ್ಯಾಪಾರವನ್ನು ಸತ್ಯತೆಯಿಂದ ಮಾಡಬೇಕು. ವಸ್ತುಗಳನ್ನು ಖರೀದಿಸುವಲ್ಲಿ, ಮಾರುವುದರಲ್ಲಿ, ಅಳತೆ, ತೂಕ, ಎಣಿಕೆಯಲ್ಲಿ ಕಡಿಮೆ ಕೊಡುವುದು ಮತ್ತು ಹೆಚ್ಚು ಪಡೆಯುವುದು, ವಸ್ತುವನ್ನು ಬದಲಿಸಿ ಇನ್ನೊಂದು ವಸ್ತುವನ್ನು ಕೊಡುವುದು, ಒಂದು ವಸ್ತುವಿನಲ್ಲಿ ಕೆಟ್ಟ ವಸ್ತು ಬೆರೆಸಿಕೊಡುವುದು, ಒಳ್ಳೆಯದನ್ನು ಪಡೆಯುವುದು, ಲಾಭ, ಕಮಿಶನ್, ದಲ್ಲಾಳಿ ನಿಶ್ಚಯಿಸಿ ಅದಕ್ಕಿಂತ ಹೆಚ್ಚು ಪಡೆಯದು, ಕಡಿಮೆ ಕೊಡುವುದು ಅಥವಾ ಕಪಟ, ಕಳ್ಳತನ ಹಾಗೂ ಜಬರದಸ್ತಿಯಿಂದ ಇತರರ ಹಕ್ಕನ್ನು ಕಸಿದುಕೊಳ್ಳುವುದು-ಇವೆಲ್ಲ ದೋಷಗಳನ್ನು ತ್ಯಜಿಸಬೇಕು. ಧರ್ಮವು ನಾಶವಾಗದಂತೆ ಬಹಳ ಧೈರ್ಯ, ಎಚ್ಚರ ಇರಬೇಕು.</p>
<p class="Text">ಸ್ವಲ್ಪವಾದರೂ ವೈರಾಗ್ಯ ಇರುವುದರಿಂದ ಎಲ್ಲ ಮಾತುಗಳು ತಾನಾಗಿ ಆಗುವುದು. ನಾನು ನಿಮಗೆ ಹೇಳುವ ಮಾತುಗಳಿಗಿಂತ ನಾಲ್ಕುಪಟ್ಟು ಇಂತಹ ಸಾಧಕನು ನಿಮಗೆ ತಿಳಿಸಬಲ್ಲನು.</p>
<p class="Text">ಮಾನ - ದೊಡ್ಡಸ್ತಿಕೆಯನ್ನು ನಾಯಿಯ ಮಲದಂತೆ ತಿಳಿಯಬೇಕು. ನಮಗೆ ನಿಂದೆಯು ಹೇಗೆ ಅನಿಸುತ್ತದೋ ಸ್ತುತಿಯೂ ಹಾಗೇ ಅನಿಸಬೇಕು. ವಿಶ್ರಾಂತಿ ಮತ್ತು ಭೋಗಗಳಿಗೆ ತಿಲಾಂಜಲಿಯನ್ನು ಕೊಡಬೇಕು. ಮನುಷ್ಯನು ಮಾನ-ದೊಡ್ಡಸ್ತಿಕೆ ಮತ್ತು ಪ್ರತಿಷ್ಠೆಗಳನ್ನು ಒದ್ದು ಬಿಟ್ಟಾಗ ಬ್ರಹ್ಮನನ್ನು ಹೊಂದುವನು; ಏಕೆಂದರೆ ಅವನಿಗೆ ಸಮತೆಯಲ್ಲಿ ಸ್ಥಿತಿ ಉಂಟಾಗುತ್ತದೆ.</p>
<p class="Text">ಧ್ಯಾನದಲ್ಲಿ ಸಿಗುವ ಆನಂದದ ಎದುರು ಇಂದ್ರನ ಸಿಂಹಾಸನವು ನರಕದಂತೆ ಕಾಣುತ್ತದೆ. ಸಮತೆಯ ಉಪಾಸನೆಯೇ ಬ್ರಹ್ಮನ ಉಪಾಸನೆಯಾಗಿದೆ. ಸಮತೆ ಅಥವಾ ಧ್ಯಾನ ಈ ಎರಡರಲ್ಲಿ ಒಂದನ್ನು ಇಂದು ಧರಿಸಿಯೇ ಏಳಬೇಕು. ಮತ್ತೆ ಉದ್ಧಾರವಾಗದಿದ್ದರೆ ಹೇಳಿ.</p>
<p class="Text">ನಿಂದಾಸ್ತುತಿಯನ್ನು ಸಮಾನವೆಂದು ತಿಳಿಯುವುದರಿಂದ ಎಲ್ಲ ಮಾತುಗಳು ತಾನಾಗಿ ಬಂದು ಬಿಡುತ್ತವೆ. ಮಾನ-ಅಪಮಾನಗಳನ್ನು ಸಮಾನವಾಗಿ ತಿಳಿಯುವುದರಿಂದ ಉದ್ಧಾರವಾಗುತ್ತದೆ. ಭಯದ ಸಂಕಲ್ಪವನ್ನು ಬ್ರಹ್ಮನೆಂದು ತಿಳಿಯುವುದರಿಂದಲೂ ಕಲ್ಯಾಣವಾಗುವುದು. ಪ್ರಾಣವು ಬಂದು-ಹೋಗುವುದೂ ಬ್ರಹ್ಮವೇ ಆಗಿದೆ, ಇದರಿಂದಲೂ ಶ್ರೇಯಸ್ಸು ಆಗುವುದು.</p>
<p class="Text">ಬ್ರಹ್ಮ ಸಮನಾಗಿದ್ದಾನೆ. ಯಾವುದೇ ವಸ್ತುವಿನಲ್ಲಿಯೂ ಸಮತೆಯನ್ನು ಧರಿಸಿರಿ. ಸಮತೆಯಿಂದ ಕದಲಬೇಡಿ, ಮತ್ತು ಉದ್ಧಾರವೇ ಇದೆ. ಮತ್ತೆ ನೋಡಿ ಹೇಗೆ ಬೇಗನೇ ಉನ್ನತಿಯಾಗುವುದು. ಸಮತೆಯನ್ನು ತ್ಯಜಿಸಬೇಡಿ ಉದ್ಧಾರವಾಗುವಿರಿ.</p>
<p class="Text">ಸಮತೆಯೇ ನ್ಯಾಯವಾಗಿದೆ, ನ್ಯಾಯವೇ ಧರ್ಮವಾಗಿದೆ, ಧರ್ಮವೇ ಸತ್ಯವಾಗಿದೆ. ಸತ್ಯವೇ ಪರಮಾತ್ಮನಾಗಿದ್ದಾನೆ. ಸಾಕ್ಷಾತ್ ಪರಮಾತ್ಮನ ದರ್ಶನ ಬಯಸುವಿರಾದರೆ ಸಮತೆಯ ವ್ಯವಹಾರ ಮಾಡಿರಿ.</p>
<p class="Text para-style-override-2">ಎಲ್ಲರೊಂದಿಗೆ ಎಲ್ಲದರಲ್ಲಿ ಸಮತೆಯಿಡಿರಿ. ಎಲ್ಲ ಕಡೆ ಸಮತೆಯ ಅರ್ಥ ಹಚ್ಚಿರಿ. ಸಮತೆಯ ಸೇವೆಯಿಂದ ಮುಕ್ತಿ, ಸಮತೆಯ ವ್ಯವಹಾರದಿಂದ ಮುಕ್ತಿ ಹಾಗೂ ಸಮತೆಯ ಕೃಷಿಯಿಂದ ಮುಕ್ತಿ. ಜಗತ್ತಿನಲ್ಲಿ ಇದಕ್ಕೆ ಸಮಾನ ಮೌಲ್ಯವುಳ್ಳ ವಸ್ತು ಯಾವುದೂ ಇಲ್ಲ. ಇದನ್ನು ಉಪಯೋಗಿಸಿ ನೋಡಿ, ಮತ್ತೆ ಭಗವಂತನು ಸಿಗುತ್ತಾನೋ ಇಲ್ಲವೋ ನೋಡಿ.<span></span></p>


<p class="Page-Break"> </p>
<p class="Chapter-Heading" id="toc_marker-9">7. ಪಾತಿವ್ರತ್ಯ ಧರ್ಮ</p>
<p class="Text">ಸ್ತ್ರೀಯರಿಗೆ ಪಾತಿವ್ರತ್ಯ ಧರ್ಮವನ್ನು ಪಾಲಿಸುವುದು ಮತ್ತು ಭಗವಂತನ ಭಕ್ತಿ ಮಾಡುವುದು ಮುಖ್ಯ ಕರ್ತವ್ಯವಾಗಿದೆ.</p>
<p class="Text">ವಿಧವೆ ಸ್ತ್ರೀಯು ಹೇಗೆ ಪತಿಯು ಜೀವಿಸಿರುವಾಗ ಅವನು ಬಯಸಿದಂತೆ ಸೇವೆ ಮಾಡುತ್ತಿದ್ದಳೋ ಅಂತಹ ಭಾವಗಳನ್ನು ಅನುಷ್ಠಾನಕ್ಕೆ ತರುವುದು ಆಕೆಗೆ ಪಾತಿವ್ರತ್ಯ ಧರ್ಮವಾಗಿದೆ.</p>
<p class="Text">ಪತಿಯು ಸತ್ತು ಹೋದರೂ ಪತಿಯ ಭಾವಕ್ಕನುಸಾರ ನಡೆಯುವ ಸ್ತ್ರೀಯು ಪತಿವ್ರತಾ ಸ್ತ್ರೀಯರಿಂತಲೂ ಹೆಚ್ಚಿನವಳಾಗಿದ್ದಾರೆ.</p>
<p class="Text">ಮನ, ವಾಣಿ ಮತು ಶರೀರದಿಂದ ಪತಿಯ ಸೇನೆ ಮಾಡುವುದೊಂದೇ ಸ್ತ್ರೀಯರಿಗೆ ಧರ್ಮವಾಗಿದೆ. ಮನಸ್ಸಿನಿಂದ ಪತಿಯ ಹಿತಚಿಂತನೆ, ಮಧುರವಾದ ಮಾತನ್ನಾಡುವುದು ಹಾಗೂ ಶರೀರದಿಂದ ಅವನ ಸೇವೆ ಮಾಡುವುದು.</p>
<p class="Text">ಈ ಪ್ರಕಾರದಿಂದ ಪತಿಯ ಸೇವೆ ಮಾಡುವವಳು ಪರಿಶ್ರಮವಿಲ್ಲದೆಯೇ ಪರಮಗತಿಯನ್ನು ಪಡೆಯುವಳು.</p>
<p class="Text">ಉತ್ತಮ ಪತಿವ್ರತೆಯ ಮನಸ್ಸಿನಲ್ಲಿ, ಸ್ವಪ್ನದಲ್ಲಿಯೂ ಬೇರೆ ಪುರುಷ ಇರುವುದಿಲ್ಲ. ಮಧ್ಯಮ ಪತಿವ್ರತಾ ಸ್ತ್ರೀಯು ಪರಪುರುಷರನ್ನು ಸಹೋದರ, ತಂದೆ, ಮಗನಂತೆ ನೋಡುವಳು. ಪತಿಗೆ ಪ್ರತಿಕೂಲವಾಗಿ ನಡೆಯುವ ಸ್ತ್ರೀಯು ಮುಂದಿನ ಜನ್ಮದಲ್ಲಿ ಬಾಲವಿಧವೆಯಾಗುತ್ತಾಳೆ.</p>
<p class="Text">ಪತಿಯನ್ನು ಬಿಟ್ಟು ಬೇರೆ ಪುರುಷರನ್ನು ಪ್ರೇಮಿಸುವ ನಾರಿಯು ನೂರು ಕಲ್ಪಗಳವರೆಗೆ ರೌರವ ನರಕದಲ್ಲಿ ವಾಸಿಸುವಳು.</p>
<p class="Text">ಪ್ರತಿಯೋರ್ವ ಸ್ತ್ರೀ-ಪುರುಷರು ಈ ವಿಷಯದಲ್ಲಿ ತುಂಬಾ ಗಮನವಿಡಬೇಕು. ಭಗವಂತನು ಹೇಳುತ್ತಾನೆ-ನನ್ನ ಭಜನೆ ಮಾಡುವುದರಿಂದ ನಾನು ಎಲ್ಲ ಪಾಪಗಳಿಂದ ಮುಕ್ತಗೊಳಿಸುವೆನು. ನಾನು ಭವಿಷ್ಯದಲ್ಲಿ ಇಂತಹ ಪಾಪವನ್ನು ಮಾಡುವುದಿಲ್ಲ ಎಂದು ಅವನು ಗಂಗಾತೀರದಲ್ಲಿ ನಿಶ್ಚಯ ಮಾಡಿಕೊಳ್ಳಬೇಕು. ತನ್ನ ಪತಿಗೆ ಅಪಮಾನ ಮಾಡುವ ಸ್ತ್ರೀಯು ಯಮಲೋಕದಲ್ಲಿ ನಾನಾ ದುಃಖಗಳನ್ನು ಅನುಭವಿಸುವಳು.</p>
<p class="Text">ಸ್ತ್ರೀಯರಿಗೆ ಬೈಯ್ಯುವುದಾಗಲಿ, ಹೊಡೆಯುವುದಾಗಲಿ ಮಾಡಬಾರದು. ಸ್ತ್ರೀಯರನ್ನು ಮುಂಡೆ ಎಂದು ಹೇಳಬಾರದು. ವಾಣಿಯನ್ನು ಸುಧಾರಿಸಿಕೊಳ್ಳಬೇಕು.</p>
<p class="Text">ಪತಿಯು ಪತ್ನಿಯೊಂದಿಗೆ ಮಿತ್ರತೆಯ ವ್ಯವಹಾರ ಮಾಡಬೇಕು. ವಿವಾಹದಲ್ಲಿ ಸ್ತ್ರೀ-ಪುರುಷರಿಬ್ಬರೂ ಪ್ರತಿಜ್ಞೆ ಮಾಡುತ್ತಾರೆ. ಪುರುಷನು ಕಾಯಿಲೆ ಇದ್ದಾಗ ಪತ್ನಿಯು ಉಪಚಾರ ಮಾಡಿದಂತೆಯೇ ಸಿಯಳಿಗಾಗಿ ಪುರುಷನು ಮಾಡಬೇಕು.</p>
<p class="Text">ಸೀತಾದೇವಿಯು ರಾಮಚಂದ್ರನೊಡನೆ ವರ್ತಿಸಿದಂತೆಯೇ ಮಾತೆಯರು ತನ್ನ ಪತಿಯೊಂದಿಗೆ ವ್ಯವಹಾರ ಮಾಡಬೇಕು. ಮಾತೆಯರು ಸೀತಾದೇವಿ ಮತ್ತು ಪಾರ್ವತಿಯ ಉಪಾಸನೆ ಮಾಡಬೇಕು.</p>
<p class="Text">ನಮ್ಮಲ್ಲಿ ಸತಿಯರ ಪೂಜೆ ನಡೆಯುತ್ತದೆ, ಅಂತಹ ಪೂಜ್ಯಳಾಗಲು ಪ್ರಯತ್ನಿಸ ಬೇಕು. ಸ್ವಧರ್ಮಪಾಲನೆ ಮಾಡುವ ಸಿಯಳ ಇಂತಹ ಪೂಜೆ ನಡೆಯುತ್ತದೆ. ಪಾರ್ವತಿಯು ದಕ್ಷಯಜ್ಞದಲ್ಲಿ ಪತಿಯ ಭಾಗವನ್ನು ಕಾಣದಿದ್ದಾಗ ಪ್ರಾಣವನ್ನೇ ಕಳಕೊಂಡಿದ್ದಳು ಹಾಗೂ ಸಾಯುವಾಗ ಎಲ್ಲಿ ಪತಿಯ ಆದರವಾಗುವುದಿಲ್ಲವೋ ಅಂತಹ ತಂದೆಯ ಬಳಿ ಇರುವುದು ಧಿಕ್ಕಾರವಿರಲಿ ಎಂದೂ ಹೇಳಿದ್ದಳು. ಮತ್ತೆ ಸತಿಯ ಇನ್ನೊಂದು ಜನ್ಮ ಹಿಮಾಲಯದಲ್ಲಿ ಆಗಿತ್ತು. ಋಷಿಗಳು ತುಂಬಾ ಸಮಜಾಯಿಸಿದರು - ನೀನು ವಿಷ್ಣುವಿನೊಂದಿಗೆ ವಿವಾಹವಾಗು. ಆದರೆ ಪಾರ್ವತಿಯು ಶಿವನಲ್ಲದೆ ಬೇರೆ ಯಾರನ್ನೂ ಸ್ವೀಕರಿಸಲಿಲ್ಲ.</p>
<p class="Text">ಭಗವಾನ್ ರಾಮಚಂದ್ರನು ಕಾಡಿಗೆ ಹೋಗುವಾಗ ಸೀತೆಯೂ ಅವನೊಂದಿಗೆ ಹೋಗುತ್ತಾಳೆ. ಇಂದಿನ ಕಾಲದಲ್ಲಿ ಪತಿಯು ಭಜನೆಗೆ ಹೋದರೆ ಪತ್ನಿಯರು ಅವನೊಂದಿಗೆ ಹೋಗುವುದಿಲ್ಲ. ಅವರು ಮಕ್ಕಳು - ಮೊಮ್ಮಕ್ಕಳ ಮೋಹದಲ್ಲಿ ಸಿಕ್ಕಿಹಾಕಿಕೊಂಡು ಪತಿಯ ಜೊತೆಗೆ ಹೋಗುವುದಿಲ್ಲ.</p>
<p class="Text">ಶ್ರೀರಾಮಚಂದ್ರನು ಸೀತೆಗೆ ಕಾಡಿನ ಅನೇಕ ಕಷ್ಟಗಳನ್ನು ತಿಳಿಸಿದನು, ಆಗಲೂ ಸೀತೆಯು ಅವನ ಜೊತೆ ಬಿಡಲಿಲ್ಲ. ಆಕೆ ಹೇಳಿದಳು - ಹೇ ಸ್ವಾಮಿ! ನಿಮ್ಮ ವಿಯೋಗಕ್ಕೆ ಸಮಾನವಾದ ಕಷ್ಟ ನನಗೆ ಬೇರೊಂದಿಲ್ಲ. ಪುನಃ ಭಗವಂತನು ಸೀತೆಯನ್ನು ಸಮಜಾಯಿಸಿದನು. ಆಗಲೂ ಸೀತೆ ಹೇಳುತ್ತಾಳೆ - ಇಂತಹ ವಾಕ್ಯಗಳನ್ನು ಕೇಳಿಯೂ ನನ್ನ ಪ್ರಾಣಗಳು ಹೋಗುವುದಿಲ್ಲವಲ್ಲ! ನೀವು ನನ್ನನ್ನು ಬಿಟ್ಟು ಹೋಗುವಿರಿ ಎಂದು ನನಗೆ ಅನಿಸುತ್ತದೆ. ಆಗ ಭಗವಂತನು ನಾನಿಲ್ಲದೆ ಈಕೆಯು ಬದುಕಿರಲಾರಳು ಎಂದು ತಿಳಿದು ಜೊತೆಗೆ ಕರೆದುಕೊಂಡು ಹೋದನು.</p>
<p class="Text">ಸೀತೆಗೆ ಪತಿಸೇವೆಯಲ್ಲಿ ಎಷ್ಟೊಂದು ಪ್ರೇಮವಿತ್ತು. ಪತಿಯ ಸೇವೆಗಾಗಿ ಪತಿಯ ಜೊತೆಗೆ ಹೋಗುವುದರಲ್ಲಿ ಹಟಮಾಡುವುದರಲ್ಲಿ ಯಾವುದೇ ದೋಷವಿಲ್ಲ.</p>
<p class="Text">ಪತಿಯಲ್ಲಿ ಯಾವುದಾದರೂ ಕೆಟ್ಟ ದೋಷವಿದ್ದರೆ ಸಮಜಾಯಿಸಿ ಆ ದುರ್ವ್ಯಸನವನ್ನು ಬಿಡಿಸಬೇಕು. ಯಾವುದಾದರು ಕಹಿ ಮಾತನ್ನಾಡಿದರೆ ತನ್ನದೇ ಅಪರಾಧವೆಂದೇ ತಿಳಿದು ತನ್ನ ತಪ್ಪನ್ನು ಒಪ್ಪಿಕೊಳ್ಳಬೇಕು. ತನಗೆ ಬೈಯ್ದರೂ ಅವನ ಒಳಿತನ್ನೇ ಬಯಸಬೇಕು. ರಾಜಾ ಯುಧಿಷ್ಠಿರನು ದುರ್ಯೋಧನನೊಂದಿಗೆ ಮಾಡಿದಂತೆ ತನ್ನೊಂದಿಗೆ ಕೆಟ್ಟದಾಗಿ ವರ್ತಿಸಿದರೂ ಅವನಿಗೆ ಒಳ್ಳೆಯದನ್ನೇ ಮಾಡಬೇಕು. ಜಗತ್ತಿನಲ್ಲಿ ಅವನೇ ಸಾಧು ಆಗಿದ್ದಾನೆ. ಇಂತಹ ವ್ಯವಹಾರವು ಮನುಷ್ಯನನ್ನು ಸುಧಾರಿಸುವುದಾಗಿದೆ. ಉಪಕಾರ ಮಾಡುವುದರಿಂದ ವೈರಿಯ ಸುಧಾರಣೆಯೂ ಆಗುತ್ತದೆ. ಆದ್ದರಿಂದ ಈ ಪ್ರಕಾರ ವ್ಯವಹಾರ ಮಾಡಬೇಕು.</p>
<p class="Text">ಸೀತೆಯು ಕಾಡಿಗೆ ಹೋಗಿ ಭಗವಂತನ ಬಹಳ ಸೇವೆ ಮಾಡಿದಳು. ಒಮ್ಮೆ ರಾವಣನು ಆಕೆಯನ್ನು ಎತ್ತಿಕೊಂಡು ಹೋದನು ಮತ್ತು ಅವನು ತನ್ನನ್ನು ಪತಿಯನ್ನಾಗಿಸಿಕೊಳ್ಳಲು ಹೇಳಿದನು. ಆಗ ಸೀತೆಯು ಎಂತಹ ಕಠೋರ ಮಾತನ್ನಾಡುವಳು - ಏಲೈ ನೀಚನೇ! ಇಂತಹ ಮಾತನ್ನು ಏಕೆ ಬೊಗಳುತ್ತಿರುವೆ. ಮಿಥ್ಯಾ ಅಭಿಮಾನವನ್ನು ಏಕೆ ಪಡುವೆ? ರಾಮಚಂದ್ರನು ಆಶ್ರಮದಲ್ಲಿ ಇಲ್ಲದಿದ್ದಾಗ ಕಳ್ಳನಂತೆ ನೀನು ನನ್ನನ್ನು ಎತ್ತಿಕೊಂಡು ಬಂದೆ. ರಾಮಚಂದ್ರನು ಈ ಪಾಪದ ಫಲವನ್ನು ಬೇಗನೇ ನಿನಗೆ ಉಣಿಸುವನು.</p>
<p class="Text">ಈ ಪ್ರಕಾರ ಸ್ತ್ರೀಯಳ ಮೇಲೆ ಆಪತ್ತು ಎರಗಿದರೆ ಪ್ರಾಣವನ್ನು ಕೊಡಲು ಸಿದ್ಧವಿರಬೇಕು, ಆದರೆ ಧರ್ಮವನ್ನು ತ್ಯಜಿಸಬಾರದು.</p>
<p class="Text para-style-override-2"><span> </span></p>


<p class="Page-Break"> </p>
<p class="Chapter-Heading" id="toc_marker-10">8. ಗೀತೆಯ ತತ್ತ್ವವನ್ನು ತಿಳಿಯುವುದರಿಂದ ಮುಕ್ತಿ</p>
<p class="Text">ಗೀತೆಯ ತತ್ತ್ವವನ್ನು ತಿಳಿದ ಮಾತ್ರದಲ್ಲಿ ಮುಕ್ತಿಯಾಗುವುದು. ಸತ್ಯವಾಗಿ ಮಾತನ್ನಾಡಬೇಕು, ಇದನ್ನು ಕೇಳಿ ನಾವು ಸುಳ್ಳು ಹೇಳದಿದ್ದರೆ ನಾವು ಈ ಮಾತನ್ನು ಒಪ್ಪಿಕೊಂಡಿದ್ದೇವೆ ಎಂದು ತಿಳಿಯಬೇಕು. ತಿಳಿಯುವುದು ಎಂದರೆ ಇದಾಗಿದೆ.</p>
<p class="Text">ಹಾಲಿನಲ್ಲಿ ವಿಷವಿದೆ ಎಂದು ನಾವು ಕೇಳಿದೆವು. ನಾವು ಹಾಲು ಕುಡಿಯದಿದ್ದಾಗ ಈ ಮಾತಿನ ವಿಶ್ವಾಸವಾಯಿತು, ಕುಡಿದು ಬಿಟ್ಟರೆ ನಮಗೆ ಅದರಲ್ಲಿ ವಿಶ್ವಾಸವಿಲ್ಲ ಎಂದು ತಿಳಿಯಬಹುದು.</p>
<p class="Text">ಪರಮಾತ್ಮನು ಎಲ್ಲೆಡೆ ನಿರಾಕಾರ ಮತ್ತು ಸಾಕಾರ ರೂಪದಿಂದ ಇರುವನು. ಈ ಮಾತನ್ನು ತಿಳಿದಾಗ ನಾವು ಸದಾಕಾಲ ಪರಮಾತ್ಮನ ದರ್ಶನ ಮಾಡುತ್ತಾ ಇರುವೆವು. ಇದರಿಂದ ಆನಂದಕ್ಕೆ ಎಲ್ಲೆಯೇ ಇರದು. ಅವನು ಮೋಡದಂತೆ ಸಾಕಾರನಾಗಿದ್ದಾನೆ ಮತ್ತು ಆಕಾಶದಂತೆ ನಿರಾಕಾರನಾಗಿದ್ದಾನೆ.</p>
<p class="Text">ಗೀತೆಯ ಏಳನೆಯ ಅಧ್ಯಾಯದಿಂದ ಹನ್ನೆರಡನೆಯ ಅಧ್ಯಾಯದವರೆಗೆ ಭಕ್ತಿಯ ವರ್ಣನೆ ಇದೆ. ಪ್ರತಿಯೊಂದು ಅಧ್ಯಾಯದಲ್ಲಿ ಬೇರೆ - ಬೇರೆ ರೀತಿಯಿಂದ ಭಕ್ತಿಯ ವರ್ಣನೆ ಮಾಡಲಾಗಿದೆ. ಏಳನೆಯ ಅಧ್ಯಾಯದಲ್ಲಿ - ನಾನು ಎಲ್ಲರ ಕಾರಣನಾಗಿದ್ದೇನೆ ಎಂದು ಭಗವಂತನು ಹೇಳುತ್ತಾನೆ. ಒಂಭತ್ತನೇ ಅಧ್ಯಾಯದಲ್ಲಿ ಎಲ್ಲವೂ ನಾನೇ ಆಗಿದ್ದೇನೆ. ಹತ್ತರಲ್ಲಿ - ಸಾರವಾದವನು ನಾನೇ. ಹನ್ನೊಂದರಲ್ಲಿ ಎಲ್ಲವೂ ನನ್ನಲ್ಲೇ ಇದೆ. ಒಂದೇ ಸಿದ್ಧಾಂತವನ್ನು ಒಪ್ಪಿಕೊಂಡು ಬೇರೆ -ಬೇರೆ ವಿಧದಿಂದ ವರ್ಣಿಸಲಾಗಿದೆ.</p>
<p class="Text">ಏಳರಲ್ಲಿ ಕಾರಣರೂಪದಿಂದ ಹೇಗಿರುವನು? ಇಡೀ ಜಗತ್ತಿನಲ್ಲಿ ವ್ಯಾಪಕನಾಗಿದ್ದೇನೆ. ನೀರಿನಲ್ಲಿ ರಸ, ವೇದಗಳಲ್ಲಿ ಪ್ರಣವ, ಆಕಾಶದಲ್ಲಿ ಶಬ್ದ, ಸಮಸ್ತ ಪ್ರಾಣಿಗಳಲ್ಲಿ ಅವರ ಜೀವನ, ರಸ, ಪ್ರಣವ, ಶಬ್ದ ಮತ್ತು ಜೀವನ ಇವನ್ನು ಬಿಟ್ಟು ಏನು ಉಳಿಯುತ್ತದೆ? ಅದಕ್ಕಾಗಿ ಕಾರಣ ರೂಪದಲ್ಲಿ ಎಲ್ಲವೂ ಭಗವಂತನೇ ಆಗಿರುವನು.</p>
<p class="Text">ಎಂಟು ಮತ್ತು ಒಂಭತ್ತನೇ ಅಧ್ಯಾಯಗಳಲ್ಲಿ ಇನ್ನೊಂದು ಪ್ರಕಾರದಿಂದ ವರ್ಣನೆ ಇದೆ. ಜಡವನ್ನು ನಿರಾಕರಿಸಿ ಚೈತನ್ಯ ನಾನೇ ಆಗಿದ್ದೇನೆ.</p>
<p class="Text">ಸಾಧಕನು ಪರಮ ದಿವ್ಯ ಪುರುಷನನ್ನು ಪಡೆಯುವನು. ಈ ಪುರುಷ ಹೇಗಿದ್ದಾನೆ?</p>
<p class="Shlok">ಕವಿಂ ಪುರಾಣಮನುಶಾಸಿತಾರಂ ಅಣೋರಣೀಯಾಂ ಸಮನುಸ್ಮರೇದ್ಯಃ ।</p>
<p class="Shlok">ಸರ್ವಸ್ಯ ಧಾತಾರಮಚಿಂತ್ಯರೂಪಂ ಆದಿತ್ಯವರ್ಣಂ ತಮಸಃ ಪರಸ್ತಾತ್ ॥</p>
<p class="TXT-Right">(ಗೀತೆ 8/9)</p>
<p class="Text">ಆ ಪುರುಷ ಸರ್ವಜ್ಞ, ಅನಾದಿ, ಎಲ್ಲರ ನಿಯಾಮಕ, ಸೂಕ್ಷ್ಮಕ್ಕಿಂತ ಅತಿ ಸೂಕ್ಷ್ಮ, ಎಲ್ಲರನ್ನು ಧಾರಣ-ಪೋಷಣ ಮಾಡುವ ಅಚಿಂತ್ಯರೂಪೀ, ಸೂರ್ಯನಂತೆ ನಿತ್ಯ ಚೇತನ, ಪ್ರಕಾಶರೂಪೀ, ಅವಿದ್ಯೆಯಿಂದ ಅತೀತ, ಶುದ್ಧ ಸಚ್ಚಿದಾನಂದಘನ ಪರಮೇಶ್ವರನಾಗಿದ್ದಾನೆ; ಸಾಧಕನು ಅವನನ್ನು ಸ್ಮರಿಸುತ್ತಾನೆ.</p>
<p class="Text">ಮುಂದೆ ಪರಮಪುರುಷನ ಏಕತೆಯನ್ನು ಹೇಳಿದೆ.</p>
<p class="Shlok">ಪರಸ್ತತ್ಮಾತ್ತು ಭಾವೋನ್ಯೊಽವ್ಯಕ್ತೋಽವ್ಯಕಾತ್ಸನಾತನಃ ।</p>
<p class="Shlok">ಯಃ ಸ ಸರ್ವೇಷು ಭೂತೇಷು ನಶ್ಯತ್ಸು ನ ವಿನಶ್ಯತಿ ॥</p>
<p class="TXT-Right">(ಗೀತೆ 8/20)</p>
<p class="Text">ಆ ಅವ್ಯಕ್ತಕ್ಕಿಂತಲೂ ಅತಿ ಪರ ಇನ್ನೊಂದು ಅರ್ಥಾತ್ ವಿಲಕ್ಷಣ ಯಾವ ಸನಾತನ ಅವ್ಯಕ್ತಭಾವವಿದೆಯೋ ಆ ಪರಮ ದಿವ್ಯಪುರುಷ ಭೂತಗಳು ನಾಶವಾದರೂ ನಾಶವಾಗುವುದಿಲ್ಲ.</p>
<p class="Text">ಆ ಪರಮಾತ್ಮನನ್ನು ಅವ್ಯಯ, ಅವ್ಯಕ್ತ, ಅಕ್ಷರ ಎಂದು ಹೇಳುತ್ತಾರೆ.</p>
<p class="Text">ಅವ್ಯಕ್ತಮೂರ್ತಿ ಎಂದು ಹೇಳಿ ಒಂಭತ್ತನೆಯ ಅಧ್ಯಾಯದಲ್ಲಿ ಹೇಳುತ್ತಾನೆ -</p>
<p class="Shlok">ಮಯಾ ತತಮಿದಂ ಸರ್ವಂ ಜಗದವ್ಯಕ್ತಮೂರ್ತಿನಾ ।</p>
<p class="Shlok">ಮತ್ಸ್ಥಾನಿ ಸರ್ವಭೂತಾನಿ ನ ಚಾಹಂ ತೇಷ್ವವಸ್ಥಿತಃ ॥</p>
<p class="TXT-Right">(ಗೀತೆ 9/4)</p>
<p class="Text">ನಿರಾಕಾರ ಪರಾತ್ಮನಾದ ನನ್ನಲ್ಲಿ ಈ ಇಡೀ ಜಗತ್ತು ಮಂಜುಗಡ್ಡೆಯಲ್ಲಿ ನೀರಿನಂತೆ ಪರಿಪೂರ್ಣವಾಗಿದೆ ಮತ್ತು ಎಲ್ಲ ಪ್ರಾಣಿಗಳು ನನ್ನ ಅಂತರ್ಗತ ಸಂಕಲ್ಪದ ಆಧಾರದಲ್ಲಿ ಸ್ಥಿರವಾಗಿವೆ. ಆದರೆ ನಾನು ಅವುಗಳಲ್ಲಿ ಸ್ಥಿತನಾಗಿಲ್ಲ.</p>
<p class="Text">ನಾನೇ ವಾಯುವಿನಂತೆ ಎಲ್ಲೆಡೆ ವ್ಯಾಪ್ತನಾಗಿದ್ದೇನೆ. ಇಡೀ ಜಗತ್ತು ನನ್ನಲ್ಲೇ ಇದೆ ಎಂದು ಒಂಭತ್ತನೆಯ ಅಧ್ಯಾಯದಲ್ಲಿ ಹೇಳಿರುವೆನು. ಪುನಃ ಎಲ್ಲವೂ ನನ್ನದೇ ಸ್ವರೂಪವಾಗಿದೆ ಎಂದು ಹೇಳುತ್ತಾನೆ. ನೀರಿನಲ್ಲಿರುವ ಮಂಜುಗಡ್ಡೆಯಂತೆ ಎಲ್ಲ ಪ್ರಾಣಿಗಳು ನನ್ನ ಸ್ವರೂಪವೇ ಆಗಿದ್ದಾರೆ.</p>
<p class="Text">ಹತ್ತರಲ್ಲಿ ಅರ್ಜುನನು ಕೇಳಿದನು - ಯಾವ ಯಾವ ಭಾಗಗಳಲ್ಲಿ ನಿನ್ನನ್ನು ಚಿಂತಿಸಲಿ? ಆಗ ಭಗವಂತನು ಸಾರವಾದ ಮಾತನ್ನು ತಿಳಿಸಿದನು ಹಾಗೂ ಹೇಳಿದನು ಎಲ್ಲವನ್ನು ಬಿಡು, ಇದೆಲ್ಲವೂ ನನ್ನ ಒಂದು ಅಂಶದಲ್ಲಿ ಸ್ಥಿತವಾಗಿದೆ.</p>
<p class="Shlok">ಅಥವಾ ಬಹುನೈತೇನ ಕಿಂ ಜ್ಞಾನೇನ ತವಾರ್ಜುನ ।</p>
<p class="Shlok">ವಿಷ್ಟಭ್ಯಾಹಮಿದಂ ಕೃತ್ಸ್ನಮೇಕಾಂಶೇನ ಸ್ಥಿತೋ ಜಗತ್ ॥</p>
<p class="TXT-Right">(ಗೀತೆ 10/42)</p>
<p class="Text">ಅಥವಾ ಎಲೈ ಅರ್ಜುನನೇ! ಹೀಗೆ ಬಹಳ ತಿಳಿಯುವುದರಿಂದ ಪ್ರಯೋಜನವೇನು? ನಾನು ಈ ಸಮಸ್ತ ಜಗತ್ತನ್ನು ನನ್ನ ಯೋಗಶಕ್ತಿಯ ಒಂದು ಅಂಶಮಾತ್ರದಿಂದ ಧರಿಸಿ ಸ್ಥಿತನಾಗಿದ್ದೇನೆ.</p>
<p class="Text para-style-override-2">ಹನ್ನೊಂದರಲ್ಲಿ ಮತ್ತೆ ವಿಶ್ವರೂಪವನ್ನು ತೋರಿಸಿ ಎಲ್ಲವೂ ನನ್ನಲ್ಲೇ ಇದೆ ಎಂದು ತಿಳಿಸಿದನು. ಜಲದ ತತ್ತ್ವವನ್ನು ತಿಳಿದವನಿಗೆ ಮೊಡಗಳಲ್ಲಿಯೂ ನೀರು ಕಾಣುತ್ತದೆ. ಆಕಾಶದಲ್ಲೇ ಎಲ್ಲದರ ಉತ್ಪತ್ತಿ ಹಾಗೂ ಆಕಾಶದಲ್ಲೆ ಎಲ್ಲವೂ ಇರುತ್ತದೆ.<span></span></p>


<p class="Page-Break"> </p>
<p class="Chapter-Heading" id="toc_marker-11">9. ಶ್ರದ್ಧೆಯಿಂದ ವಿಶೇಷ ಲಾಭ</p>
<p class="Text">ಗಂಗೆಯಲ್ಲಿ, ಭಗವಂತನ ನಾಮದಲ್ಲಿ ಮತ್ತು ರೂಪದಲ್ಲಿ ವಿಶ್ವಾಸ ಉಂಟಾದರೆ ಉದ್ಧಾರವಾಗುವುದರಲ್ಲಿ ಯಾವುದೇ ಸಂಶಯವಿಲ್ಲ. ಈ ಮಾತು ಶಾಸ ಮತ್ತು ಯುಕ್ತಿಯಿಂದ ಪ್ರಮಾಣಿತವಾಗಿದೆ. ವಿಶ್ವಾಸ ಉಂಟಾದಾಗಲೇ ಉಪಯೋಗಿ ಲಾಗುವುದು. ಎಷ್ಟು ಮಾತುಗಳು ಉಪಯೋಗದಲ್ಲಿ ತರಲಾಗುವುದೋ ಅಷ್ಟೇ ವಿಶ್ವಾಸವಾಯಿತು. ನೀವು ಗೀತೆಯನ್ನು ಅಭ್ಯಾಸ ಮಾಡುತ್ತಿರುವಿರಿ.ನಿಷ್ಕಾಮಕರ್ಮ ಮತ್ತು ಸದ್ಗುಣಗಳ ಕುರಿತು ನಮಗೆ ಎಷ್ಟು ತಿಳಿದಿದೆಯೋ ಅದರಲ್ಲಿ ವಿಶ್ವಾಸವಿಡಿರಿ. ಉಪಯೋಗದಲ್ಲಿ ತರಲಾಗುವುದರ ಹೆಸರೇ ವಿಶ್ವಾಸವಾಗಿದೆ.</p>
<p class="Text">ಆಚರಣ ಹೀನನಿಗೂ ಮಹಾಪಾತಕಿಗೂ ಭಗವಂತನಲ್ಲಿ ಶ್ರದ್ಧೆ, ವಿಶ್ವಾಸ ಉಂಟಾಗುವುದರಿಂದ ಉದ್ಧಾರವಾಗಬಲ್ಲದು. ಇದೂ ಶಾಸ್ತ್ರದಲ್ಲಿ ಪ್ರಮಾಣಿತವಾಗಿದೆ. ಇವೆಲ್ಲ ಮಾತುಗಳನ್ನು ಶಕ್ತಿಯಿಂದ ಅನುಷ್ಠಾನದಲ್ಲಿ ತರಬೇಕು. ಧೈರ್ಯ, ಶೌರ್ಯದೊಂದಿಗೆ ಸ್ಥಿರವಾಗಬೇಕು, ಎಂದೂ ಬಿಡಬಾರದು, ಬೇಕಾದರೆ ತಲೆಯೇ ಹೋಗಲಿ ಆದರೆ ಸ್ಥಿರವಾಗಿರಬೇಕು. ಮಹಾರಾಜಾ ಯುಧಿಷ್ಠಿರನು ಧರ್ಮದಿಂದ ಕದಲುತ್ತಿರಲಿಲ್ಲ, ಹಾಗೆಯೇ ನಾವು ನಿಶ್ಚಲವಾಗಿ ಇರಬೇಕು. ಅವನನ್ನು ಧ್ಯಾನಿಸುವುದರಿಂದ ಆತ್ಮಾ ಪವಿತ್ರವಾಗುತ್ತದೆ.</p>
<p class="Shlok">ಧರ್ಮೋ ವಿವರ್ಧತಿ ಯುಧಿಷ್ಠಿರ ಕೀರ್ತನೇನ</p>
<p class="Text">ಉಳಿದಿರುವ ನಮ್ಮ ಜೀವನವನ್ನು ಯುಧಿಷ್ಠಿರನಿಗಿಂತಲೂ ಹೆಚ್ಚು ಪವಿತ್ರವಾಗಿಸಬಲ್ಲೆವು.</p>
<p class="Text">ಮನುಷ್ಯನು ದುಃಖವನ್ನೂ ಆನಂದವೆಂದು ತಿಳಿಯಲಿ. ನಾವು ಶೌರ್ಯದಿಂದ, ಧೈರ್ಯದಿಂದ, ಗಂಭೀರತೆಯಿಂದ, ಉತ್ಸಾಹದಿಂದ ಸಾಧನೆ ಮಾಡಬೇಕು.</p>
<p class="Text">ನಾವು ನಿಷ್ಕಾಮ ಕರ್ಮಯೋಗವನ್ನು ತುಂಬಾ ಪಾಲಿಸಬಲ್ಲೆವು. ಇದರಿಂದ ನಮ್ಮ ಅನ್ನವು ಪವಿತ್ರವಾಗುತ್ತದೆ. ಇದರಿಂದ ನಮ್ಮ ಮನೆಯಲ್ಲಿ ಅಲೌಕಿಕ ಪವಿತ್ರತೆ ಬರಬಲ್ಲದು. ನಮ್ಮ ಮನೆ ರಾಜಾ ಜನಕನ ಮನೆಯಂತೆ ಆಗಬಲ್ಲದು. ಇದನ್ನು ಯೋಚಿಸಿಯೇ ನಾವು ರಾಜಾ ಜನಕ ಮತ್ತು ತುಲಾಧಾರ ವೈಶ್ಯನಂತೆ ನಮ್ಮ ಜೀವನ ಕಳೆಯಬೇಕು.</p>
<p class="Text"><span class="char-style-override-2">ಸಮಲೋಷ್ಟಾಶ್ಮಕಾಂಚನಃ -</span> ಕಲ್ಲು, ಚಿನ್ನ ಮತ್ತು ಮಣ್ಣು ಇವುಗಳಲ್ಲಿ ಯಾವುದೇ ಭೇದವಿಲ್ಲ. ಇವೆಲ್ಲವೂ ಪೃಥಿವೀ ಅರ್ಥಾತ್ ಮಣ್ಣಿನಿಂದಲೇ ಹೊರಟವು, ಅದಕ್ಕಾಗಿ ಮಣ್ಣೇ ಆಗಿದೆ. ಈ ಮಾತನ್ನು ಗಮನದಲ್ಲಿಟ್ಟುಕೊಂಡು ನಡೆಯಿರಿ. ಸ್ವಾರ್ಥವೊಂದನ್ನು ಬಿಟ್ಟು ಬಿಡಿ.</p>
<p class="Shlok">ಯತಃ ಪ್ರವೃತ್ತಿರ್ಭೂತಾನಾಂ ಯೇನ ಸರ್ವಮಿದಂ ತತಮ್ ।</p>
<p class="Shlok">ಸ್ವಕರ್ಮಣಾ ತಮಭ್ಯರ್ಚ್ಯ ಸಿದ್ಧಿಂ ವಿಂದತಿ ಮಾನವಃ ॥</p>
<p class="TXT-Right">(ಗೀತೆ 18/46)</p>
<p class="Text">ಯಾವ ಪರಮೇಶ್ವರನಿಂದ ಸಂಪೂರ್ಣ ಪ್ರಾಣಿಗಳ ಉತ್ಪತ್ತಿಯಾಗಿದೆಯೋ ಮತ್ತು ಯಾರಿಂದ ಈ ಸಮಸ್ತ ಜಗತ್ತು ವ್ಯಾಪ್ತವಾಗಿದೆಯೋ, ಆ ಪರಮೇಶ್ವರನನ್ನು ತನ್ನ ಸ್ವಾಭಾವಿಕ ಕರ್ಮಗಳಿಂದ ಪೂಜಿಸಿ ಮನುಷ್ಯನು ಪರಮಸಿದ್ಧಿಯನ್ನು ಪಡೆದುಕೊಳ್ಳುವನು.</p>
<p class="Text">ಭಗವಂತನನ್ನು ನಿಮಿತ್ತನೆಂದು ತಿಳಿದು ಎಲ್ಲರ ಸೇವೆ ಮಾಡುವುದು, ಎಲ್ಲರಿಗೆ ಸುಖವನ್ನು ನೀಡುವುದೇ ಭಗವಂತನನ್ನು ಸುಖಿಯಾಗಿಸುವುದಾಗಿದೆ. ಇದೇ ಪರಮಧನವಾಗಿದೆ. ಇದನ್ನು ಒಂದು ವರ್ಷ ಪಾಲಿಸಿ ನೋಡಿರಿ.</p>
<p class="Text">ಗೋಪಿಯರು ತಮ್ಮ ಮನೆಯ ಕೆಲಸ ಮಾಡುತ್ತಿದ್ದಾರೆ, ಬಾಯಿಯಿಂದ ಭಗವಂತನ ನಾಮದ ಜಪ ಆಗುತ್ತಿದೆ, ಮನಸ್ಸಿನಿಂದ ಭಗವಂತನ ಧ್ಯಾನ ನಡೆಯುತ್ತಾ ಇದೆ. ಕೆಲವರು ಸ್ಮರಿಸುತ್ತಿದ್ದಾರೆ, ಕೆಲವರು ಭಗವಂತನ ಮುಖಾರವಿಂದವನ್ನು ನೋಡುತ್ತಾ ಮುಗ್ಧರಾಗುತ್ತಿದ್ದಾರೆ. ಕೆಲವರು ಗದ್ಗದ ಭಾವದಿಂದ ಅಳುತ್ತಿದ್ದಾರೆ - ಇವು ಎಂತಹ ಆನಂದದ ಕಥೆಗಳು.</p>
<p class="Text">ನಾವೂ ಇಂತಹ ಸ್ಥಿತಿಯಿಂದ ಮಾಡುವ ವ್ಯಾಪಾರದಿಂದ ಬಹಳ ಬೇಗನೇ ಪವಿತ್ರವಾಗಬಲ್ಲೆವು. ಈ ಸಾಧನೆಯಾದರೋ ಅಮೃತವಾಗಿದೆ. ಹಣ ಧೂಳಿಗೆ ಸಮಾನವಾಗಿದೆ. ಇಂತಹ ವಿಶ್ವಾಸ ಉಂಟಾಗಬೇಕು.</p>
<p class="Text">ಪರಮಾತ್ಮನ ಭಜನೆ - ಧ್ಯಾನ, ಸಾಧನೆ ಅಮೃತವಾಗಿದೆ. ಸಂಸಾರದ ಪದಾರ್ಥ ವಿಷ ಆಗಿವೆ.</p>
<p class="Text">ಪರಶುಮಣಿಯನ್ನು ಕೊಟ್ಟು ಗುಲಗಂಜಿ ಪಡೆದವನನ್ನು ಯಾರು ಶ್ರೇಷ್ಠನೆಂದು ಹೇಳುವುದಿಲ್ಲ. ಪರಮಾತ್ಮನ ಕುರಿತಾದ ಸಾಧನೆ ಪರಶುಮಣಿಯಾಗಿದೆ. ಇದನ್ನು ಯೋಚಿಸಿ ಪರಮಾತ್ಮನಿಗಾಗಿ ತತ್ಪರನಾಗಬೇಕು. ಈ ಉಪಾಯವನ್ನು ತಿಳಿಯ ದವನು ಅಂತ್ಯಕಾಲದಲ್ಲಿ ತಲೆಚಚ್ಚಿಕೊಂಡು ಪಶ್ಚಾತ್ತಾಪ ಪಡುವನು. ಕಾಲ, ಕರ್ಮ, ಈಶ್ವರ ಇವರಿಗೆ ದೋಷ ಕೊಡುತ್ತಾನೆ.</p>
<p class="Text">ಈಗ ಕಾಲವೂ ಚೆನ್ನಾಗಿದೆ. ಕಲಿಯುಗಕ್ಕೆ ಸಮಾನವಾದ ಯುಗ ಬರಲಾರದು, ಕೇವಲ ವಿಶ್ವಾಸದ ಆವಶ್ಯಕತೆಯಿದೆ. ಈ ಕಾಲವು ಬಹಳ ಚೆನ್ನಾಗಿದೆ. ಹಿಂದೆ ಜನರಲ್ಲಿ ಧ್ಯಾನ, ಭಜನೆ, ಸೇವೆ ಇವುಗಳಲ್ಲಿ ಬಹಳ ಒಳ್ಳೆಯ ಶ್ರದ್ಧೆ ಇರುತ್ತಿತ್ತು. ಇದರಿಂದ ಅವರ ಕಲ್ಯಾಣವಾಗುತ್ತಿತ್ತು. ಶುಕಮಹಾಮುನಿಗಳು ಪರೀಕ್ಷಿತರಾಜನಿಗೆ ಭಾಗವತದ ಕಥೆ ಹೇಳಿದರು. ಆಗ ಕಥೆಯಾದರೋ ಸಾವಿರಾರು ಜನರು ಕೇಳಿದರು, ಆದರೆ ಕಲ್ಯಾಣವಾದರೋ ಪರೀಕ್ಷಿತರಾಜನದ್ದೇ ಆಯಿತು.</p>
<p class="Text">ಶ್ರದ್ಧೆ ಇದ್ದಷ್ಟೇ ಪ್ರಯತ್ನವಾಗುತ್ತದೆ. ಶ್ರದ್ಧೆಯು ಕ್ರಿಯೆಯನ್ನು ತಾನಾಗಿ ಮಾಡಿಸಿಕೊಳ್ಳುವುದು. ವ್ಯಾಪಾರದಲ್ಲಿ ಧನಕ್ಕಾಗಿ, ಪತ್ನೀ, ಪುತ್ರಾದಿಗಳಿಗಾಗಿ ಶ್ರದ್ಧೆ ಉಂಟಾದಾಗ ಕ್ರಿಯೆಯು ತಾನೇ ತಾನಾಗಿ ಆಗಿ ಹೋಗುವುದು. ಜಗತ್ತಿನಲ್ಲಿ ಒಂದೊಂದು ವಸ್ತು ಇಂತಹುದಿದೆ, ಅದು ಅಲಭ್ಯ ಲಾಭ ಕೊಡಬಲ್ಲದು.</p>
<p class="Text">ಒಬ್ಬ ದರಿದ್ರನ ಬಳಿ ಪರಶುಮಣಿ ಇತ್ತು, ಅವನು ಅದನ್ನು ಕಲ್ಲು ಎಂದು ತಿಳಿಯುತ್ತಿದ್ದನು, ಪರಶುಮಣಿಯ ಪರಿಚಯ ಆದ ಜೊತೆಗೇ ಅವನ ಎಲ್ಲ ಕ್ರಿಯೆಗಳು ಆ ಕಲ್ಲಿನ ಕುರಿತು ಪರಶುಮಣಿಯಂತೆ ಆಗತೊಡಗಿದವು.</p>
<p class="Text para-style-override-2">ಮನುಷ್ಯನಲ್ಲಿ ಎಷ್ಟು ಶ್ರದ್ಧೆ ಇರುತ್ತದೋ ಅಷ್ಟೇ ಲಾಭ ಅವನಿಗೆ ಆಗುತ್ತದೆ. ಮನುಷ್ಯನಿಗೆ ಶ್ರದ್ಧೆ ಇದ್ದಷ್ಟು ಪ್ರೇಮ ಉಂಟಾಗುತ್ತದೆ. ಇದರಿಂದ ಮನುಷ್ಯನು ಶ್ರದ್ಧೆಯನ್ನು ಬೆಳೆಸಿಕೊಳ್ಳಬೇಕೆಂಬುದೇ ಸಿದ್ಧವಾಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-12">10. ಸಾಧನೆ ಕಠಿಣವಾಗಿಲ್ಲ</p>
<p class="Text"><span class="char-style-override-2">ಪ್ರಶ್ನೆ -</span> ಭಗವಂತನ ದರ್ಶನ, ಸ್ಪರ್ಶ, ಭಾಷಣದ ಉದ್ದೇಶವಿಟ್ಟುಕೊಂಡಿರುವವನಿಗೆ ಯಾವ ಸಾಧನೆ ಇದೆ?</p>
<p class="Text"><span class="char-style-override-2">ಉತ್ತರ -</span> ಇದು ಭಗವಂತನ ಕೃಪೆಯಿಂದಲೇ ಆಗಬಲ್ಲದು. ಇಂತಹ ಉದ್ದೇಶವಿರಿಸಿಕೊಂಡವರಿಗೆ-ತನು, ಮನ, ಧನ, ಭಗವಂತನಿಗೆ ಅರ್ಪಿಸಿಕೊಳ್ಳುವುದು, ಜಗತ್ತಿನ ಹಿತಕ್ಕಾಗಿ ಸರ್ವಸ್ವವನ್ನು ಅರ್ಪಿಸುವುದು. ಅದರಲ್ಲಿ ಕೊಡುವವ ಮತ್ತು ಪಡೆಯುವವ ಇಬ್ಬರಿಗೂ ಆನಂದವಾಗಲಿ, ಸಾಕು ಇಷ್ಟೇ ಸಾಧನೆಯಾಗಿದೆ. ಮಯೂರಧ್ವಜನ ಪುತ್ರ ರತನಕುಂವರ ಇದ್ದ ಹಾಗೆ. ಇವನ ಆದರ್ಶವನ್ನು ಎದುರಿಗಿಟ್ಟುಕೊಂಡು ಹೀಗೆಯೇ ಆನಂದವನ್ನು ಪಡೆಯಬೇಕು. ತನು-ಮನ-ಧನದಿಂದ ಜನರಿಗೆ ಸುಖ ಕೊಡುವುದು, ಇದರಿಂದ ಅವರಿಗೆ ಸಂತೋಷವಾಗಲಿ ಹಾಗೂ ಅವರಂತೆಯೇ ನಮಗೂ ಸಂತೋಷವಾಗಲಿ.</p>
<p class="Shlok">ಇದಂ ತೇ ನಾತಪಸ್ಕಾಯ ನಾಭಕ್ತಾಯ ಕದಾಚನ ।</p>
<p class="Shlok">ನ ಚಾಶುಶ್ರೂಷವೇ ವಾಚ್ಯಂ ನ ಚ ಮಾಂಯೋಽಭ್ಯಸೂಯತಿ ॥</p>
<p class="Shlok">ಯ ಇಮಂ ಪರಮಂ ಗುಹ್ಯಂ ಮದ್ಭಕ್ತೇಷ್ವಭಿಧಾಸ್ಯತಿ ।</p>
<p class="Shlok">ಭಕ್ತಿಂ ಮಯಿ ಪರಾಂ ಕೃತ್ವಾ ಮಾಮೇವೈಷ್ಯತ್ಯಸಂಶಯಃ ॥</p>
<p class="TXT-Right">(ಗೀತೆ 18/67-68)</p>
<p class="Text">ಎಲೈ ಅರ್ಜುನನೇ! ಹೀಗೆ ನಿನ್ನ ಹಿತಕ್ಕಾಗಿ ಹೇಳಿರುವ ಈ ಗೀತಾರೂಪೀ ಪರಮರಹಸ್ಯವನ್ನು ಯಾವುದೇ ಕಾಲದಲ್ಲಿ ತಪಸ್ಸಿಲ್ಲದ ಮನುಷ್ಯನಿಗೆ ಹೇಳಬಾರದು. ಭಕ್ತಿರಹಿತನಿಗೂ ಹಾಗೂ ಕೇಳಲು ಇಚ್ಛೆ ಇಲ್ಲದವನಿಗೂ ಹೇಳಬಾರದು. ನನ್ನನ್ನು ನಿಂದಿಸುವವನಿಗೂ ಹೇಳಬಾರದು, ಆದರೆ ಇವೆಲ್ಲ ದೋಷಗಳಿಲ್ಲದ ಭಕ್ತರಿಗೆ ಪ್ರೇಮದಿಂದ, ಉತ್ಸಾಹದಿಂದ ಹೇಳಬೇಕು. ಏಕೆಂದರೆ ಯಾವನು ನನ್ನಲ್ಲಿ ಪ್ರೇಮವಿರಿಸಿ ಈ ಪರಮರಹಸ್ಯದಿಂದ ಕೂಡಿದ ಗೀತಾಶಾಸ್ತ್ರವನ್ನು ನನ್ನ ಭಕ್ತರಿಗೆ ಹೇಳುವನೋ ಅರ್ಥಾತ್ ನಿಷ್ಕಾಮಭಾವದಿಂದ ಪ್ರೇಮಪೂರ್ವಕ ನನ್ನ ಭಕ್ತರಿಗೆ ಕಲಿಸುವನೋ ಅಥವಾ ಅರ್ಥದ ವ್ಯಾಖ್ಯೆಯ ಮೂಲಕ ಇದನ್ನು ಪ್ರಚಾರ ಮಾಡುವನೋ, ಅವನು ನಿಸ್ಸಂದೇಹವಾಗಿ ನನ್ನನ್ನೇ ಹೊಂದುವನು.</p>
<p class="Text">ಭಗವತ್ಪ್ರಾಪ್ತಿಗಾಗಿ ಬೇಕಾದ ಕಷ್ಟಗಳನ್ನು ಅನುಭವಿಸಬೇಕು. ಕಠಿಣ ನಿಯಮಗಳನ್ನು ಸಾಧನೆ ಮಾಡಿದರೆ ಅದೂ ಒಳ್ಳೆಯದೇ. ಜಪವನ್ನು ಪ್ರಾರಂಭಿಸಬೇಕು ಮತ್ತು ಇಡೀ ಭಗವದ್ಗೀತೆಯನ್ನು ಅರ್ಥದ ಕಡೆಗೆ ಗಮನವಿಟ್ಟು ಪಾರಾಯಣ ಮಾಡಬೇಕು. ಇದರಲ್ಲಿ ಅಂದಾಜು ಒಂದೂಕಾಲುಗಂಟೆ ಬೇಕಾಗುವುದು. ಪ್ರತಿಯೊಂದು ಕಾರ್ಯವು ಕಷ್ಟಸಾಧ್ಯವಿಲ್ಲ, ಅಲ್ಲದೆ ಸಂಭವವಿದೆ ಎಂಬ ನಿಶ್ಚಯವನ್ನು ಮನುಷ್ಯನು ಮಾಡಿಕೊಳ್ಳಬೇಕು.</p>
<p class="Text">ಭಗವತ್ಪ್ರಾಪ್ತಿ ಮತ್ತು ಸಾಧನೆ ಕಠಿಣವೆಂದು ತಿಳಿಯುವವನಿಗೆ ಕಠಿಣ ಮತ್ತು ಸರಳವೆಂದು ತಿಳಿದವರಿಗೆ ಸರಳವಾಗುತ್ತದೆ. ವಾಸ್ತವವಾಗಿ ಕಷ್ಟಕರವಿಲ್ಲ. ಭಕ್ತಜನರೂ ಸರಳವೆಂದು ಹೇಳುತ್ತಾರೆ ಹಾಗೂ ಭಗವಂತನೂ ಸರಳವೆಂದು ಹೇಳುವನು.</p>
<p class="Shlok">ರಾಜವಿದ್ಯಾ ರಾಜಗುಹ್ಯಂ ಪವಿತ್ರಮಿದಮುತ್ತಮಮ್ ।</p>
<p class="Shlok">ಪ್ರತ್ಯಕ್ಷಾವಗಮಂ ಧರ್ಮ್ಯಂ ಸುಸುಖಂ ಕರ್ತುಮವ್ಯಯಮ್ ॥</p>
<p class="TXT-Right">(ಗೀತೆ 9/2)</p>
<p class="Text">ಈ ಜ್ಞಾನವು ಎಲ್ಲ ವಿದ್ಯೆಗಳ ರಾಜ ಹಾಗೂ ಗೋಪನೀಯಗಳ ರಾಜ ಮತ್ತು ಅತಿ ಪವಿತ್ರ, ಉತ್ತಮ, ಪ್ರತ್ಯಕ್ಷ ಫಲವುಳ್ಳ, ಧರ್ಮಯುಕ್ತವಾಗಿದೆ. ಸಾಧನೆ ಮಾಡುವುದರಲ್ಲಿ ಬಹಳ ಸುಗಮ ಮತ್ತು ಅವಿನಾಶಿಯಾಗಿದೆ.</p>
<p class="Text">ಆಸುರೀ ಸಂಪತ್ತಿನ ತ್ಯಾಗ ಮತ್ತು ದೈವೀಸಂಪತ್ತಿನ ಸ್ವೀಕಾರ ಮಾಡುವುದು ಅಮೃತತುಲ್ಯವಾಗಿದೆ. ಮನುಷ್ಯನು ಹಣಕ್ಕಾಗಿ ಕಠಿಣ ಕಾರ್ಯ ಮಾಡಿಕೊಳ್ಳುವನು, ಆದರೆ ಈ ಭಗವತ್ಪ್ರಾಪ್ತಿಯಲ್ಲಿ, ಪ್ರಭುವಿನ ಪ್ರಾಪ್ತಿಯಲ್ಲಿ ಕಠಿಣತೆ ಇಲ್ಲದಿದ್ದರೂ ಮಾಡುವುದಿಲ್ಲ. ಧೈರ್ಯದಿಂದ ಪ್ರಮಾಣಪೂರ್ವಕವಾಗಿ ಆಸುರೀ ಸಂಪತ್ತು ನಮ್ಮೊಳಗೆ ಬರಲಾರದು ಎಂದು ನಿಶ್ಚಯ ಮಾಡಿ. ಹೀಗೆ ನಿಶ್ಚಯ ಮಾಡುವುದರಿಂದ ಬರಲಾರದು. ಆಸುರೀ ಸಂಪತ್ತು ಬೆಂಕಿಯಾಗಿದೆ, ಇದನ್ನು ತಿಳಿದು-ತಿಳಿದು ಯಾರು ತೆಗೆದುಕೊಳ್ಳುವರು? ಹಾಲಿನ ಬಟ್ಟಲಿನ ಬಳಿ ಹಾವು ಕುಳಿತಿದೆ ಎಂದು ನೋಡಿದರೆ ಈ ಹಾವು ಎಂಜಲು ಮಾಡಿರಬಹುದು ಎಂದು ನಿಶ್ಚಯವಾಗುತ್ತದೆ. ಹೀಗೆ ತಿಳಿದಮೇಲೆ ಹಾಲಿನ ತ್ಯಾಗ ತಾನಾಗಿ ಆಗುವಂತೆಯೇ ಆಸುರೀ ಸಂಪತ್ತು ಮಾಯಾ ರೂಪೀಸರ್ಪಿಣಿಯ ವಿಷವಾಗಿದೆ.</p>
<p class="Shlok">ದಂಭೋ ದರ್ಪೋಽಭಿಮಾನಶ್ಚ ಕ್ರೋಧಃ ಪಾರುಪ್ಯಮೇವ ಚ ।</p>
<p class="Shlok">ಅಜ್ಞಾನಂ ಚಾಭಿಜಾತಸ್ಯ ಪಾರ್ಥ ಸಂಪದಮಾಸುರೀಮ್ ॥</p>
<p class="TXT-Right">(ಗೀತೆ 16/4)</p>
<p class="Text">ಎಲೈ ಪಾರ್ಥ! ಪಾಖಂಡ, ದರ್ಪ, ಅಭಿಮಾನ, ಕ್ರೋಧ, ಕಠೋರವಾದ ಮಾತು ಹಾಗೂ ಅಜ್ಞಾನ ಇವೆಲ್ಲ ಆಸುರೀ ಸಂಪತ್ತನ್ನು ಪಡೆದ ಮನುಷ್ಯರ ಲಕ್ಷಣವಾಗಿದೆ.</p>
<p class="Text">ತಿಳಿದು-ತಿಳಿದು ಈ ವಿಷವನ್ನು ಯಾರು ತಾನೇ ಸೇವಿಸಬಲ್ಲನು? ಯಾರೂ ಮಾಡಲಾರರು. ಹೀಗೆ ಯೋಚಿಸುವುದರಿಂದ ಈ ದೋಷವು ಮತ್ತೆ ಬರಲಾರದು.</p>
<p class="Shlok">ಪ್ರಜಹಾತಿ ಯದಾ ಕಾಮಾನ್ ಸರ್ವಾನ್ ಪಾರ್ಥ ಮನೋಗತಾಮ್ ।</p>
<p class="Shlok">ಆತ್ಮನ್ಯೇವಾತ್ಮನಾ ತುಷ್ಟಃ ಸ್ಥಿತಪ್ರಜ್ಞಸ್ತದೋಚ್ಯತೇ ॥</p>
<p class="TXT-Right">(ಗೀತೆ 2/55)</p>
<p class="Text">ಎಲೈ ಅರ್ಜುನ! ಯಾವಾಗ ಈ ಪುರುಷನು ಮನಸ್ಸಿನಲ್ಲಿದ್ದ ಸಮಸ್ತ ಕಾಮನೆಗಳನ್ನು ತ್ಯಜಿಸಿಬಿಡುವನೋ ಆಗಲೇ ಆತ್ಮನಿಂದ ಆತ್ಮನಲ್ಲೇ ಸಂತುಷ್ಟನಾದವನನ್ನು ಸ್ಥಿತಪ್ರಜ್ಞನೆಂದು ಹೇಳಲಾಗುತ್ತದೆ.</p>
<p class="Text"><span class="char-style-override-2">ಪ್ರಜಹಾತಿ -</span> ಮನಸ್ಸಿನಲ್ಲಿ ಇರುವ ಸಮಸ್ತ ಕಾಮನೆಗಳ ತ್ಯಾಗ ಮಾಡುತ್ತಾನೆ.</p>
<p class="Text"><span class="char-style-override-2">ಮನೋಗತಾನ್ - </span>ಇದು ವಾಸನಾ ಇಚ್ಛೆ, ತೃಷ್ಣೆ ಇವನ್ನು ತ್ಯಜಿಸುವುದೇ ತ್ಯಾಗವಾಗಿದೆ. ಲೋಭ, ಸ್ಪೃಹೆ - ಶರೀರ ನಿರ್ವಾಹದ ಆವಶ್ಯಕತೆಯ ಹೆಸರು ತೃಷ್ಣೆಯಾಗಿದೆ. ಕಾಮನಾ ಇಚ್ಛೆಯಾಗಿದೆ. ವಾಸನಾ ದೊರಕಿದ ವಸ್ತುವಿನದಾಗಿದೆ, ದೇಹದಲ್ಲಿ ಈ ವಾಸನಾ ಇರುವುದು. ವಿಜ್ಞಾನಾನಂದಘನ ಪರಮಾತ್ಮನ ಸ್ವರೂಪದಲ್ಲಿ ಆತ್ಮದ ದೃಢವಾದ ಸ್ಥಿತಿಯ ಹೆಸರು ಅಟಲ ಸ್ಥಿತಿಯಾಗಿದೆ. ಧ್ಯಾನಮಾಡುವಾಗ, ನಡೆದಾಡುವಾಗ ಎಲ್ಲ ಹೊತ್ತಿನಲ್ಲಿ ಸ್ವರೂಪಸಹಿತ ನಾಮಜಪ ಮಾಡಬೇಕು. ವಿಸ್ಮರಣವಾದರೆ ಭಾರೀ ಪಶ್ಚಾತ್ತಾಪ ಪಡಬೇಕು. ಸಾಂಸಾರಿಕ ಪದಾರ್ಥಗಳು ಕೈಗೆ ಬಂದರೆ ಅವನ್ನು ಎಸೆದುಬಿಡಿರಿ.</p>
<p class="Text">ನಿತ್ಯವೂ ಏಕಾಂತದಲ್ಲಿ ಒಂದು ಗಂಟೆ ಅಥವಾ ಒಂದೂವರೆ ಗಂಟೆ ಸಾಧನೆ ಮಾಡುವ ಸಮಯವಾಗಿದೆ, ಅದನ್ನು ಬೆಲೆಬಾಳುವಂತೆ ಮಾಡಿರಿ, ಅವಸರ ಮಾಡಬೇಡಿ. ವರ್ತಮಾನ ಸಾಧನೆಯ ಸುಧಾರಣೆ ಉತ್ಸಾಹದಿಂದ ಮಾಡಬೇಕು, ಇದು ಅವಶ್ಯವಾಗಿ ಸಲವಾಗುವುದು.</p>
<p class="Text">ಸ್ವಭಾವ ದೋಷದಿಂದಲೇ ಸಾಧನೆ ಸಡಿಲವಾಗುತ್ತದೆ, ಇದು ಕಳ್ಳತನವಾಗಿದೆ. ನೀನು ಭಗವಂತನ ನಿಮಿತ್ತವಾಗಿ ಕುಳಿತಿರುವೆ, ಪ್ರಪಂಚದ ಚಿಂತನೆ ಮಾಡುವುದು ನಿಜವಾದ ಮೂರ್ಖತೆಯಲ್ಲದೆ ಬೇರೆ ಏನೂ ಇಲ್ಲ ಎಂದು ಮನಸ್ಸಿಗೆ ಸಮಜಾಯಿಸಿರಿ. ದೃಢವಾದ ವಿಶ್ವಾಸವಿಡಿರಿ ಧ್ಯಾನ ಅವಶ್ಯವಾಗಿ ಆಗುವುದು.</p>
<p class="Text">ತುಡುಗು ಹಸುವಿಗೆ ಕೂಟಕ್ಕೆ ಕಟ್ಟಿದಲ್ಲೇ ನೀರನ್ನು ಕುಡಿಸುತ್ತಾರೆ. ಇಂದ್ರಿಯಗಳು ತುಡುಗು ಆಗಿವೆ, ಇವನ್ನು ಅವುಗಳ ಗೋಲಕದಲ್ಲೇ ಬಂಧಿಸಿರಿ. ಶಬ್ದ, ಸ್ಪರ್ಶ, ರೂಪ, ರಸ, ಗಂಧ ಇವನ್ನು ಸಂಯಮದಲ್ಲಿಡಿ. ಅಸಂಯಮದಿಂದ ಪತನವಾಗುತ್ತದೆ. ಇಂದ್ರಿಯ ಸ್ಥಾನವೇ ಅವುಗಳ ಗೂಟವಾಗಿದೆ.</p>
<p class="Text para-style-override-2">ಮನಸ್ಸು - ಇಂದ್ರಿಯಗಳ ಪೂರ್ಣ ಸಂಯಮವಿಡಿರಿ. ಸಾರಥಿಯು ಕುದುರೆಗಳ ಲಾಗಮು ಸೆಳೆದು ಇಟ್ಟುಕೊಳ್ಳುತ್ತಾನೆ. ಸ್ವಲ್ಪ ಸಡಿಲವಾದರೆ ಈ ಇಂದ್ರಿಯಗಳು ಕೊಂದು ಹಾಕುವವು. ಕೊಬ್ಬಿದ ಹಸುವಿನ ಕೊಂಬು ಚೂಪಾಗಿರುತ್ತದೆ. ನಿಮ್ಮ  ಆವಶ್ಯಕತೆಗಳನ್ನು ಆದಷ್ಟೂ ಕಡಿಮೆ ಮಾಡಿ.<span></span></p>


<p class="Page-Break"> </p>
<p class="Chapter-Heading" id="toc_marker-13">11. ವ್ಯರ್ಥ ಚಿಂತನೆಗಳನ್ನು ಹೇಗೆ ಅಳಿಯುವುದು</p>
<p class="Text"><span class="char-style-override-2">ಪ್ರಶ್ನೆ -</span> ಧ್ಯಾನದ ಸಮಯದಲ್ಲಿ ಕೆಲಸಕ್ಕೆ ಬಾರದ ಮಾತುಗಳು, ಇಂದು - ನಿನ್ನೆಯದಲ್ಲ ನಲವತ್ತು ವರ್ಷಗಳ ಹಿಂದೆ ನೋಡಿದ-ಕೇಳಿದ ಮಾತುಗಳು ಇಂದು ಎದುರಾಗುತ್ತವೆ. ಏನು ಉಪಾಯ ಮಾಡಬೇಕು?</p>
<p class="Text"><span class="char-style-override-2">ಉತ್ತರ -</span> ಇದಕ್ಕೆ ಉಪಾಯ - ವ್ಯರ್ಥವಾದ ಸ್ಫುರಣೆ ಉಂಟಾದ ಕೂಡಲೆ ಮನಸ್ಸನ್ನು ಧಿಕ್ಕರಿಸಿ - ಮೂರ್ಖಾ! ಏನು ಮಾಡುತ್ತಿರುವೆ? ಆಗಲೂ ಕೇಳದಿದ್ದರೆ ಭಗವಂತನ ಎದುರಿಗೆ ಕರುಣಾಭಾವದಿಂದ ಕೂಗಿರಿ. ಹೇ ನಾಥ - ನನಗೆ ಏನೂ ಬೇಡ, ಕೇವಲ ನಿನ್ನ ಚಿಂತನೆಯಲ್ಲಿ ಒಂದು ಗಳಿಗೆಯೂ ಬಾಧೆ ಉಂಟಾಗದಿರಲಿ. ಈ ಭಾವನೆ ಸಕಾಮವಾಗಿದ್ದರೂ ಹಾನಿಯಿಲ್ಲ, ಗದ್ಗದಭಾವದಿಂದ ಪ್ರಾರ್ಥನೆ ಮಾಡಬೇಕು.</p>
<p class="Text"><span class="char-style-override-2">ಪ್ರಶ್ನೆ - </span>ಎಲ್ಲರೊಂದಿಗೆ ತಿರಸ್ಕಾರ ಉಂಟಾಗಿ ಮತ್ತೆ ಸಂಸಾರಿ ಭಾವನೆಯೂ ಇಲ್ಲವಾದರೆ ಏನು ಮಾಡಬೇಕು?</p>
<p class="Text"><span class="char-style-override-2">ಉತ್ತರ - </span>ವ್ಯರ್ಥವಾದ ಮಾತುಗಳು ಬಂದವು ಎಂಬ ಜ್ಞಾನ ಉಂಟಾದಾಗ ಚಿತ್ತಕ್ಕೆ ಒತ್ತುಕೊಟ್ಟು - ‘ಹೇ ಪ್ರಭು! ನನ್ನ ಚಿಂತನೆ ಹೀಗೆ ಏಕೆ ಆಗುತ್ತಿದೆ? ನಿನ್ನ ವಿಸ್ಮರಣೆ ಏಕೆ ಆಗುತ್ತದೆ? ನಿನ್ನ ದಯೆ ಇದ್ದರೂ ಹೀಗೆ ಏಕೆ ಆಗುತ್ತಾ ಇದೆ? ಈ  ಮನಸ್ಸು ಒಪ್ಪುವುದಿಲ್ಲ ಏನು ಮಾಡಲಿ? ಭಗವಂತಾ ದಯೆ ಮಾಡು - ಕರುಣೆ ತೋರು, ನನ್ನ ಮನಸ್ಸು ನಿನ್ನ ಪ್ರೇಮದಲ್ಲಿ ತೊಡಗಲಿ. ಹೇ ಸ್ವಾಮಿ! ಬೇಕಾದ ಹಾಗೆ ಆಗಲಿ ನೀನು ದಯೆ ಮಾಡು’ ಎಂದು ಪ್ರಾರ್ಥಿಸಬೇಕು.</p>
<p class="Text">ಮನಸ್ಸನ್ನು ಗದರಿಸಿರಿ - ಇದರಲ್ಲಿ ಏನು ಲಾಭವಿದೆ? ಎಲೆ ಮನಸ್ಸೇ! ಯೋಚಿಸು, ವ್ಯರ್ಥಸಮಯವನ್ನು ಏಕೆ ಹಾಳು ಮಾಡುವೆ? ಕೆಟ್ಟ ಚಾಳಿ ಬಿಟ್ಟು ಬಿಡು. ಈ ವಿಷಯ ಚಿಂತನೆ ವ್ಯಸನವಾಗಿದೆ, ಬೇರೇನೂ ಇಲ್ಲ, ಅದರಲ್ಲಿ ಪತನವೇ ಇದೆ. ನೋಡು, ನಾವು ಯಾರನ್ನು ನಿಂದಿಸುತ್ತೇವೋ ಅವರಿಗೆ ಏನೂ ಕೆಡುಕಾಗಿಲ್ಲ, ಬದಲಿಗೆ ನಮ್ಮದೇ ನಷ್ಟವಾಗುತ್ತದೆ. ಯಾವಾಗಲೂ ಮನಸ್ಸನ್ನು ದ್ರಷ್ಟಾ ಆಗಿಸಿ ಇರಿ.</p>
<p class="Text"><span class="char-style-override-2">ಪ್ರಶ್ನೆ - </span>ಗಮನವಿರುವ ತನಕ ದ್ರಷ್ಟಾ ಆಗಿರುತ್ತದೆ, ಗಮನ ಇಲ್ಲದಿದ್ದಾಗ ಅಭಾವವಾಗುತ್ತದೆ. ಇದಕ್ಕೇನು ಮಾಡಬೇಕು?</p>
<p class="Text"><span class="char-style-override-2">ಉತ್ತರ - </span>ಜ್ಞಾನಮಾರ್ಗದಲ್ಲಾದರೋ ಗಮನ ಇರುತ್ತದೆ, ಇಲ್ಲದಿದ್ದರೆ ಪಕ್ಕದಲ್ಲಿ ಗಡಿಯಾರ ಇಟ್ಟುಕೊಳ್ಳಿ, ಐದೈದು ನಿಮಿಷದಲ್ಲಿ ಮನಸ್ಸು ಎಚ್ಚರವಾಗಿದೆಯೇ, ಇಲ್ಲವೇ ಎಂದು ಗಮನಿಸಿರಿ. ಗಮನದಲ್ಲಿ ಎಚ್ಚರಿಕೆ ಇರುತ್ತದೆ. ನಡುವಿನಲ್ಲಿ ಆದ ವ್ಯವಧಾನವನ್ನು ಗಮನಿಸಿರಿ. ಧ್ಯಾನವು ನಡೆಯುತ್ತಾ ಇದ್ದರೆ ಒಳ್ಳೆಯದೇ, ಗಮನಿಸುವುದು ಇರುವುದೇ ಇಲ್ಲ. ಮನಸ್ಸು ವ್ಯರ್ಥ ಮಾತುಗಳಲ್ಲಿ ಅಲೆಯುತ್ತಿದೆ ಎಂದು ನೋಡಿದಾಗಲೆಲ್ಲ ತುಂಬಾ ಅಳಬೇಕು, ಪಶ್ಚಾತ್ತಾಪಪಡಬೇಕು.</p>
<p class="Text"><span class="char-style-override-2">ಪ್ರಶ್ನೆ - </span>ಅಳು ಬಾರದಿದ್ದರೆ?</p>
<p class="Text"><span class="char-style-override-2">ಉತ್ತರ - </span>ಮನಸ್ಸನ್ನು ಕೇಳಿ ಏನು ಬಯಸುತ್ತಿದೆ? ಅದು ಏನೂ ಇಲ್ಲ ಎಂದು ಹೇಳಿದಾಗ, ಕೆಟ್ಟದಾಗಿ ಚಿಂತಿಸುವುದು ನಿನಗೆ ಲಾಭಕರವಲ್ಲ, ಇದನ್ನು ಬಿಟ್ಟ ಮೇಲೆಯೇ ನಿನಗೆ ಪರಮ ಲಾಭವಾದೀತು ಎಂದು ಸಮಜಾಯಿಸಿರಿ.</p>
<p class="Text"><span class="char-style-override-2">ಪ್ರಶ್ನೆ - </span>ಸಮಜಾಯಿಸುವಾಗ ಈಗ ಅರಿವಾಯಿತು, ಖಂಡಿತ ನೆಟ್ಟಗಾಯಿತು, ಇನ್ನು ಎಂದೂ ವಿಷಯಗಳತ್ತ ಹೋಗಲಾರದು ಎಂದು ಅನಿಸುತ್ತದೆ, ಆದರೆ ಪುನಃ ಕೆಟ್ಟುಹೋಗುತ್ತದೆ. ನಾಯಿಯ ಬಾಲ ನಳಿಗೆಯಲ್ಲಿರುವ ತನಕ ನೆಟ್ಟಗಿರುತ್ತದೆ, ತೆಗೆದಾಗ ಪುನಃ ಡೊಂಕೇ.</p>
<p class="Text"><span class="char-style-override-2">ಉತ್ತರ -</span> ಮನ-ಇಂದ್ರಿಯಗಳನ್ನು ಸಡಿಲ ಬಿಡಬಾರದು. ಸಡಿಲ ಬಿಟ್ಟಾಗಲೇ ಇವು ಉತ್ಪಾತ ಮಾಡುತ್ತವೆ. ಯಾವಾಗಲೂ ವಶದಲ್ಲಿರಿಸಿಕೊಳ್ಳಿ, ಎಚ್ಚರಿಕೆಯನ್ನಿಡಿರಿ, ಎಚ್ಚರವಾಗಿರಿ. ಭಗವಂತನು ಎಲ್ಲೆಡೆಯೂ ವಿರಾಜಿಸುತ್ತಿರುವನು ಎಂಬ ಭಾವವನ್ನು ಮನಸ್ಸಿನಲ್ಲಿ ತುಂಬಿಕೊಳ್ಳಿ.</p>
<p class="Text"><span class="char-style-override-2">ಪ್ರಶ್ನೆ - </span>ಪದಾರ್ಥಗಳನ್ನು ನೋಡುತ್ತಲೇ ಭಗವಂತನ ನೆನಪಾಗುವುದಿಲ್ಲ, ಏನು ಮಾಡಲಿ? ಪದಾರ್ಥಗಳೇ ನೆನಪಿನಲ್ಲಿರುತ್ತವೆ.</p>
<p class="Text"><span class="char-style-override-2">ಉತ್ತರ - </span>ಭಾಗವತದಲ್ಲಿ ಬಲರಾಮನು ಕರುಗಳು, ಗೋಪಬಾಲಕರು ಕೃಷ್ಣಮಯವಾಗಿ ನೋಡಿದಾಗ ಬಲರಾಮನಿಗೆ ಕೇವಲ ಕೃಷ್ಣನೇ ಕಾಣುತ್ತಿದ್ದನು. ಬ್ರಹ್ಮದೇವರು ಯೋಚಿಸಿದರು - ನಾನು ಕರುಗಳನ್ನು ಅಪಹರಿಸಿದರೆ ಕೃಷ್ಣನು ಏನು ಮಾಡಿದನು? ಎಂದು ನೋಡತೊಡಗಿದಾಗ ಅವನಿಗೆ ಮೇಲಿನಿಂದ ಕರುಗಳು, ಗೋಪಬಾಲಕರು ಸರಿಯಾಗಿ ಕಂಡು ಬಂದರೂ, ಒಳಗೆ ಕೇವಲ ಕೃಷ್ಣನೇ ಕೃಷ್ಣನನ್ನು ನೋಡಿದರು. ಈ ಪ್ರಕಾರ ಯಾವ ಪದಾರ್ಥದ ಕಡೆ ಮನಸ್ಸು ಹೋದರೆ ಅದು ಮೇಲಿನಿಂದ ಪದಾರ್ಥವೇ ಇದೆ, ಆದರೆ ಒಳಗೆ ಅವುಗಳಲ್ಲಿ ನಮ್ಮ ಇಷ್ಟದೇವನಾದ ಕೃಷ್ಣನನ್ನೇ ನೋಡಿರಿ. ಹೀಗೆ ಮಾಡುವುದರಿಂದ ಪದಾರ್ಥಗಳು ನೆನಪಿರದೆ, ಕೃಷ್ಣನೇ ನೆನಪಿರುವನು.</p>
<p class="Text">ವಿಶಾಲವಾದ ಸೌಧವನ್ನು ಕಟ್ಟಿ ಎಲ್ಲೆಡೆ ಕನ್ನಡಿಗಳನ್ನೇ ಇಟ್ಟಿರುವರು, ಅದರೊಳಗೆ ನೋಡಿದಲ್ಲಿ ಸೌಧವೇ ಕಂಡು ಬಂದೀತು. ಜಗತ್ತಿನ ಜಾಗದಲ್ಲಿ ಕನ್ನಡಿಯ ಕಲ್ಪನೆ ಮಾಡಿ ತನ್ನ ಬಿಂಬದಲ್ಲಿ ಇಷ್ಟದೇವರ ಬಿಂಬವನ್ನು ನೋಡುವುದರಿಂದ ಎಲ್ಲೆಡೆ ಅವನೇ ಕಂಡು ಬಂದಾನು. ಎಲ್ಲೆಡೆ ಅವನೇ ಇದ್ದಾನೆ, ರೋಮ-ರೋಮಗಳಲ್ಲಿ, ಕಣ-ಕಣಗಳಲ್ಲಿ ಕೇವಲ ಅವನೇ ಇದ್ದಾನೆ. ನಿಶ್ಚಿತ ಬುದ್ಧಿಯಿಂದ ನೋಡಿ, ಭಗವಂತನಿಗೆ ಅರ್ಪಿಸಿದ ಮನ - ಬುದ್ಧಿಯಿಂದ ನೋಡಿ -</p>
<p class="Shlok">ಸಂತುಷ್ಟಃ ಸತತಂ ಯೋಗೀ ಯತಾತ್ಮಾ ದೃಢನಿಶ್ಚಯಃ ।</p>
<p class="Shlok">ಮಯ್ಯರ್ಪಿತಮನೋಬುದ್ಧಿರ್ಯೋ ಮದ್ಭಕ್ತಃ ಸ ಮೇ ಪ್ರಿಯಃ ॥</p>
<p class="TXT-Right">(ಗೀತೆ 12/14)</p>
<p class="Text">ಯಾರು ಧ್ಯಾನಯೋಗದಲ್ಲಿ ಯುಕ್ತನಾಗಿ, ನಿರಂತರ ಲಾಭ-ಹಾನಿಯಲ್ಲಿ ಸಂತುಷ್ಟನಾಗಿರುವನೋ, ಮನಸ್ಸು ಮತ್ತು ಇಂದ್ರಿಯಗಳೊಂದಿಗೆ ಶರೀರವನ್ನು ವಶಪಡಿಸಿಕೊಂಡಿರುವನೋ, ನನ್ನಲ್ಲಿ ದೃಢನಿಶ್ಚಯವುಳ್ಳವನೋ, ನನ್ನಲ್ಲಿ ಮನ - ಬುದ್ಧಿಗಳನ್ನು ಅರ್ಪಿಸಿರುವನೋ ಆ ಭಕ್ತನು ನನಗೆ ಪ್ರಿಯನು.</p>
<p class="Text">ಬುದ್ಧಿಯನ್ನು ದೃಢತೆಯಿಂದ ಅರ್ಪಿಸಿರಿ. ಮನಸ್ಸಿನಿಂದ ಚಿಂತಿಸಿರಿ, ಬುದ್ಧಿಯಿಂದ ನಿಶ್ಚಯಿಸಿರಿ ಆಗ ಅವನು ದೊರೆಯುವನು.</p>
<p class="Text">ಒಬ್ಬ ದೇವರ ಭಕ್ತನಿದ್ದನು, ಅವನು ಭಗವಂತನನ್ನು ಪೂಜಿಸುತ್ತಿದ್ದನು. ಎಲ್ಲದರಲ್ಲಿ ಭಗವಂತನು ಇದ್ದಾನೆ ಎಂಬ ಭಾವನೆ ಅವನಲ್ಲಿತ್ತು. ಹೀಗೆ ಭಾವನೆ ಮಾಡುತ್ತಾ - ಮಾಡುತ್ತಾ ಒಂದು ದಿನ ಅವನು ಹೂವು ಏರಿಸುವಾಗ ಆ ಪುಷ್ಪದಲ್ಲಿ ಸಾಕ್ಷಾತ್ ಭಗವಂತನು ಕಂಡನು, ಪೂಜೆಯ ಯಾವುದೇ ಸಾಮಗ್ರಿ ಎತ್ತಿಕೊಂಡರೂ ಆ ಸಾಮಗ್ರಿಯಲ್ಲಿ ಸಾಕ್ಷಾತ್ ಭಗವಂತನೇ ಕಾಣುತ್ತಿದ್ದನು, ಅದರಲ್ಲಿ ನಗುತ್ತಿರುವನು, ಇನ್ನೊಂದು ಹೂವು ತರಲು ಹೋದರೆ ವೃಕ್ಷದಲ್ಲಿ ಸಾಕ್ಷಾತ್ ಭಗವಂತನು ಮೂರ್ತಿಮಂತ ವಿರಾಜಿಸುತ್ತಿರುವನು. ಅಲ್ಲಿಯೂ ಇದೇ ಸ್ಥಿತಿ, ಏನು ಮಾಡುವುದು. ಈಗ ಪೂಜೆ ಮುಗಿದುಹೋಯಿತು. ಭಕ್ತನು ಹೇಳಿದನು - ಭಗವಂತಾ! ನೀನು - ನೀನೇ ಕಂಡು ಬರುವೆ. ಮುಗ್ಧನಾಗಿ ಮತ್ತೆ ಸ್ತುತಿಸಿದನು - ಭಗವಂತನೇ! ನಿನ್ನ ಪೂಜೆ ಹೇಗೆ ಮಾಡಲಿ? ಎಲ್ಲವೂ ನೀನೇ ಆಗಿರುವಿ, ಯಾರ ಪೂಜೆ ಮಾಡಲಿ? ಹೂವು ಹೇಗೆ ಏರಿಸಲಿ? ಯಾವುದನ್ನು ಎತ್ತಿಕೊಂಡರೂ ಅದು ನೀನೇ ಆಗಿರುವೆ, ಇದರಿಂದ ನನ್ನ ಪೂಜೆ ನಿಂತುಹೋಯಿತು. ಪ್ರಭು ಪ್ರಕಟನಾಗಿ ಹೇಳಿದನು-ಪೂಜೆ ಹೇಗೆ ಮಾಡಲಿ ಎಂಬ ನಿನ್ನ ಈ ಸ್ವಭಾವವೇ ನಿನ್ನ ನಿಜವಾದ ಪೂಜೆಯಾಗಿದೆ. ಭಕ್ತ ಹೇಳಿದನು - ಪೂಜೆ ಇಲ್ಲದೆ ಇರಲಾಗುವುದಿಲ್ಲ. ಪ್ರಭು ಹೇಳಿದನು-ನಿನ್ನ ಪೂಜೆ ಸಮಾಪ್ತವಾಯಿತು.</p>
<p class="Text">ಎಲ್ಲದರಲ್ಲಿ ಪ್ರಭುವನ್ನು ನೋಡುವುದೇ ಸೀತಾರಾಮಮಯವಾಗಿದೆ. ಮನಸ್ಸು ಎಲ್ಲೆಲ್ಲಿಗೆ ಹೋಗುವುದೋ ಅಲ್ಲಿಂದ ದೂರಗೊಳಿಸಿ ಪ್ರಭುವಿನಲ್ಲಿ ತೊಡಗಿಸಬೇಕು.</p>
<p class="Text"><span class="char-style-override-2">ಪ್ರಶ್ನೆ - </span>ವಿಷಯ ನೋಡುವುದರಿಂದ ವೃತ್ತಿ ವಿಷಯಾಕಾರ ಆಗಿ ಅದೇ ಚಿಂತನೆ ಆಗುತ್ತದೆ.</p>
<p class="Text"><span class="char-style-override-2">ಉತ್ತರ - </span></p>
<p class="Shlok">ಯತೋ ಯತೋ ನಿಶ್ಚರತಿ ಮನಶ್ಚಂಚಲಮಸ್ಥಿರಮ್ ।</p>
<p class="Shlok">ತತಸ್ತತೋ ನಿಯಮ್ಯೈತದಾತ್ಮನ್ಯೇವ ವಶಂ ನಯೇತ್ ॥<span class="char-style-override-4"></span></p>
<p class="TXT-Right">(ಗೀತೆ 6/26)</p>
<p class="Text">ಯಾರ ಮನಸ್ಸು ವಶವಾಗಲಿಲ್ಲವೋ ಅವನು ಸ್ಥಿರವಾಗಿ ಇರದ ಮತ್ತು ಚಂಚಲವಾದ ಈ ಮನಸ್ಸು ಯಾವ - ಯಾವ ಕಾರಣದಿಂದ ಸಾಂಸಾರಿಕ ಪದಾರ್ಥಗಳಲ್ಲಿ ವಿಚರಿಸುತ್ತದೋ, ಅದನ್ನು ತಡೆದು ಪದೇ - ಪದೇ ಪರಮಾತ್ಮನಲ್ಲಿ ನಿರೋಧ ಮಾಡಬೇಕು.</p>
<p class="Text">ಈ ಶ್ಲೋಕವನ್ನು ಅನುಷ್ಠಾನದಲ್ಲಿ ತರುವುದು, ಇದಕ್ಕನುಸಾರ ನಡೆಯಬೇಕು, ವಿವೇಕ ವೈರಾಗ್ಯದಿಂದ ಕೆಟ್ಟವಾಸನೆಗಳನ್ನು ತ್ಯಾಗ ಮಾಡಬೇಕು. ಇದೆಲ್ಲವೂ ವ್ಯರ್ಥವಾಗಿದೆ ಎಂಬುದೇ ವಿವೇಕವಾಗಿದೆ, ಹೀಗೆ ಮನಸ್ಸಿಗೆ ಸಮಜಾಯಿಸಬೇಕು. ಕೆಟ್ಟ ವೃತ್ತಿಗಳ ಸ್ವಭಾವವನ್ನು ನಿರ್ಬಲ ಮಾಡುವುದೇ ವೈರಾಗ್ಯವಾಗಿದೆ. ಹೀಗೆ ಎಲ್ಲವನ್ನು ತ್ಯಾಗ ಮಾಡಬೇಕು. ಏಕೆಂದರೆ ಇದೆಲ್ಲವೂ ತ್ಯಾಜ್ಯವಾಗಿದೆ, ತಿರಸ್ಕೃತವಾಗಿದೆ. ಸಂಸಾರವು ಮಿಥ್ಯಾ ಇರುವ ಕಾರಣ ಆಪತ್ತು ಇದೆ. ಕ್ಷಣಿಕವಾದ್ದರಿಂದ ದುಃಖಮಯವಾಗಿದೆ, ಜೊತೆಗೆ ಎಂಭತ್ತನಾಲ್ಕು ಲಕ್ಷ ಯೋನಿಗಳ ಕಾರಣವಾಗಿದೆ, ದುಃಖಯೋನಿಯಾಗಿದೆ. ಪ್ರಭು ದಿವ್ಯಸ್ವರೂಪನಾಗಿದ್ದಾನೆ, ಎಲ್ಲಿ ಆ ಆನಂದ! ಎಲ್ಲಿ ಈ ದುಃಖ! ಅಜಗಜಾಂತರವಾಗಿದೆ.</p>
<p class="Text">ಪ್ರಭುವಿನ ದಿವ್ಯಸ್ವರೂಪದ ಧ್ಯಾನ, ರೂಪ, ಗುಣಗಳ ಚಿಂತನೆ ತುಂಬಾ ಹೆಚ್ಚಿಸಬೇಕು. ಮಹಾತ್ಮರು ಹೇಳುತ್ತಾರೆ - ಪ್ರಭುವು ಸರ್ವವ್ಯಾಪಿಯಾಗಿದ್ದು, ಘಟ ಘಟದಲ್ಲಿರುವಾಗ ಚಿಂತನೆ ಬಿಟ್ಟುಹೋಗುವ ಕಾರಣ ಏನಿದೆ? ಎಲೆ ಮನಸ್ಸೇ! ಪ್ರಭುನ್ನು ಬಿಟ್ಟು, ಆನಂದವನ್ನು ಬಿಟ್ಟು ವಿಷಯಗಳಲ್ಲಿ ಹೋಗುತ್ತಿರುವೆಯಲ್ಲ, ಆಶ್ಚರ್ಯ! ಹೀಗೆ ಸಮಜಾಯಿಸುವುದರಿಂದ ಮನಸ್ಸು ತಿಳಿಯುತ್ತದೆ ಮತ್ತು ಸಾಕ್ಷಾತ್ ಅಮೃತವನ್ನು ಬಯಸುತ್ತದೆ. ಮಧುರವಾದ ಹಾಲಿನ ಲೋಟದಲ್ಲಿ ಹಾವು ಬಾಯಿ ಹಾಕಿದೆ ಎಂದು ತಿಳಿದಾಗ ಅದು ತ್ಯಾಜ್ಯವಾಗಿದೆ. ಅಂದರೆ ಸಂಸಾರೀ ಭೋಗಗಳು ಮಧುರವಾಗಿ ಕಾಣುತ್ತವೆ, ಆದರೆ ಅದರಲ್ಲಿ ಮಾಯಾರೂಪಿಣಿ ಹಾವು ಬಾಯಿ ಹಾಕಿದೆ, ಹೀಗೆ ಯೋಚಿಸಿ ಅದನ್ನು ತ್ಯಾಗಮಾಡಬೇಕು. ಆ ಹಾಲು ವಿಷರೂಪವಾಗಿದೆ ಎಂಬ ಅರಿವು ಆದಾಗ ಮನಸ್ಸು ಆ ಕಡೆ ಹೋಗುವುದಿಲ್ಲ, ಇಷ್ಟು ನೋಡಿ, ಯೋಚಿಸಿಯೂ ಅತ್ತಹೋದರೆ ಇನ್ನೂ ಇದು ಪ್ರಭುವನ್ನು ಅರಿಯಲಿಲ್ಲವೆಂದೇ ತಿಳಿಯಬೇಕು, ಇನ್ನೂ ಇವನು ಭೋಗಗಳ ವಿಷ ತಿಳಿಯಲೇ ಇಲ್ಲ. ಈ ವಿಷವನ್ನು ಸಂಸಾರಿಗಳು ತಿಳಿಯುವುದಿಲ್ಲ. ತಿಳಿದುಕೊಳ್ಳುವ ಆವಶ್ಯಕತೆಯನ್ನು ಬಯಸುವುದಿಲ್ಲ. ಹೌದು ಜ್ಞಾನಿಗಳು ತಿಳಿಯುತ್ತಾರೆ, ಆದ್ದರಿಂದ ಮನಸ್ಸಿಗೆ ಸಮಜಾಯಿಸಬೇಕು - ಎಲೈ ಮನಸ್ಸೇ! ಇದೇನು ಮಾಡುತ್ತಿರುವೆ? ಶಾಂತವಾಗಿರು.</p>
<p class="Text"><span class="char-style-override-2">ಪ್ರಶ್ನೆ - </span>ಈ ಮನಸ್ಸು ಕ್ರಮವಾಗಿ ತಿಳಿಯುವುದೋ ಇಲ್ಲವೋ, ನಮಗೆ ಭರವಸೆ ಇಲ್ಲ. ಇದರ ಹಟವನ್ನು ನೋಡಿದರೆ ಸಂಶಯವಾಗುತ್ತದೆ. ಇದು ಮೋಸ ಮಾಡುತ್ತದೆ. ತಿಳುವಳಿಕೆ ಬರದಿದ್ದರೆ ಏನು ಮಾಡಬೇಕು?</p>
<p class="Text"><span class="char-style-override-2">ಉತ್ತರ - </span>ಮನಸ್ಸಿನಲ್ಲಿ ತುಂಬಾ ಸಾಹಸ ಇಟ್ಟುಕೊಳ್ಳಬೇಕು. ಈ ಮನಸ್ಸಾದರೋ ಹೀಗೆಯೇ ಇದೆ, ಒಳ್ಳೆಯದಾಗುವುದೋ ಇಲ್ಲವೋ! ಹೀಗೆ ಭಾವಿಸಬೇಕು. ಆಗ ಹಿಂದಿನ ಸಂಚಿತದಿಂದಲೇ ಕೆಟ್ಟವಾಸನೆ ಬಂದಿದೆ ಎಂದು ಯೋಚಿಸಿರಿ. ಇದನ್ನು ಬಿಡಿರಿ, ಮನಸ್ಸಾದರೋ ಪಾಪಿಯಾಗಿದೆ, ಆಗಾಗ ಸಾಧಕರಿಗೆ ಮೋಸ ಮಾಡುತ್ತದೆ. ಕಾಮ-ಕ್ರೋಧಾದಿ ಅಂತರಂಗದ ಶತ್ರುಗಳನ್ನು ಕೊಂದುಬಿಡಿ. ನಾವು ನಡೆಯದಿದ್ದರೆ ಇವು ನಮ್ಮನ್ನು ಕೆಟ್ಟ ದಾರಿಯಲ್ಲಿ ಹೇಗೆ ನಡೆಸೀತು? ಭಗವಂತನು ಸ್ವತಃ ಹೇಳುತ್ತಾನೆ - ಭರವಸೆಯನ್ನಿಡಬೇಕು.</p>
<p class="Shlok">ಮಾಂ ಹಿ ಪಾರ್ಥ ವ್ಯಪಾಶ್ರಿತ್ಯ ಯೇಽಪಿ ಸ್ಯುಃ ಪಾಪಯೋನಯಃ ।</p>
<p class="Shlok">ಸ್ತ್ರಿಯೋ ವೈಶ್ಯಾಸ್ತಥಾ ಶೂದ್ರಾಸ್ತೇಽಪಿ ಯಾಂತಿ ಪರಾಂ ಗತಿಮ್ ॥</p>
<p class="TXT-Right">(ಗೀತೆ 9/32)</p>
<p class="Text">ಎಲೈ ಅರ್ಜುನ! ಸ್ತ್ರೀಯರು, ವೈಶ್ಯರು, ಶೂದ್ರಾದಿಗಳು ಮತ್ತು ಪಾಪಯೋನಿಯವರು ಯಾರೆ ಇರಲಿ, ಅವರೂ ಕೂಡ ನನಗೆ ಶರಣಾಗಿ ಪರಮಗತಿಯನ್ನು ಪಡೆಯುತ್ತಾರೆ.</p>
<p class="Shlok">ಅನನ್ಯ ಚೇತಾಃ ಸತತಂ ಯೋ ಮಾಂ ಸ್ಮರತಿ ನಿತ್ಯಶಃ ।</p>
<p class="Shlok">ತಸ್ಯಾಹಂ ಸುಲಭಃ ಪಾರ್ಥ ನಿತ್ಯಯುಕ್ತಸ್ಯ ಯೋಗಿನಃ ॥</p>
<p class="TXT-Right">(ಗೀತೆ 8/14)</p>
<p class="Text">ಎಲೈ ಅರ್ಜುನ! ನನ್ನಲ್ಲಿ ಅನನ್ಯಚಿತ್ತದಿಂದ ಸ್ಥಿತನಾದ, ನಿರಂತರವಾಗಿ ನನ್ನನ್ನು ಸ್ಮರಿಸುವ, ನಿರಂತರ ನನ್ನಲ್ಲಿ ಯುಕ್ತನಾದ ಯೋಗಿಗೆ ನಾನು ಸುಲಭನಾಗಿದ್ದೇನೆ ಅರ್ಥಾತ್ ಸುಲಭವಾಗಿ ಪ್ರಾಪ್ತವಾಗುತ್ತೇನೆ.</p>
<p class="Text">ಈ ಭಗವದ್ ವಾಕ್ಯಗಳ ಮೇಲೆ ವಿಚಾರ ಮಾಡಿ ಭರವಸೆಯನ್ನಿಡಿರಿ ಹಾಗೂ ಭಗವಂತನ ದಯೆ ನಮ್ಮ ಮೇಲೆ ಇದೆ ಎಂದು ಭಾವಿಸಿರಿ. ಏಕೆ ಚಿಂತಿಸಬೇಕು? ಅವಶ್ಯವಾಗಿ ವಿಜಯವಾಗುವುದು, ದರ್ಶನದಲ್ಲಿ ವಿಳಂಬವಾದರೇ ಆಗಲಿ.</p>
<p class="Text">ಭಗವಚ್ಚರ್ಚೆ ಮತ್ತು ಭಗವದ್ದಯೆ ಇದಕ್ಕೆ ಸಮಾನವಾಗಿ ಯಾವ ವಸ್ತುವೂ ಇಲ್ಲ, ಇದರ ಮುಂದೆ ಯಾರದು ಏನೂ ನಡೆಯದು, ಅಂತಹ ವಸ್ತು ಆಗಿದೆ. ಎಲ್ಲ ಸಮಯದಲ್ಲಿ ಹೀಗೆ ಸಿಗುವುದು ಕಠಿಣವಿದೆ. ಭಗವಂತನು ಕೊಟ್ಟಿರುವ ಈ ಸಂದರ್ಭವು ಅವನನ್ನು ಸೇರಲೆಂದೇ ಕೊಟ್ಟಿರುವನು. ಪ್ರಭು! ನಾನು ಯಾವ ಪ್ರಾಯಶ್ಚಿತ್ತ ಮಾಡಲಿ, ಯಾವ ಕಠಿಣವ್ರತ ಮಾಡಲಿ, ಅದರಿಂದ ಸ್ವಲ್ಪ ಸಮಯದಲ್ಲೇ ನಿನ್ನನ್ನು ಸೇರಬಲ್ಲೆನು? ಎಂದು ಹೇಳಬೇಕು.</p>
<p class="Text">ಇದು ಸಂಚಿತ ಪಾಪದ ಕಾರಣವೇ ಆಗಿದೆ ಎಂದು ಮನಸ್ಸಿಗೆ ಸಮಜಾಯಿಸಿರಿ, ಇದರ ಪ್ರಾಯಶ್ಚಿತ್ತ ಪ್ರಭುವಿನ ಆಶ್ರಯ ಪಡೆದು ಇದನ್ನು ಅದುಮಿ ಬಿಡಿ, ಆಗ ಎಂದೂ ಪಾಪದ ಸ್ಫುರಣೆ ಉಂಟಾಗಲಾರದು.</p>
<p class="Shlok">ಶೌರ್ಯಂ ತೇಜೋ ಧೃತಿರ್ದಾಕ್ಷಂ ಯುದ್ಧೇ ಚಾಪ್ಯಪಲಾಯನಮ್ ।</p>
<p class="Shlok">ದಾನಮೀಶ್ವರಭಾವಶ್ಚ ಕ್ಷಾತ್ರಂ ಕರ್ಮ ಸ್ವಭಾವಜಮ್ ॥</p>
<p class="TXT-Right">(ಗೀತೆ 18/43)</p>
<p class="Text">ಶೌರ್ಯ ಪರಾಕ್ರಮ, ತೇಜ, ಧೈರ್ಯ, ಚತುರತೆ ಮತ್ತು ಯುದ್ಧದಿಂದ ಎಂದೂ ಓಡಿಹೋಗದ ಸ್ವಭಾವ, ದಾನ, ಸ್ವಾಮಿಭಾವ ಅರ್ಥಾತ್ ನಿಃಸ್ವಾರ್ಥ ಭಾವದಿಂದ ಎಲ್ಲರ ಹಿತವನ್ನು ಚಿಂತಿಸಿ ಶಾಸ್ತ್ರಾನುಸಾರ ಶಾಸನದ ಮೂಲಕ ಪ್ರೇಮದಿಂದ ಮಕ್ಕಳಂತೆ ಪ್ರಜೆಯನ್ನು ಪಾಲಿಸುವ ಭಾವ - ಇವೆಲ್ಲ ಕ್ಷತ್ರಿಯನ ಸ್ವಾಭಾವಿಕ ಕರ್ಮಗಳಾಗಿವೆ.</p>
<p class="Text">ಈ ಶ್ಲೋಕಕ್ಕನುಸಾರ ನಾವೂ ವೀರತ್ವದಿಂದ ಧೈರ್ಯದಿಂದ ಕೆಲಸ ಮಾಡಿಕೊಳ್ಳಬೇಕು. ಇದಾದರೋ ಯುದ್ಧವಾಗಿದೆ, ಮಾಡುತ್ತಾ ಹೋಗಿ. ಶೌರ್ಯದಿಂದ ವೇಗವಾಗಿ ನಡೆಯಿರಿ, ಮತ್ತೆ ನಮ್ಮನ್ನು ತಿಂದು ಬಿಡುವಂತಹ ಯಾವುದೇ ಶಕ್ತಿಯಿಲ್ಲ. ಧೈರ್ಯದಿಂದ ಇರಿ, ವಿಘ್ನಗಳು ಎಷ್ಟೇ ಬರಲಿ. ಅರ್ಜುನನ ಬಳಿ ಶಸ್ತ್ರಗಳು ಇದ್ದರೂ ಜೊತೆಗೆ ಪ್ರಭು ಕುಳಿತಿರುವನು; ಗಮನವಿಡಿರಿ.</p>
<p class="Text"><span class="char-style-override-2">ಪ್ರಶ್ನೆ - </span>ಮೋಹ ಎಂದು ಯಾವುದನ್ನು ಹೇಳುವರು?</p>
<p class="Text"><span class="char-style-override-2">ಉತ್ತರ - </span>ಆಸಕ್ತಿ, ಸಾಂಸಾರಿಕ ಪ್ರೇಮವನ್ನು ಮೋಹ ಎಂದು ಹೇಳುತ್ತಾರೆ.</p>
<p class="Text"><span class="char-style-override-2">ಪ್ರಶ್ನೆ - </span>ಮೋಹ ಹೇಗೆ ಬಿಟ್ಟು ಹೋಗುವುದು? ಇದರಿಂದ ಭಗವತ್ಪ್ರೇಮವೂ ಬಿಟ್ಟು ಹೋಗುತ್ತದೆ. ಏನು ಮಾಡುವುದು?</p>
<p class="Text"><span class="char-style-override-2">ಉತ್ತರ - </span>ಈ ರೋಗದಲ್ಲಿ ಹೆಚ್ಚಿನ ಜನರು ಸಿಕ್ಕಿಹಾಕಿಕೊಂಡಿರುವರು, ಸಂಸಾರದಲ್ಲಿ ಸುಖ ಕಂಡುಬರುತ್ತದೆ, ಸುಖದ ಪ್ರತೀತಿಯಿಂದ ಮೋಹ ಉಂಟಾಗುತ್ತದೆ. ಈ ಕಾರಣದಿಂದಲೇ ಮನುಷ್ಯನು ಇದರಲ್ಲಿ ಬಂಧಿತರಾಗಿದ್ದಾರೆ ಹಾಗೂ ಭಗವಂತನನ್ನು ಮರೆತು ಬಿಡುತ್ತಾರೆ. ಪುತ್ರಾದಿಗಳಲ್ಲಿ ಮಮತೆ ಇರಬಾರದು. ಈ ಜ್ಞಾನ ಉಂಟಾದಾಗಲೂ ನಾವು ಎಚ್ಚರಗೊಳ್ಳುವುದಿಲ್ಲ.</p>
<p class="Text"><span class="char-style-override-2">ಪ್ರಶ್ನೆ - </span>ಮೋಹ ನಿಜವಾಗಿದೆಯೋ, ಸುಳ್ಳೋ?</p>
<p class="Text"><span class="char-style-override-2">ಉತ್ತರ - </span>ಪ್ರತೀತಿ ಕಾಲದಲ್ಲಿ ನಿಜವಿರುವಂತೆ ಅನಿಸುತ್ತದೆ, ಸಂಸಾರದೊಂದಿಗೆ ಸಂಸರ್ಗ ಉಂಟಾದಾಗ ನಿಜವೆಂದು ಅನಿಸುವುದು, ಅದಕ್ಕಾಗಿ ಹೀಗೆ ಆಗುತ್ತದೆ, ರೋಗಿಯು ಕುಪಥ್ಯ ಮಾಡಿದರೆ ಫಲ ಹೀಗೆ ಆಗುತ್ತದೆ. ವಾಸ್ತವವಾಗಿ ಇದು ನಿಜವಾದ ಸುಖವಲ್ಲ. <span class="char-style-override-2">‘ನಾಸತೋ ವಿದ್ಯತೇ ಭಾವೋ’ </span>ಸಂಸಾರೀ ಭೋಗಗಳು ಯಾವಾಗಲೂ ಇರುವುದಿಲ್ಲ, ಅದಕ್ಕಾಗಿ ನಿಜವಲ್ಲ. ಮನುಷ್ಯ ಭೋಜನ ಮಾಡುತ್ತಾನೆ ಹಾಗೂ ಮಾಡುತ್ತಾ - ಮಾಡುತ್ತಾ ಬಿಟ್ಟು ಬಿಡುತ್ತಾನೆ, ಏಕೆಂದರೆ ಮತ್ತೆ ಅವನಿಗೆ ಸುಖವಾಗುವುದಿಲ್ಲ, ಹೊಟ್ಟೆ ತುಂಬಿ ಹೋಗುತ್ತದೆ. ಹೀಗೆಯೇ ಹೂವಿನಲ್ಲಿ ಪರಿಮಳ ಇರುತ್ತದೆ, ಅದನ್ನು ಒಂದೆರಡು ಸಲ ಮೂಸಿದಾಗ ಅರುಚಿ ಉಂಟಾಗುತ್ತದೆ. ಬೆಳಿಗ್ಗೆ ಹೂವು ಸುಂದರ, ಸುಗಂಧಿತವಾಗಿತ್ತು, ಮಧ್ಯಾಹ್ನ ಬಾಡಿ ಹೋಗುತ್ತದೆ, ಮರುದಿನ ಒಣಗಿ ಹೋಗುತ್ತದೆ. ಬೆಳಿಗ್ಗಿನಿಂದ ಸಂಜೆಯೊಳಗೆ ವ್ಯತ್ಯಾಸವಾಗುತ್ತದೆ. ಎರಡು ದಿನ ಬಳಿಕ ಅದರ ಬಣ್ಣ - ಆಕಾರವೂ ಬದಲಾಗುತ್ತದೆ. ಇದರಿಂದ ಯಾವುದೇ ಪದಾರ್ಥದಲ್ಲಿ ಸುಖವಿಲ್ಲ ಎಂದು ತಿಳಿಯುತ್ತದೆ.</p>
<p class="Text"><span class="char-style-override-2">ಪ್ರಶ್ನೆ - </span>ಎಲ್ಲ ಹೊತ್ತಿನಲ್ಲಿ ಸುಖವಾಗುವುದಿಲ್ಲ, ಆದರೆ ಕ್ಷಣಿಕವಾದರೂ ಆಗುತ್ತದಲ್ಲ?</p>
<p class="Text"><span class="char-style-override-2">ಉತ್ತರ - </span>ಇದು ಮೋಸಮಾತ್ರವಿದೆ, ಕೇವಲ ಸುಖದ ಕಲ್ಪನೆಯಾಗಿದೆ. ಅದರಲ್ಲಿ ಸುಖವಾದರೋ ಕ್ಷಣಿಕವಾಗಿಯೂ ಇಲ್ಲ; ಏಕೆಂದರೆ ಯಾವುದೇ ಪದಾರ್ಥ ಎಲ್ಲರಿಗೆ ಅನುಕೂಲವಾಗಿರುವುದಿಲ್ಲ. ಮಾಂಸ ತಿನ್ನುವವನಿಗೆ ರುಚಿಯಾಗುತ್ತದೆ ಮತ್ತು ತಿನ್ನದವನಿಗೆ ವಾಕರಿಕೆ ಬರುತ್ತದೆ, ಪದಾರ್ಥ ಒಂದೇ ಆಗಿದೆ ಆದರೆ ಭಾವನೆ ಬೇರೆ ಬೇರೆ ಎರಡು ರೀತಿಯದಾಗುತ್ತದೆ. ಸುಂದರ ಯುವತಿ ಸ್ತ್ರೀಯು ವಿರಕ್ತನಿಗೆ ಒಳ್ಳೆಯದಾಗಿ ಕಾಣುವುದಿಲ್ಲ, ಕಾಮಿಗೆ ಒಳ್ಳೆಯವಳು, ಭೋಗಿಗೆ ರಮಣೀಯ; ಇದೇ ಕಲ್ಪನೆ ಬ್ರಹ್ಮಾಂಡದಲ್ಲಿಯೂ ಮಾಡಬೇಕು. ಪರಮಾತ್ಮನು ಇರುವಲ್ಲಿ ಆನಂದವೇ ಆನಂದವಿದೆ ಮತ್ತು ಅವನು ಎಲ್ಲೆಡೆ ಇರುವನು. ವಾಸ್ತವವಾಗಿ ಭೋಗದಲ್ಲಿ ಆನಂದವು ಇಲ್ಲ, ಎಲ್ಲ ದುಃಖವೇ ಇದೆ. ಭೋಗದ ಪರಿಣಾಮ ಎಲ್ಲ ಕಡೆ, ಎಲ್ಲ ಸ್ಥಾನದಲ್ಲಿ ಕೆಟ್ಟದೇ ಆಗಿದೆ, ಈ ಲೋಕದಲ್ಲಿರಲಿ ಪರಲೋಕದಲ್ಲಿರಲಿ. ಸ್ತ್ರೀಗಾಮಿಗೆ ರೋಗ ಉಂಟಾಗುತ್ತದೆ, ಆಯಸ್ಸು ಕ್ಷೀಣವಾಗುತ್ತದೆ, ತೇಜಸ್ಸು ವೀರ್ಯ ಇಲ್ಲವಾಗುತ್ತದೆ. ಆದ್ದರಿಂದ ಸುಖ ಕ್ಷಣಿಕವಾಗಿದೆ, ರೋಗ ಅನಂತವಾಗಿವೆ.</p>
<p class="Text"><span class="char-style-override-2">ಪ್ರಶ್ನೆ - </span>ನಾವು ತಿಳಿದರೂ ತಿಳಿಯುತ್ತಿಲ್ಲ, ಮೋಹ ತೊಲಗುವುದಿಲ್ಲ, ಏನು ಮಾಡಲಿ?</p>
<p class="Text"><span class="char-style-override-2">ಉತ್ತರ - </span>ಈ ವಿಷಯದಲ್ಲಿ ಮನುಷ್ಯ ಶರೀರ ದೊರಕಿದುದು ಕ್ಷಣಿಕ ಸುಖಕ್ಕಾಗಿ ಅಲ್ಲ, ಆದರೆ ಅನಂತ ಸುಖಕ್ಕಾಗಿ ಇದೆ ಎಂದು ವಿಚಾರ ಮಾಡಬೇಕು. ಇತ್ತ ಗಮನ ಕೊಟ್ಟರೆ ಮನುಷ್ಯ ಯೋನಿ ಬೇರೆ ಯೋನಿಗಳಿಗಿಂತ ಶ್ರೇಷ್ಠವಾಗಿದೆ ಎಂದು ತಿಳಿದು ಬರುತ್ತದೆ. ಕ್ಷಣಿಕ ಸುಖಕ್ಕಾಗಿ ಈ ಶರೀರ ಸಿಕ್ಕಿದುದಲ್ಲ; ಏಕೆಂದರೆ, ಈ ಕ್ಷಣಿಕ ಸುಖವಾದರೋ ಇತರ ಯೋನಿಗಳಲ್ಲಿಯೂ ಸಿಗುತ್ತದೆ. ಕ್ಷಣಿಕ ಸುಖಕ್ಕಾಗಿಯೇ ಸಿಕ್ಕಿದೆ ಎಂದು ತಿಳಿದುಕೊಂಡರೂ ನಮಗಿಂತ ವೇಶ್ಯೆಯೂ ಒಳ್ಳೆಯವಳು, ವೇಶ್ಯೆಗೆ ಎಷ್ಟು ಆನಂದ ಕಂಡು ಬರುತ್ತದೋ ಅಷ್ಟೇ ಆನಂದ ನಾಯಿಗೆ ಹೆಣ್ಣು ನಾಯಿಯಿಂದ, ಕತ್ತೆಗೆ ಹೆಣ್ಣು ಕತ್ತೆಯಿಂದ ಸಿಗುತ್ತದೆ.</p>
<p class="Text">ದಧೀಚಿ ಋಷಿಯ ಬಳಿಗೆ ಇಂದ್ರನು ಹೋದಾಗ ಮುನಿಯು ಕೇಳಿದರು-ಏನು ಬಂದಿರುವೆ? ಇಂದ್ರನೆಂದ-ಜ್ಞಾನ ಕಲಿಯಲು.</p>
<p class="Text"><span class="char-style-override-2">ಮುನಿಯು ಹೇಳಿದರು - </span>ನಿನಗೆ ಜ್ಞಾನ ತಿಳಿಸಲಾಗುವುದಿಲ್ಲ. ಏಕೆಂದರೆ ನೀನು ಇಂದ್ರಾಣಿಯೊಂದಿಗೆ ಆನಂದ ಪಡೆಯುವಂತೆ ನಾಯಿಗೂ ಕೂಡ ಹೆಣ್ಣುನಾಯಿಯಿಂದ ಸಿಗುತ್ತದೆ, ಆದ್ದರಿಂದ ನಾನು ನಿನಗೆ ಜ್ಞಾನವನ್ನು ಕೊಡುವುದಿಲ್ಲ. ದಧೀಚಿ ಋಷಿಗಳಾದರೋ ಬೇರೆಯೇ ಆನಂದದಲ್ಲಿ ಮುಳುಗಿದ್ದರು, ಅವರಿಗೆ ಇಂದ್ರನ ಸುಖದಿಂದ ಜುಗುಪ್ಸೆ ಉಂಟಾಯಿತು, ಏಕೆಂದರೆ ಎಲ್ಲ ಪದಾರ್ಥ ಕ್ಷಣಿಕವಾಗಿವೆ.</p>
<p class="Text"><span class="char-style-override-2">ಪ್ರಶ್ನೆ - </span>ನಾವು ತಿಳಿದು-ತಿಳಿದು ಸಂಸಾರೀ ಭೋಗಗಳಲ್ಲಿ ಹೋಗುತ್ತೇವೆ, ಪರಮೇಶ್ವರನಲ್ಲಿ ಇಲ್ಲ, ಏನು ಮಾಡಲಿ?</p>
<p class="Text"><span class="char-style-override-2">ಉತ್ತರ - </span>ನಮಗೆ ಸಿಕ್ಕಿದವರೆಲ್ಲರೂ ವಿಷಯಗಳ ಸಂಸರ್ಗದ ಉಪದೇಶ ಕೊಡುವವರೆ ಸಿಕ್ಕಿರುವರು, ಇದೇ ಕಾರಣವಾಗಿದೆ.</p>
<p class="Text"><span class="char-style-override-2">ಪ್ರಶ್ನೆ - </span>ಇವುಗಳ ವ್ಯಾಖ್ಯಾನ ಎಲ್ಲಿಯೂ ಆಗುವುದಿಲ್ಲ.</p>
<p class="Text"><span class="char-style-override-2">ಉತ್ತರ - </span>ಇವುಗಳ ಕ್ರಿಯಾರೂಪದಿಂದ ವ್ಯಾಖ್ಯಾನ ಆಗುತ್ತಾ ಇರುತ್ತದೆ. ಪರಸ್ಪರ ಊಟ-ತಿಂಡಿಯ, ಉಡುವ-ಫ್ಯಾಶನ್ನಿನ ಮಾತುಗಳಲ್ಲದೆ ಬೇರೆ ಮಾತೇ ಇರುವುದಿಲ್ಲ. ದ್ವೇಷವಾದರೆ ನಾಯಿ-ಬೆಕ್ಕುಗಳಲ್ಲಿಯೂ ಇರುತ್ತದೆ. ಅವೂ ಕೂಡ ರೊಟ್ಟಿಗಾಗಿ ಜಗಳ ಕಾಯುತ್ತವೆ. ಇವರಲ್ಲದೆ ಎಷ್ಟು ಜನರು ಸಿಕ್ಕಿದರೋ ಹಣದ ಪ್ರಭಾವ ತಿಳಿಸುವವರೇ ಸಿಕ್ಕಿದರು. ಭಗವಂತನ ಪ್ರಭಾವ ಹೇಳುವವರು ಸಿಕ್ಕಿಯೇ ಇಲ್ಲ. ಹಣದ ಲೋಭ ನಮಗೆ ಬಾಲ್ಯದಿಂದಲೇ ಅಂಟಿಕೊಂಡಿದೆ. ಅಪ್ಪನ ಜೊತೆ ಪೇಟೆಗೆ ಹೋದಾಗ ಮಿಠಾಯಿ ಕಾಣಿಸಿತು, ಅತ್ತುಬಿಟ್ಟೆ ಒಂದು ಕಾಸು ಸಿಕ್ಕಿತು. ಕೆಲವು ದಿನಗಳ ಬಳಿಕ ಕಾಸು ಕೇಳಿದರೂ ಸಿಗಲಿಲ್ಲ ಮತ್ತೆ ಕಳ್ಳತನ ಮಾಡಿದ. ಈ ಹಣಕ್ಕಾಗಿಯೇ ಜಗತ್ತಿನಲ್ಲಿ ಮೊಕದ್ದಮೆ ನಡೆಯುತ್ತವೆ. ಎಲ್ಲಿ ನೋಡಿದಲ್ಲಿ ಹಣವೇ ಇದೆ ಹಾಗೂ ಹಣವನ್ನೇ ಭಗವಂತನೆಂದು ತಿಳಿದಿದ್ದೇವೆ. ಇಂತಹ ಸ್ಥಾನದಲ್ಲಿ ಬಟ್ಟೆ ಹಂಚಲಾಗುತ್ತದೆ ಎಂಬ ಸುದ್ದಿ ಕೇಳಿದರೆ ಅಸಂಖ್ಯ ಜನರು ಸೇರುವರು, ಆದರೆ ಪ್ರಭುವಿನ ಗುಣಗಾನದಲ್ಲಿ ಯಾರೂ ಬರಲಾರರು. ಆಹಾ ನೋಡಿ! ನಾವು ಹಣದ ಪ್ರವಾಹದಲ್ಲಿ ಹರಿದುಹೋಗುತ್ತಿದ್ದೇವೆ. ಏನು ಮಾಡಲಿ? ಆದರೆ ನಿಶ್ಚಯಿಸಿರಿ-ಪ್ರಪಂಚದ ಎಲ್ಲ ಸುಖಗಳನ್ನು ಒಂದುಗೂಡಿಸಿದರೂ ಪರಮಾತ್ಮನ ಸುಖದ ಒಂದು ಬಿಂದುವಿಗೂ ತುಲನೆ ಮಾಡಿದರೆ ಆ ಒಂದು ಬಿಂದು ಸಂಸಾರೀ ಸುಖಕ್ಕಿಂತ ಅತ್ಯಂತ ವಿಲಕ್ಷಣವಾಗಿದೆ. ಮಾನ-ದೊಡ್ಡಸ್ತಿಕೆ, ಪ್ರತಿಷ್ಠೆಗಳನ್ನು ವಿಷದಂತೆ ತಿಳಿಯಿರಿ. ಸೆಂಟ್, ಅತ್ತರ ಇವುಗಳ ಆನಂದ ವೈರಾಗ್ಯ ಉಂಟಾದಾಗ ಮೂತ್ರದಂತೆ ಅನಿಸುತ್ತದೆ. ಬೆಲ್ಲ ತಿನ್ನುವವನಿಗೆ ಅಮೃತದ ಅರಿವು ಎಲ್ಲಿ ತಾನೆ ಇರಬಲ್ಲದು. ಸೂರ್ಯನು ಇಲ್ಲದಿರುವ ದೇಶದಲ್ಲಿ ಅಂಧಕಾರವಿರುತ್ತದೆ, ಅಲ್ಲಿ ಮಿಣುಕು ಹುಳದ ಪ್ರಕಾಶವೇ ಅವರಿಗೆ ಒಳ್ಳೆಯದೆನಿಸುತ್ತದೆ. ನಮ್ಮಲ್ಲಿ ಹಗಲು ಇರುತ್ತದೆ ಎಂದು ಹೇಳಿದರೆ, ಹಗಲು ಯಾವ ವಸ್ತು ಆಗಿದೆ? ಎಷ್ಟು ದೊಡ್ಡದಿರುತ್ತದೆ? ನಾವು ಹೇಳಿದೆವು - ಅದರಲ್ಲಿ ಪ್ರಕಾಶ ಹೆಚ್ಚಾಗಿರುತ್ತದೆ. ಅವರು ಕೇಳಿದರು - ಎಲ್ಲ ಮಿಣುಕು ಹುಳಗಳ ಪ್ರಕಾಶ ಸೇರಿಸಿದರೆ ಅದಕ್ಕೆ ಸರಿಯಾದೀತೇ? ಆಗಲಾರದು ಎಂದು ನಾವು ಹೇಳಿದಾಗ ಮತ್ತೆ ಕೇಳಿದರು - ಬೆಂಕಿಕಡ್ಡಿಯ ಪ್ರಕಾಶ ಮಾಡಿದರೆ ಅದಕ್ಕೆ ಸರಿಯಾದೀತು. ಕೊನೆಗೆ ಅವನು ಹೇಳಿದನು - ಈ ಪರ್ವತವನ್ನು ಉರಿಸಿದರೆ ಆ ಪ್ರಕಾಶಕ್ಕೆ ಸರಿಸಮಾನವಾಗಬಹುದೇ? ಇಷ್ಟರವರೆಗೆ ಅವನು ಸೂರ್ಯನನ್ನು ಸುಳ್ಳು ಎಂದು ತಿಳಿಯುತ್ತಿದ್ದ, ಆದರೆ ಅವನನ್ನು ಸೂರ್ಯನ ಪ್ರಕಾಶದಲ್ಲಿ ಕರೆದುಕೊಂಡು ಬಂದರೆ ಅವನು ಮುಗ್ಧನಾದನು, ಮೊದಲು ಅವನು ಮಿಣುಕು ಹುಳವನ್ನೇ ಶ್ರೇಷ್ಠವೆಂದು ತಿಳಿಯುತ್ತಿದ್ದನು. ಹೀಗೆಯೇ ನಾವು ಮಿಣುಕು ಹುಳದ ಪ್ರಕಾಶದಂತೆ ಸುಖ ಕೊಡುವಂತಹ ಭೋಗಗಳನ್ನೇ ಸರ್ವಶ್ರೇಷ್ಠವೆಂದು ತಿಳಿದು ಕುತಿದ್ದೇವೆ, ಅದಕ್ಕಾಗಿ ಆ ಪೂರ್ಣ ಸುಖದ ಯಾವುದೇ ಅನುಭವವಾಗುವುದಿಲ್ಲ. ಆದರೆ ಮಹಾಪುರುಷರೇ ನಮ್ಮನ್ನು ಜ್ಞಾನದಲ್ಲಿ ಕೊಂಡುಹೋಗುತ್ತಾರೆ. ಮಹಾಪುರುಷರೂ ಕೂಡ ಯಾರೋ ಒಬ್ಬರೇ ಆಗಿರುತ್ತಾರೆ. ಭಗವಂತನು ಹೇಳುತ್ತಾನೆ -</p>
<p class="Shlok">ಮನುಷ್ಯಾಣಾಂ ಸಹಸ್ರೇಷು ಕಶ್ಚಿದ್ಯತತಿ ಸಿದ್ಧಯೇ ।</p>
<p class="Shlok">ಯತತಾಮಪಿ ಸಿದ್ಧಾನಾಂ ಕಶ್ಚಿನ್ಮಾಂ ವೇತ್ತಿ ತತ್ತ್ವತಃ ॥</p>
<p class="TXT-Right">(ಗೀತೆ 7/3)</p>
<p class="Text">ಸಾವಿರಾರು ಜನರಲ್ಲಿ ಯಾರೋ ಒಬ್ಬನು ನನ್ನ ಪ್ರಾಪ್ತಿಗಾಗಿ ಪ್ರಯತ್ನಿಸುತ್ತಾನೆ ಮತ್ತು ಆ ಪ್ರಯತ್ನ ಮಾಡುವ ಯೋಗಿಗಳಲ್ಲಿಯೂ ಯಾರೋ ಒಬ್ಬನು ನನ್ನ ಪರಾಯಣನಾಗಿ ನನ್ನನ್ನು ತತ್ತ್ವದಿಂದ ಅರ್ಥಾತ್ ಯಥಾರ್ಥರೂಪದಲ್ಲಿ ತಿಳಿಯುತ್ತಾನೆ.</p>
<p class="Text">ಸಾವಿರಾರು ಜನರಲ್ಲಿ ಯಾರೋ ಒಬ್ಬರೇ ಹೀಗಿರುತ್ತಾರೆ, ಆದರೆ ನಾವು ಅವರನ್ನು ಗುರುತಿಸಲಾರೆವು. ಅವರನ್ನು ಶ್ರದ್ಧೆಯಿಂದ, ಪ್ರೇಮದಿಂದ ಗುರುತಿಸಬಲ್ಲೆವು.</p>
<p class="Shlok">ತದ್ವಿದ್ಧಿ ಪ್ರಣಿಪಾತೇನ ಪರಿಪ್ರಶ್ನೇನ ಸೇವಯಾ ।</p>
<p class="Shlok">ಉಪದೇಕ್ಷ್ಯಂತಿ ತೇ ಜ್ಞಾನಂ ಜ್ಞಾನಿನಸ್ತತ್ವದರ್ಶಿನಃ ॥</p>
<p class="TXT-Right">(ಗೀತೆ 4/34)</p>
<p class="Text">ತತ್ತ್ವವನ್ನು ತಿಳಿದಿರುವ ಜ್ಞಾನೀಪುರುಷರಿಗೆ ಚೆನ್ನಾಗಿ ಸಾಷ್ಟಾಂಗ ನಮಸ್ಕಾರ ಹಾಗೂ ಸೇವೆ ಮತ್ತು ನಿಷ್ಕಪಟಭಾವದಿಂದ ಮಾಡಿದ ಪ್ರಶ್ನೆಯ ಮೂಲಕ ಆ ಜ್ಞಾನವನ್ನು ತಿಳಿಯಬೇಕು, ಆ ಮರ್ಮವನ್ನು ತಿಳಿದ ಜ್ಞಾನೀಗಳು ನಿನಗೆ ಆ ಜ್ಞಾನವನ್ನು ಉಪದೇಶ ಮಾಡುವರು.</p>
<p class="Text">ಕಠೋಪನಿಷತ್ತು ಹೇಳುತ್ತದೆ - <span class="char-style-override-2">ಉತ್ತಿಷ್ಠತ ಜಾಗ್ರತ ಪ್ರಾಪ್ಯ ವರಾನ್ನಿಬೋಧತ</span></p>
<p class="Text"><span class="char-style-override-2">ಪ್ರಶ್ನೆ -</span> ಮಹಾತ್ಮರು ಸೇವೆ, ನಮಸ್ಕಾರ ಬಯಸುವರೇನು?</p>
<p class="Text"><span class="char-style-override-2">ಉತ್ತರ -</span> ಇಲ್ಲ, ಇಂತಹ ಭಾವ ಅವರ ಕುರಿತು ಇದ್ದ ಶ್ರದ್ಧೆ ಮತ್ತು ಪ್ರೇಮದಿಂದ ಆಗುತ್ತದೆ. ಕರು ಪ್ರೇಮದಿಂದ ಹೋದರೆ ಹಸು ಅದಕ್ಕೆ ಹಾಲು ಕುಡಿಸುತ್ತದೆ. ಕಚ್ಚಿದರೆ ಅದೇ ಹಸು ಒದೆಯುತ್ತದೆ. ಇದು ಶ್ರದ್ಧೆಯಿಂದ ಸಿಗುವ ಮಾತಾಗಿದೆ.</p>
<p class="Shlok">ಶ್ರದ್ಧಾವಾನ್ ಲಭತೇ ಜ್ಞಾನಂ ತತ್ಪರಃ ಸಂಯತೇಂದ್ರಿಯಃ ।</p>
<p class="Shlok">ಜ್ಞಾನಂ ಲಬ್ಧ್ವಾ ಪರಾಂ ಶಾಂತಿಂ ಅಚಿರೇಣಾಧಿಗಚ್ಛತಿ ॥</p>
<p class="TXT-Right">(ಗೀತೆ 4/39)</p>
<p class="Text">ಎಲೈ ಅರ್ಜುನ! ಜಿತೇಂದ್ರಿಯ, ತತ್ಪರನಾದ, ಶ್ರದ್ಧಾವಂತ ಪುರುಷನು ಜ್ಞಾನವನ್ನು ಪಡೆದುಕೊಳ್ಳುವನು. ಜ್ಞಾನವನ್ನು ಪಡೆದು ತತ್ಕ್ಷಣ ಭಗವತ್ಪ್ರಾಪ್ತಿರೂಪೀ ಪರಮ ಶಾಂತಿಯನ್ನು ಪಡೆಯುತ್ತಾನೆ.</p>
<p class="Text"><span class="char-style-override-2">ಪ್ರಶ್ನೆ -</span> ಏನು ಮಾಡಲಿ? ಇಂತಹ ಪುರುಷರುಸಿಗುವುದಿಲ್ಲ, ಸಿಕ್ಕಿದರೂ ಗುರುತಿಸಲಾಗುವುದಿಲ್ಲ. ಯಾವುದಾದರೂ ಉಪಾಯ ತಿಳಿಸಿರಿ.</p>
<p class="Text"><span class="char-style-override-2">ಉತ್ತರ - </span>ಹೌದು, ಇದರ ಉಪಾಯ ಇಂತಿದೆ - ಮಹಾಪುರುಷರ ಲಿಪಿಬದ್ಧ ಉಪದೇಶಗಳನ್ನು ಓದಿರಿ ; ಅದು ಇದರಲ್ಲಿ ಸಹಾಯಕವಾಗಬಲ್ಲದು.</p>
<p class="Text"><span class="char-style-override-2">ಪ್ರಶ್ನೆ - </span>ಸಂಸಾರದಲ್ಲಿರುವ ಮೋಹವು ಹೇಗೆ ಬಿಟ್ಟು ಹೋದೀತು?</p>
<p class="Text"><span class="char-style-override-2">ಉತ್ತರ - </span>ಪ್ರಭುವಿನಲ್ಲಿ ನಮ್ಮ ಮೋಹವನ್ನು ಬಿಡಿಸು ಎಂದು ಪ್ರಾರ್ಥಿಸಿರಿ. ಸತ್ಸಂಗದಿಂದಲೂ ಮೋಹ ತೊಲಗುವುದು, ಇನ್ನೊಂದು ಉಪಾಯ - ಪ್ರಭುವಿನ ಮುಂದೆ ತುಂಬಾ ಅಳಬೇಕು, ಇದರಿಂದ ಪ್ರಭುಗೆ ದಯೆ ಬರುತ್ತದೆ.</p>
<p class="Text"><span class="char-style-override-2">ಪ್ರಶ್ನೆ - </span>ಈಗ ನಾವು ಪ್ರಭುವಿನ ಬಳಿ ಎಲ್ಲಿಗೆ ಹೋಗಲಿ?</p>
<p class="Text"><span class="char-style-override-2">ಉತ್ತರ - </span>ಆ ಪ್ರಭು ಎಲ್ಲೆಡೆ ಇರುವನು.</p>
<p class="Shlok">ಸರ್ವತಃ ಪಾಣಿಪಾದಂ ತತ್ಸರ್ವತೋಽಕ್ಷಿಶಿರೋಮುಖಮ್ ।</p>
<p class="Shlok">ಸರ್ವತಃ ಶ್ರುತಿಮಲ್ಲೋಕೇ ಸರ್ವಮಾವೃತ್ಯ ತಿಷ್ಠತಿ ॥</p>
<p class="TXT-Right">(ಗೀತೆ 13/13)</p>
<p class="Text">ಅವನು ಎಲ್ಲೆಡೆ ಕೈ-ಕಾಲುಳ್ಳವನು, ಎಲ್ಲೆಡೆ ಕಣ್ಣು, ತಲೆ, ಮುಖವುಳ್ಳವನು ಹಾಗೂ ಎಲ್ಲೆಡೆ ಕಿವಿಗಳುಳ್ಳವನು, ಏಕೆಂದರೆ ಅವನು ಜಗತ್ತಿನಲ್ಲಿ ಎಲ್ಲವನ್ನು ವ್ಯಾಪಿಸಿ ಸ್ಥಿತನಾಗಿರುವನು.</p>
<p class="Text">ನಮಗೆ ಎರಡು ಕೈಗಳಿವೆ, ಪ್ರಭುಗೆ ಎಲ್ಲೆಡೆ ಕೈಗಳಿವೆ.</p>
<p class="Text">ನಮಗೆ ಎರಡು ಕಣ್ಣುಗಳಿವೆ, ಪ್ರಭುವಿನ ಕಣ್ಣುಗಳು ಎಲ್ಲೆಡೆ ಇವೆ.</p>
<p class="Text">ನಮಗೆ ಎರಡು ಕಿವಿಗಳಿವೆ, ಪ್ರಭುವಿನ ಕಿವಿಗಳು ಎಲ್ಲೆಡೆ ಇವೆ.</p>
<p class="Text">ಎಲ್ಲೆಡೆ ಪ್ರಭುವೆ ಪ್ರಭು ತುಂಬಿರುವನು ಬೇರೆ ಏನೂ ಇಲ್ಲವೇ ಇಲ್ಲ.</p>
<p class="Text">ಎಲ್ಲೆಡೆ ಕಿವಿಗಳು ಹೇಗಿರುತ್ತವೆ? ಅದು ಹೀಗಿದೆ - ಎಲ್ಲಿ ಯಾರೂ ಇಲ್ಲವೋ ಅಲ್ಲಿಯೂ ಪ್ರಭು ಇದ್ದಾನೆ ಮತ್ತು ಅವನು ಎಲ್ಲವನ್ನು ಕೇಳುತ್ತಾನೆ. ಬೇರೆ ಎಲ್ಲ ಜೀವಿಗಳ ಕೈ-ಕಾಲುಗಳು ಪ್ರಭುವಿನದೆಂದು ತಿಳಿಯಿರಿ, ಅವನು ಹೀಗೆ ಎಲ್ಲೆಡೆ ಕೈ-ಕಾಲುಗಳುಳ್ಳವನು. ಒಂದು ಚಿನ್ನದ ಸಣ್ಣ ತುಂಡಿನಲ್ಲಿ ಎಲ್ಲ ರೀತಿಯ ಒಡವೆಗಳಿರುವಂತೆಯೇ, ಯಾರೋ ಸಹೋದರನೊಬ್ಬ ವಿದೇಶಕ್ಕೆ ಹೊರಟಾಗ ಪತ್ನಿಯು ಹೇಳಿದಳು - ನನಗೆ ಚಿನ್ನದ ಬಳೆಗಳನ್ನು ತರುವುದು, ಮಗಳು ಹೇಳಿದಳು - ನನಗೆ ಚಿನ್ನದ ಬೆಂಡೋಲೆ ತರುವುದು, ಮಗ ಉಂಗುರ ತರಬೇಕೆಂದು ಹೇಳಿದ. ಅವನು ಎಲ್ಲರ ಮಾತನ್ನು ಕೇಳಿ, ಪೇಟೆಯಲ್ಲಿ ಇಪ್ಪತ್ತೈದು ತೊಲೆಯ ಚಿನ್ನದ ಗಟ್ಟಿಯನ್ನು ಖರೀದಿಸಿದನು. ಅವನು ಮನೆಗೆ ಬಂದಾಗ ಎಲ್ಲರೂ ತಮ್ಮ-ತಮ್ಮ ವಸ್ತುಗಳನ್ನು ಕೇಳಿದರು. ಆಗ ಅವನು ಪ್ರತಿಯೊಬ್ಬರಿಗೆ ಅದೇ ಚಿನ್ನದ ಗಟ್ಟಿಯನ್ನು ತೋರಿಸಿದನು. ನಮ್ಮ ವಸ್ತು ಇದರಲ್ಲಿ ಇದೆ, ಇದರಿಂದ ಆಗಿಹೋದೀತು ಎಂದು ಎಲ್ಲರೂ ತಿಳಿದರು. ಇದೇ ರೀತಿ ಪರಮಾತ್ಮನಾಗಿರುವನು.</p>
<p class="Shlok">ಸರ್ವೇಂದ್ರಿಯ ಗುಣಾಭಾಸಂ ಸರ್ವೇಂದ್ರಿಯವಿವರ್ಜಿತಮ್ ।</p>
<p class="Shlok">ಅಸಕ್ತಂ ಸರ್ವಭೃಚ್ಚೈವ ನಿರ್ಗುಣಂ ಗುಣಭೋಕ್ತೃ ಚ ॥</p>
<p class="TXT-Right">(ಗೀತೆ 13/14)</p>
<p class="Text">ಸಂಪೂರ್ಣ ಇಂದ್ರಿಯಗಳ ವಿಷಯಗಳನ್ನು ತಿಳಿಯುವವನಾಗಿದ್ದಾನೆ, ಆದರೆ ವಾಸ್ತವವಾಗಿ ಎಲ್ಲ ಇಂದ್ರಿಯಗಳಿಂದ ರಹಿತ, ಆಸಕ್ತಿರಹಿತ ಹಾಗೂ ಗುಣಗಳಿಂದ ಅತೀತನಾಗಿದ್ದರೂ ತನ್ನ ಯೋಗಮಾಯೆಯಿಂದ ಎಲ್ಲರ ಧಾರಣ-ಪೋಷಣ ಮಾಡುವವನು ಮತ್ತು ಗುಣಗಳನ್ನು ಭೋಗಿಸುವವನೂ ಆಗಿದ್ದಾನೆ.</p>
<p class="Text">ಎಲ್ಲ ಇಂದ್ರಿಯಗಳ ಅರಿವು ಎಲ್ಲ ಕಡೆ ಆಗುತ್ತದೆ ಹಾಗೂ ಅವನೇ ಚರಾಚರಗಳಲ್ಲಿ ವ್ಯಾಪ್ತನಾಗಿದ್ದಾನೆ.</p>
<p class="Shlok">ಬಹಿರಂತಶ್ಚ ಭೂತಾನಾಮಚರಂ ಚರಮೇವ ಚ ।</p>
<p class="Shlok">ಸೂಕ್ಷ್ಮತ್ವಾತ್ತದವಿಜ್ಞೇಯಂ ದೂರಸ್ಥಂ ಚಾಂತಿಕೇಚ ತತ್ ॥</p>
<p class="TXT-Right">(ಗೀತೆ 13/15)</p>
<p class="Text">ಆ ಪರಮಾತ್ಮನು ಚರಾಚರ ಎಲ್ಲ ಪ್ರಾಣಿಗಳ ಒಳಗೆ-ಹೊರಗೆ ಪರಿಪೂರ್ಣನಾಗಿದ್ದಾನೆ ಮತ್ತು ಚರ-ಅಚರವೂ ಅವನೇ ಆಗಿದ್ದಾನೆ. ಅವನು ಸೂಕ್ಷ್ಮನಾದ್ದರಿಂದ ಅವಿಜ್ಞೇಯ ಹಾಗೂ ಅತಿ ಸಮೀಪದಲ್ಲಿಯೂ, ದೂರದಲ್ಲಿಯೂ ಸ್ಥಿತನಾಗಿದ್ದಾನೆ.</p>
<p class="Text">ಈ ಪ್ರಕಾರ ಚಿನ್ನದ ಗಟ್ಟಿಯಿಂದ ಮಗಳಿಗೂ, ಪತ್ನಿಗೂ ಸಂತೋಷವಾಯಿತು. ಚಿನ್ನದ ತತ್ತ್ವ ಇರುವಂತೆಯೇ ಪ್ರಭುವಿನ ತತ್ತ್ವ ಇದೆ.</p>
<p class="Text">ಅಭಿಪ್ರಾಯ - ನಾವು ಪ್ರಭುವಿನ ಬಯಸಿದರೆ ತಲೆಯಲ್ಲಿ ಹೂವನ್ನು ಏರಿಸಬಹುದು ಅಥವಾ ಊಟ ಮಾಡಿಸಬಹುದು, ನಮಸ್ಕಾರ ಮಾಡಬಹುದು, ಅದೆಲ್ಲವೂ ಪ್ರಭುವಿಗೇ ತಲುಪುತ್ತದೆ. ಅದಕ್ಕಾಗಿ ನಾವು-ಪ್ರಭೋ! ಈಗ ನೀನಲ್ಲದೆ ನನಗೆ ಯಾರೂ ಇಲ್ಲ.<span class="char-style-override-2"> ‘ತ್ರಾಹಿ ಮಾಮ್’</span> ನಿನಗೆ ಶರಣಾಗಿದ್ದೇನೆ. ನನ್ನವರು ಯಾರೂ ಇಲ್ಲ, ನಿನಗೆ ಶರಣು ಬಂದಿರುವೆನು, ಎಂದು ಹೇಳಬೇಕು.</p>
<p class="Shlok">ಕಾರ್ಪಣ್ಯದೋಷೋಪಹತಸ್ವಭಾವಃ</p>
<p class="Shlok">ಪೃಚ್ಛಾಮಿ ತ್ವಾಂ ಧರ್ಮಸಂಮೂಢಚೇತಾಃ ।</p>
<p class="Shlok">ಯಚ್ಛ್ರೇಯಃ ಸ್ಯಾನ್ನಿಶ್ಚಿತಂ ಬ್ರೂಹಿ ತನ್ಮೇ-</p>
<p class="Shlok">ಶಿಷ್ಯಸ್ತೇಽಹಂ ಶಾಧಿ ಮಾಂ ತ್ವಾಂ ಪ್ರಸನ್ನಮ್ ॥</p>
<p class="TXT-Right">(ಗೀತೆ 2/7)</p>
<p class="Text">ಅದಕ್ಕಾಗಿ ಹೇಡಿತನ ದೋಷದಿಂದ ಉಪಹತನಾದ ಸ್ವಭಾವವುಳ್ಳ ಮತ್ತು ಧರ್ಮದ ವಿಷಯದಲ್ಲಿ ಮೋಹಿತಚಿತ್ತನಾದ ನಾನು ನಿನ್ನಲ್ಲಿ ಕೇಳುತ್ತಿದ್ದೇನೆ - ನಿಶ್ಚಯ ಮಾಡಿದ ಕಲ್ಯಾಣಕಾರಕ ಸಾಧನೆ ಇದ್ದರೆ, ಅದನ್ನು ನನಗೆ ತಿಳಿಸು, ಏಕೆಂದರೆ ನಾನು ನಿನ್ನ ಶಿಷ್ಯನಾಗಿದ್ದೇನೆ, ಅದಕ್ಕಾಗಿ ನಿನಗೆ ಶರಣಾದ ನನಗೆ ಉಪದೇಶಿಸು.</p>
<p class="Text">ಈ ಪ್ರಕಾರ ನಾವು ನಿತ್ಯವೂ ಅಳುತ್ತೇವೆ, ಆದರೆ ಇನ್ನೂ ಮನಃಪೂರ್ವಕ ಅಳುವುದಿಲ್ಲ ಎಂದು ಪ್ರಭು ನೋಡುತ್ತಾನೆ. ಮಗು ಸುಳ್ಳು-ಸುಳ್ಳೇ ಏ-ಏ ಮಾಡುತ್ತಿದ್ದರೂ ತಾಯಿ ಬರುವುದಿಲ್ಲ. ಆ ಪ್ರಭುವಾದರೋ ಅಂತರ್ಯಾಮಿ ಯಾಗಿದ್ದಾನೆ. ನಾವು ಅತ್ತೆವು, ಅವನು ಸಿಗಲಿಲ್ಲ ಇದು ಹೇಗೆ ತಾನೇ ಸಂಭವವಿದೆ? ಈಗ ನಿಜವಾಗಿ ಅಳುತ್ತಿದ್ದಾನೆ ಎಂದು ಪ್ರಭು ನೋಡಿದರೆ ದರ್ಶನ ಕೊಡುವನು.</p>
<p class="Text"><span class="char-style-override-2">ಪ್ರಶ್ನೆ - </span>ನಾವು ಹೇಗೆ ತಾನೇ ಅಳಬೇಕು? ಸಂಸಾರದಲ್ಲಿ ಕೆಲವೊಮ್ಮೆ ದುಃಖವಾಗುತ್ತದೆ ಆಗ ಅಳುತ್ತೇವೆ, ಏನು ಮಾಡಲಿ?</p>
<p class="Text"><span class="char-style-override-2">ಉತ್ತರ-</span>ಅಯ್ಯಾ! ಈಗ ಅಳದಿದ್ದರೆ ಮತ್ತೆ ಯಾವಾಗ ಅಳುವೇ? ನೋಡು! ಈಗಲಾದರೋ ಸ್ವಲ್ಪ ಅಳಬೇಕಾದೀತು, ಮುಂದೆ ಹೆಚ್ಚು ಅಳಬೇಕಾದೀತು.</p>
<p class="Text"><span class="char-style-override-2">ಪ್ರಶ್ನೆ -</span> ಕೇವಲ ಭಗವಂತನಲ್ಲೇ ಪ್ರೇಮ ಉಂಟಾಗುವಂತಹ ಯಾವುದಾದರೂ ಯುಕ್ತಿ ಅಥವಾ ಪ್ರಮಾಣ ಇದೆಯೇ?</p>
<p class="Text"><span class="char-style-override-2">ಉತ್ತರ -</span> ಪ್ರಮಾಣ ಬಯಸುವವರು ಲೌಕಿಕಸುಖ ಮತ್ತು ಭಗವತ್ಸುಖದ ತುಲನೆ ಮಾಡಬೇಕು. ಆಗ ನಿಮಗೆ ತಿಳಿದೀತು ಲೌಕಿಕಸುಖ ಅಲ್ಪವಾಗಿದೆ, ಭಗವತ್ಸುಖ ಅನಂತವಾಗಿದೆ. ಹೀಗೆ ಯೋಚಿಸುತ್ತಾ ಅರಿವು ಉಂಟಾದಾಗ ಲೌಕಿಕ ಸುಖದ ಕಡೆಗೆ ಉಪರಾಮತೆ ಆಗುತ್ತದೆ ಹಾಗೂ ಸಂಸಾರೀ ಸುಖವು ದುಃಖರೂಪವಾಗಿದೆ ಎಂದು ತಿಳಿಯುತ್ತದೆ.</p>
<p class="Text"><span class="char-style-override-2">ಪ್ರಶ್ನೆ - </span>ಸತ್ಸಂಗ ಮಾಡಿದರೂ ಆ ಸುಖವು ಏಕೆ ಸಿಗುವುದಿಲ್ಲ?</p>
<p class="Text"><span class="char-style-override-2">ಉತ್ತರ -</span> ಭಗವತ್ ಸುಖದ ಪ್ರಾಪ್ತಿ ಆದಾಗ ಈ ಲೌಕಿಕಸುಖ ದುಃಖರೂಪವಾಗಿ ಹೋಗುತ್ತದೆ. ಸೂರ್ಯನ ಮುಂದೆ ಮಿಣುಕು ಹುಳವಿದ್ದಂತೆ. ರಾತ್ರಿಯಲ್ಲಿ ನಕ್ಷತ್ರಗಳು ಬಹಳ ಸುಂದರವಾಗಿ ಕಾಣುತ್ತದೆ, ಒಂದರಿಂದ ಒಂದು ಹೊಳೆಯುತ್ತವೆ, ಆದರೆ ಚಂದ್ರನ ಪ್ರಕಾಶ ಉಂಟಾದಾಗ ಆ ಬೆಳದಿಂಗಳಿನಲ್ಲಿ ನಕ್ಷತ್ರಗಳ ಹೊಳಪು ಇಲ್ಲವಾಗುತ್ತದೆ. ಎಲ್ಲ ನಕ್ಷತ್ರಗಳ ಪ್ರಕಾಶ ಒಟ್ಟುಗೂಡಿಸಿದರೂ ಬೆಳದಿಂಗಳಿಗೆ ಸರಿಯಾಗಲಾರದು. ಪ್ರಾತಃಕಾಲ ಸುರ್ಯೋದಯವಾದಾಗ ಬೆಳದಿಂಗಳು ಅಡಗಿ ಹೋಗುವುದು, ಮತ್ತೆ ನಕ್ಷತ್ರಗಳ ಮಾತೆಲ್ಲಿ ಇದೆ? ಸೂರ್ಯನ ಮುಂದೆ ನಕ್ಷತ್ರಗಳು ಇರುವುದಿಲ್ಲ. ಹೀಗೆಯೇ ಭಗವಂತನ ಮುಂದೆ ಪಾಪಗಳು ಇರಲಾರವು. ನಕ್ಷತ್ರಗಳು ರಾತ್ರಿಯಲ್ಲೇ ಕಾಣುತ್ತವೆ, ಹಗಲಿನಲ್ಲಿ ಇಲ್ಲ. ನಕ್ಷತ್ರಗಳು ವಿಷಯಗಳಾಗಿವೆ ಮತ್ತು ಚಂದ್ರನು ವೈರಾಗ್ಯನಾಗಿದ್ದಾನೆ, ಸೂರ್ಯನು ಪ್ರಭುವಿನ ಯಥಾರ್ಥಜ್ಞಾನವಾಗಿದೆ. ಪ್ರಭುವಿನ ಆನಂದಸ್ವರೂಪವೇ ಎಲ್ಲೆಡೆ ಇದೆ. ಸಾಕ್ಷಾತ್ ಪ್ರಭುವಿನ ಸ್ವರೂಪ ಪ್ರಾಪ್ತವಾದಾಗ ಎಲ್ಲ ಪಾಪಗಳು ಮಣ್ಣುಗೂಡುವವು. ವೈರಾಗ್ಯರೂಪೀ ಚಂದ್ರನಿಂದ ವಿಷಯರೂಪೀ ನಕ್ಷತ್ರಗಳು ಸಪ್ಪೆಯಾಗುತ್ತವೆ. ಕತ್ತಲೆಯ (ಅಜ್ಞಾನ) ರಾತ್ರಿಯಲ್ಲೇ ನಕ್ಷತ್ರಗಳು ಸುಂದರ, ಸುಖರೂಪೀ ಕಂಡು ಬರುತ್ತವೆ, ಬೆಳದಿಂಗಳಿನಲ್ಲಿ (ವೈರಾಗ್ಯ) ನಕ್ಷತ್ರಗಳು ಮಂಕಾಗಿವೆ ಮತ್ತು ಸೂರ್ಯೋದಯ (ಪ್ರಭುವಿನ ಪ್ರಾಪ್ತಿ)ವಾದಾಗ ನಕ್ಷತ್ರಗಳ ಹೇಳ ಹೆಸರಿರುವುದಿಲ್ಲ. ವೈರಾಗ್ಯವುಳ್ಳ ಪುರುಷರ ಸಂಗದಿಂದ ವೈರಾಗ್ಯ ಉಂಟಾಗುತ್ತದೆ ಮತ್ತು ಕಳ್ಳರ ಸಂಗದಿಂದ ಕಳ್ಳತನ, ವ್ಯಾಪಾರಿಗಳೊಂದಿಗೆ ಇರುವುದರಿಂದ ಅದೇ ರೀತಿಯ ಬುದ್ಧಿ ಉಂಟಾದೀತು. ಭೋಗಗಳ ಸಂಗದಿಂದ ವೈರಾಗ್ಯ ಸಿಗಲಾರದು. ಭಕ್ತಿಯಿಂದ ಆನಂದವಾಗುತ್ತದೆ. ಪ್ರಭುವಿನಲ್ಲಿ ಪ್ರಾರ್ಥಿಸಿದಾಗ ಅಸಂಭವವೂ ಸಂಭವವಾಗುತ್ತದೆ. ಮರವಿಲ್ಲದೆ ಹೂವು ದೊರಕಬಲ್ಲುದೇ? ಅದಕ್ಕಾಗಿ ಭಕ್ತಿ (ವೃಕ್ಷ)ಯಿಂದ ಆನಂದ(ಫಲ)ಸಿಗಬಹುದು, ಅಪಾರ ಆನಂದ ಸಿಗಬಹುದು.</p>
<p class="Shlok">ಸುಖಮಾತ್ಯಂತಿಕಂ ಯತ್ತತ್ ಬುದ್ಧಿಗ್ರಾಹ್ಯಮತೀಂದ್ರಿಯಮ್ ।</p>
<p class="Shlok">ವೇತ್ತಿ ಯತ್ರ ನ ಚೈವಾಯಂ ಸ್ಥಿತಶ್ಚಲತಿ ತತ್ತ್ವತಃ ॥</p>
<p class="TXT-Right">(ಗೀತೆ 6/21)</p>
<p class="Text">ಇಂದ್ರಿಯಗಳಿಂದ ಅತೀತ ಕೇವಲ ಶುದ್ಧವಾದ ಸೂಕ್ಷ್ಮಬುದ್ಧಿಯುಳ್ಳವನು ಗ್ರಹಣಮಾಡಲು ಯೋಗ್ಯವಾದ ಅನಂತ ಆನಂದವನ್ನು ಯಾವ ಅವಸ್ಥೆಯಲ್ಲಿ ಅನುಭವಿಸುವನೋ ಮತ್ತು ಆ ಅವಸ್ಥೆಯಲ್ಲಿ ಸ್ಥಿತನಾದ ಯೋಗಿಯು ಭಗವತ್ಪ್ವರೂಪದಿಂದ ಕದಲುವುದಿಲ್ಲ.</p>
<p class="Text">ಆ ಅನಂತಸುಖವು ಬುದ್ಧಿಯ ಮೂಲಕವೇ ಪ್ರಾಪ್ತವಾಗುವ ಸುಖವು ಅತೀಂದ್ರಿಯವಾಗಿದೆ.</p>
<p class="Text">ಪ್ರಹ್ಲಾದನು ಬೆಂಕಿಯಲ್ಲೂ ಆನಂದವನ್ನು ಅನುಭವಿಸುತ್ತಿದ್ದನು. ಒಬ್ಬ ಮನುಷ್ಯನಿಗೆ ಒಂದು ಅಂಗಡಿಯಲ್ಲಿ ಒಂದು ಲಕ್ಷರೂಪಾಯಿ ಆದಾಯವಾಯಿತು ಮತ್ತು ಇನ್ನೊಂದರಲ್ಲಿ ಎರಡು ಸಾವಿರವಾದರೆ ಅವನು ಎರಡು ಸಾವಿರವನ್ನೂ ಬಿಡಲಾರನು ; ಏಕೆಂರೆ ಲೋಭವಿದೆ. ಆದರೆ ಎರಡು ಸಾವಿರದ ಕೆಲಸ ಮಾಡಲು ಒಂದು ಲಕ್ಷವೂ ಹೋಗುವುದೆಂದು ತಿಳಿದರೆ ಅವನು ಎರಡು ಸಾವಿರವನ್ನು ಬಿಟ್ಟು ಬಿಡುವನು.</p>
<p class="Text">ಕಬೀರದಾಸರು ಹೇಳುತ್ತಾರೆ -</p>
<p class="Shlok">ಕಬೀರಾ ಮನ ತೋ ಏಕ ಹೈ ಭಾವೇ ತಹಾ ಲಗಾಯ ।</p>
<p class="Shlok">ಭಾವೇ ಹರಿಕೀ ಭಕ್ತಿ ಕರ ಭಾವೇ ಬಿಷಯ ಲಗಾಯ ॥</p>
<p class="Text">ಮನಸ್ಸು ಒಂದೇ ಆಗಿದೆ, ಒಂದೋ ಅದನ್ನು ಭಜನೆಯಲ್ಲಿ ತೊಡಗಿಸು, ಇಲ್ಲವೇ ಭೋಗದಲ್ಲಿ ತೊಡಗಿಸು.</p>
<p class="Text"><span class="char-style-override-2">ಪ್ರಶ್ನೆ - </span>ಎರಡೂ ಒಟ್ಟಿಗೆ ಆಗಲಾರದೇ?</p>
<p class="Text"><span class="char-style-override-2">ಉತ್ತರ - </span>ರಾಜಾ ಜನಕನಂತೆ ಆದಾಗ ಎರಡೂ ಒಂದೇ ಮನಸ್ಸಿನಿಂದ ಆಗುವುದು. ಹೀಗೆಯೇ ಅಂಬರೀಷ ರಾಜನು ಮಾಡಿದ್ದನು. ಆದರೆ ಒಂದು ಮಾತು ಇತ್ತು - ಅವರು ರಾಜರಾಗಿದ್ದರೂ ರಾಜ್ಯವನ್ನು ಅನುಭವಿಸುತ್ತಿರಲಿಲ್ಲ. ಸರ್ಪದ ವಿಷವನ್ನು ತೆಗೆದು ಅದರ ಗಂಟಲಿಗೆ ಸುರಿದರೂ ಯಾವುದೇ ಪರಿಣಾಮ ಆಗಲಾರದು. ಹೀಗೆಯೇ ಜನಕ, ಅಂಬರೀಷ ಮುಂತಾದವರು ಸಂಸಾರರೂಪೀ ಸರ್ಪದ ಹಲ್ಲುಗಳನ್ನು ಮುರಿದು ಬಿಟ್ಟಿದ್ದರು, ಇದರಿಂದ ಭೋಗಗಳು ಅವರ ಯಾವ ಕೆಡುಕನ್ನು ಮಾಡಲಾಗಲಿಲ್ಲ. </p>
<p class="Shlok">ರಾಗದ್ವೇಷವಿಯಕ್ತೈಸ್ತು ವಿಷಯಾನಿಂದ್ರಿಯೈಶ್ಚರನ್ ।</p>
<p class="Shlok">ಆತ್ಮವಶ್ಯೇರ್ವಿಧೇಯಾತ್ಮಾ ಪ್ರಸಾದಮಧಿಗಚ್ಛತಿ ॥</p>
<p class="TXT-Right">(ಗೀತೆ 2/64)</p>
<p class="Text">ಸ್ವಾಧೀನ ಅಂತಃಕರಣವುಳ್ಳ ಪುರುಷನು ರಾಗ-ದ್ವೇಷದಿಂದ ರಹಿತವಾದ, ವಶಪಡಿಸಿಕೊಂಡ ಇಂದ್ರಿಯಗಳಿಂದ ವಿಷಯಗಳನ್ನು ಅನುಭವಿಸುತ್ತಾ ಅಂತಃಕರಣದ ಪ್ರಸನ್ನತೆ ಅರ್ಥಾತ್ ಸ್ವಚ್ಛತೆಯನ್ನು ಪಡೆಯುತ್ತಾನೆ.</p>
<p class="Text">ರಾಗ-ದ್ವೇಷ ರಹಿತ ಮಹಾಪುರುಷನು ವಿಷಯಗಳಲ್ಲಿ ರಮಿಸಿದರೂ ವಿಷಯಗಳು ಅವನನ್ನು ಸತಾಯಿಸುವುದಿಲ್ಲ.</p>
<p class="Shlok">ಶ್ರೋತ್ರಾದೀನೀಂದ್ರಿಯಾಣ್ಯನ್ಯೇ ಸಂಯಮಾಗ್ನಿಷು ಜುಹ್ವತಿ ।</p>
<p class="Shlok">ಶಬ್ದಾದೀನ್ವಿಷಯಾನನ್ಯ ಇಂದ್ರಿಯಾಗ್ನಿಷು ಜುಹ್ವತಿ ॥</p>
<p class="TXT-Right">(ಗೀತೆ 4/26)</p>
<p class="Text">ಬೇರೆ ಯೋಗೀಜನರು ಶ್ರೋತ್ರಾದಿ ಎಲ್ಲ ಇಂದ್ರಿಯಗಳನ್ನು ಸಂಯಮ ಅರ್ಥಾತ್ ಸ್ವಾಧೀನತಾರೂಪೀ ಅಗ್ನಿಯಲ್ಲಿ ಹವನ ಮಾಡುತ್ತಾರೆ. ಇನ್ನೂ ಕೆಲವು ಯೋಗಿಗಳು ಶಬ್ದಾದಿ ವಿಷಯಗಳನ್ನು ಇಂದ್ರಿಯರೂಪೀ ಅಗ್ನಿಯಲ್ಲಿ ಹೋಮ ಮಾಡುತ್ತಾರೆ, ಅರ್ಥಾತ್ ರಾಗ-ದ್ವೇಷರಹಿತ ಇಂದ್ರಿಯಗಳ ಮೂಲಕ ವಿಷಯಗಳನ್ನು ಗ್ರಹಿಸುತ್ತಿದ್ದರೂ ಭಸ್ಮವಾಗಿಸುವರು.</p>
<p class="Text">ವ್ಯವಹಾರ ಮಾಡುತ್ತಾ-ಮಾಡುತ್ತಾ ಆಹುತಿ ಕೊಡುತ್ತಾರೆ. ಅಗ್ನಿಯಲ್ಲಿ ಆಹುತಿಯು ಭಸ್ಮವಾಗುತ್ತದೆ ಮತ್ತು ಭಸ್ಮದ್ದು ಏನೂ ಆಗುವುದಿಲ್ಲ, ಹೀಗೆಯೇ ಆ ಯೋಗಿಗಳ ಭೋಜನದ ಪ್ರಯೋಜನ ಕೇವಲ ಶರೀರ ನಿರ್ವಾಹಕ್ಕಾಗಿ ಆಗುತ್ತದೆ, ರುಚಿಗಾಗಿ ಅಲ್ಲ. ಅವರಲ್ಲಿ ಇರುವ ಸಮತೆಯೇ ಅಮೃತವಾಗಿದೆ ಹಾಗೂ ವಿಷಮತೆ ಇದ್ದರೆ ಅದು ವಿಷದಂತೆ ಇದೆ.</p>
<p class="Shlok">ತುಲ್ಯನಿಂದಾಸ್ತುತಿರ್ಮೌನೀ ಸಂತುಷ್ಟೋ ಯೇನ ಕೇನಚಿತ್ ।</p>
<p class="Shlok">ಅನಿಕೇತಃ ಸ್ಥಿರಮತಿರ್ಭಕ್ತಿಮಾನ್ಮೇ ಪ್ರಿಯೋ ನರಃ ॥</p>
<p class="TXT-Right">(ಗೀತೆ 12/19)</p>
<p class="Text">ನಿಂದಾ-ಸ್ತುತಿಯನ್ನು ಸಮಾನವೆಂದು ತಿಳಿಯುವ ; ಮನನ ಶೀಲ, ಅರ್ಥಾತ್ ಈಶ್ವರನ ಸ್ವರೂಪವನ್ನು ನಿರಂತರ ಮನನ ಮಾಡುವ ; ಹೇಗಾದರೂ ಶರೀರ ನಿರ್ವಾಹದಲ್ಲಿ ಸದಾ ಸಂತುಷ್ಟನಾದ; ವಾಸಿಸುವ ಸ್ಥಾನದ ಕುರಿತು ಮಮತಾರಹಿತ, ಇಂತಹ ಸ್ಥಿರ ಬುದ್ಧಿಯುಳ್ಳ ಭಕ್ತಿವಂತ ಪುರುಷನು ನನಗೆ ಪ್ರಿಯನು.</p>
<p class="Text">ನಿಂದಾ ಸ್ತುತಿಯಲ್ಲಿ ಸಮಾನನಾಗಿದ್ದಾನೆ, ಮಾನ-ಅಪಮಾನದಲ್ಲಿಯೂ ಸಮನಾಗಿದ್ದಾನೆ. ರಾಗ-ದ್ವೇಷ ರಹಿತನಾಗಿರುವುದೇ ಅಮೃತವಾಗಿದೆ. ಸಂಸಾರಿಗಳು ರಾಗ-ದ್ವೇಷದಿಂದ ಕೂಡಿ ಭೋಗಗಳನ್ನು ಅನುಭವಿಸುತ್ತಾರೆ ಮತ್ತು ಭಕ್ತರು ರಾಗ-ದ್ವೇಷದಿಂದ ರಹಿತರಾಗಿ ಅನುಭವಿಸುತ್ತಿದ್ದರು. ಯಾವುದೇ ಪದಾರ್ಥಗಳಲ್ಲಿ ಮೋಹವಿಲ್ಲದವನೇ ಉತ್ತಮ ಪುರುಷನು.</p>
<p class="Shlok">ಯಃ ಸರ್ವತ್ರಾನಭಿಸ್ನೇಹಸ್ತತ್ತತ್ಪ್ರಾಪ್ಯ ಶುಭಾಶುಭಮ್ ।</p>
<p class="Shlok">ನಾಭಿನಂದತಿ ನ ದ್ವೇಷ್ಟಿ ತಸ್ಯ ಪ್ರಜ್ಞಾ ಪ್ರತಿಷ್ಠಿತಾ ॥</p>
<p class="TXT-Right">(ಗೀತೆ 2/57)</p>
<p class="Text">ಎಲ್ಲೆಡೆ ಸ್ನೇಹರಹಿತನಾದ ಪುರುಷನು ಆಯಾ ಶುಭ ಹಾಗೂ ಅಶುಭ ವಸ್ತುಗಳನ್ನು ಪಡೆದರೂ ಪ್ರಸನ್ನನಾಗುವುದಿಲ್ಲ, ದ್ವೇಷಿಸುವುದಿಲ್ಲ, ಅವನ ಬುದ್ಧಿ ಸ್ಥಿರವಾಗಿದೆ. ಜನಕ, ಅಶ್ವಪತಿ ಮೊದಲಾದವರು ಸಂಸಾರವನ್ನು ಆಸ್ವಾದಿಸುತ್ತಿರಲಿಲ್ಲ. ಅವರು ಆತ್ಮನಲ್ಲಿ ರತರಾಗಿದ್ದು, ಪರಮಶಾಂತರಾಗಿದ್ದರು.</p>
<p class="Text">ಒಮ್ಮೆ ಒಂದೇ ವಸ್ತು, ಒಂದೇ ವಿಷಯ ಪ್ರಾಪ್ತವಾಗುತ್ತದೆ. ಸಾಧಕನಿಗೆ ಪ್ರಭುಪ್ರಾಪ್ತಿಯಲ್ಲಿ ಈ ವಿಷಯ ಬಾಧಕವಾಗಿವೆ, ದುಃಖರೂಪವಾಗಿವೆ ಎಂದು ತಿಳಿದಾಗ ಅವನ್ನು ಬೇಗನೇ ತ್ಯಜಿಸಿ ಬಿಡುವರು, ಅವನ್ನು ತಿರಸ್ಕರಿಸುವರು. ಅವನಿಗೆ ಶಾಸ್ತ್ರದಲ್ಲಿ ಓದಿದ, ಮಹಾಪುರುಷರಿಂದ ಕೇಳಿರುವ ಮಾತು ನೇರವಾಗಿ ಅರಿವಿಗೆ ಬರುತ್ತದೆ. ವೈರಾಗ್ಯದ ಆನಂದವು ಅತಿ ಉತ್ತಮವಾಗಿದೆ. ಮೂರು ಲೋಕಗಳ ಆನಂದವೂ ಅದರ ಮುಂದೆ ತುಚ್ಛವಾಗಿದೆ. ವೈರಾಗ್ಯವುಳ್ಳವನನ್ನು ನೋಡುತ್ತಲೇ ನಮ್ಮ ತಲೆ ಅವರ ಚರಣದಲ್ಲಿ ಬಾಗುತ್ತದೆ. ನಾವು ಭೋಗಿಯನ್ನು ನೋಡಿದರೆ ತಲೆಬಾಗದು, ಬೇಕಾದರೆ ಅವನು ರಾಜನೇ ಇರಲೇಕೆ? ಸಂಸಾರದಲ್ಲಿನ ಸುಖವು ಕ್ಷಣಿಕವಾಗಿದೆ. ಯಾವುದೇ ಸಾಧುವಿನಲ್ಲಿ ವೈರಾಗ್ಯವಿಲ್ಲದಿದ್ದರೆ ಅವನು ಏತರವನು? ವರ್ಣ, ಆಶ್ರಮ, ಆಚಾರ ಉತ್ತಮವಾಗಿದ್ದರೂ ವೈರಾಗ್ಯವಿಲ್ಲದ ಅವನು ನಿಷ್ಪ್ರಯೋಜಕ.</p>
<p class="Text">ಯಾರೋ ಗೃಹಸ್ಥನು ಒಬ್ಬ ಸಾಧುವಿನಲ್ಲಿ ಹೇಳಿದನು - ಸ್ವಾಮೀ! ನನ್ನ ಮನೆಗೆ ಬಂದು ಪವಿತ್ರವಾಗಿಸಿರಿ. ಸಾಧು ಹೇಳುದನು-ಅಯ್ಯಾ! ಏನು ಅಡಿಗೆ ಮಾಡಿರುವೆ? ಗೃಹಸ್ಥ ಹೇಳಿದ-ಹಲ್ವಾ, ಪೂರಿ ಇದೆ. ಸಾಧು ಹೇಳಿದ-ಇಂದಾದರೋ ಪಾಯಸ- ಪೂರಿ ಆಗಬೇಕು. ಅವನೆಂದ - ಸ್ವಾಮಿ! ದಿನಾಲೂ ಹೀಗೆ ಪಾಯಸ ಮಾಡಲು ನನ್ನಲ್ಲಿ ಶಕ್ತಿ ಇಲ್ಲ. ಆಗ ಸಾಧು ಹೇಳಿದ - ತಮ್ಮಾ! ನಾವಾದರೋ ಒಣರೊಟ್ಟಿ ತಿನ್ನುವೆವು. ಆಗ ಗೃಹಸ್ಥ - ಅದನ್ನು ನಾನು ದಿನಾಲೂ ಮಾಡಿಕೊಡುವೆ. ಅಂದರೆ ಪಾಯಸದ ಕುರಿತು ಶ್ರದ್ಧೆ ಇಲ್ಲ, ರೊಟ್ಟಿಗಾಗಿ ದಿನಾಲೂ ಶ್ರದ್ಧೆ ಉಂಟಾಯಿತು.</p>
<p class="Text">ಇನ್ನೊಬ್ಬ ಹೇಳಿದನು ಮಹಾರಾಜ! ಊಟ ಮಾಡಿರಿ. ಆಗ ಸಾಧು ಕೇಳಿದ ದಕ್ಷಿಣೆ ಏನಿದೆ? ಅವನೆಂದ ಸಾಧುಗಳು ದಕ್ಷಿಣೆ ತೆಗೆದುಕೊಳ್ಳುವುದಿಲ್ಲ, ಅದಕ್ಕಾಗಿ ನಾನು ಈ ವಸವನ್ನು ತಂದಿದ್ದೇನೆ. ಸಾಧು ಹೇಳಿದ ಇದು ಬೇಡ, ಕಂಬಳಿ ಇರುತ್ತಿದ್ದರೆ ಚೆನ್ನಾಗಿತ್ತು. ಮುಂದೆ ಛಳಿಗಾಲ ಬರುವುದಿದೆ; ಆಗ ಅಶ್ರದ್ಧೆ ಉಂಟಾಗುತ್ತದೆ.</p>
<p class="Text">ವೈರಾಗ್ಯವೇ ಸರ್ವೋತ್ತಮವಾಗಿದೆ ಎಂಬುದೇ ಮಾತಾಗಿದೆ. ತ್ಯಾಗವು ಹಟದಿಂದ ಮತ್ತು ವೈರಾಗ್ಯದಿಂದ ಹೀಗೆ ಎರಡು ಪ್ರಕಾರದಿಂದ ಆಗುತ್ತದೆ. ಹಟದ ತ್ಯಾಗದಲ್ಲಿ ಮಾನ-ದೊಡ್ಡಸ್ತಿಕೆ ಬೆರೆತಿರುತ್ತದೆ ಮತ್ತು ಸುಖವೂ ಇದೆ. ವಿರಕ್ತನ ತ್ಯಾಗದಲ್ಲಿ ವೈರಾಗ್ಯಸುಖವು ವಿಲಕ್ಷಣವಾಗಿರುತ್ತದೆ. ಜಗತ್ತಿನಲ್ಲಿ ಕಂಡು ಬರುವ ಪದಾರ್ಥಗಳು ವೈರಾಗಿಗೆ ಅದರ ತಿರಸ್ಕಾರ ಇರುತ್ತದೆ. ಸಂಸಾರಿಯು ಯಾವುದನ್ನು ತ್ಯಜಿಸುತ್ತಾನೋ, ವೈರಾಗಿಗೆ ಅದೇ ಪ್ರಿಯವಾಗಿರುತ್ತದೆ. ಯಾವ ವಸ್ತುವಿನಲ್ಲಿ ನಮಗೆ ಪ್ರೇಮವಿರುತ್ತದೋ, ವೈರಾಗಿಗೆ ಅದು ಕೆಂಡದಂತೆ ಕಾಣುತ್ತದೆ. ಯಾರಾದರೂ ಹೂವಿನ ಮಾಲೆಯನ್ನು ವಿರಾಗಿಗೆ ಹಾಕಿದರೆ ಅವನು ಪ್ರಸನ್ನನಾಗುವುದಿಲ್ಲ, ಅಲ್ಲದೇ ಅಪಮಾನವೆಂದು ತಿಳಿಯುತ್ತಾನೆ. ಇಂತಹ ಪುರುಷನನ್ನೇ ವೈರಾಗೀ ಎಂದು ತಿಳಿಯಬೇಕು. ಕೇವಲ ತಲೆ ಬೋಳಿಸಿಕೊಂಡರೇನೇ ವೈರಾಗಿಯಾಗುವುದಿಲ್ಲ. ಆದರೆ ಇಂತಹವರನ್ನು ನಿಂದಿಸಬಾರದು. ನಿಜವಾದ ಮಾತೆಂದರೆ, ರಾಗದ ಅಭಾವದ ಹೆಸರೇ ವೈರಾಗ್ಯವಾಗಿದೆ. ಮೋಹದ ನಾಶವಾಗುವುದೂ ವೈರಾಗ್ಯವೇ. ವೈರಾಗ್ಯವೇ ಆನಂದವಾಗಿದೆ, ವೈರಾಗ್ಯವೇ ಕೊನೆಯ ಮೆಟ್ಟಿಲಾಗಿದೆ, ತೀವ್ರ ವೈರಾಗ್ಯವೇ ಭಗವತ್ಪ್ರಾಪ್ತಿಯಾಗಿಸುವುದು.</p>
<p class="Text"><span class="char-style-override-2">ಪ್ರಶ್ನೆ - </span>ವೈರಾಗ್ಯ ಹೇಗೆ ಉಂಟಾದೀತು ಎಂಬುದನ್ನು ಕೇಳುತ್ತೇವೆ, ತಿಳಿವಳಿಕೆಗೂ ಬರುತ್ತದೆ, ಆದರೆ ಆಗುವುದಿಲ್ಲ?</p>
<p class="Text"><span class="char-style-override-2">ಉತ್ತರ - </span>ವಿಶ್ವಾಸವಿಟ್ಟು ವಿವೇಕದಿಂದ ಸಂಸಾರಿವೃತ್ತಿಯನ್ನು ತೊಲಗಿಸಿರಿ, ಸ್ವಾರ್ಥರಹಿತ ಸೇವೆ ಮಾಡುವುದರಿಂದ, ಸ್ವಾರ್ಥರಹಿತ ಭಕ್ತಿ ಮಾಡುವುದರಿಂದ ಅಂತಃಕರಣ ಶುದ್ಧವಾಗುತ್ತದೆ. ಅಂತಃಕರಣ ಶುದ್ಧವಾದಾಗ ವೈರಾಗ್ಯ ತಾನಾಗಿ ಉಂಟಾಗುವುದು.</p>
<p class="Text">ವೈರಾಗ್ಯವುಳ್ಳ ಪುರುಷರ ಸಂಗದಿಂದಲೂ ವೈರಾಗ್ಯ ಉಂಟಾಗುತ್ತದೆ. ಬಳಿಕ ಉಪರಾಮತೆ ಉಂಟಾಗುತ್ತದೆ ಹಾಗೂ ಆಗಲೇ ಧ್ಯಾನವಾಗುತ್ತದೆ. ವೈರಾಗ್ಯ ವೊಂದಿದ್ದರೆ ಬೇರೆ ಯಾವ ಯುಕ್ತಿಯ ಆವಶ್ಯಕ ಇರುವುದಿಲ್ಲ. ಸಾವಿರ ಉಪಾಯ ಮಾಡಿದರೂ ವೈರಾಗ್ಯವಿಲ್ಲದೆ ಮುಕ್ತಿಯಾಗಲಾರದು. ವೈರಾಗ್ಯವಿಲ್ಲದೆ ಸಾಧನೆಯೂ ಆಗಲಾರದು. ಏನೇ ಆಗಲಿ ಉಂಟಾದ ವೈರಾಗ್ಯವನ್ನು ಪ್ರಾಣಹೋದರೂ ಬಿಡಬಾರದು. ಧನ, ಪತ್ನೀ, ಪ್ರಾಣಗಳ ತ್ಯಾಗ ಮತ್ತು ಮೂರುಲೋಕಗಳ ತ್ಯಾಗದಿಂದಲಾದರೂ ವೈರಾಗ್ಯ ದೊರಕಿದರೆ ಗ್ರಾಹ್ಯವಾಗಿದೆ.</p>
<p class="Text para-style-override-2">ಸಂಸಾರದ ಆಸಕ್ತಿ, ರಾಗ ಹೇಗೆ ಬಿಟ್ಟುಹೋದೀತು? ಎಂಬ ಪ್ರಶ್ನೆಯಿತ್ತು. ವೈರಾಗ್ಯದಿಂದಲೇ ಸಂಸಾರ ಬಿಟ್ಟುಹೋದೀತು. ಹೇ ಪ್ರಭು! ನನಗೆ - ನಿನ್ನಲ್ಲಿ ಪ್ರೇಮ ಉಂಟಾಗಲೀ ಎಂದು ಪ್ರಭುವಿನ ಮುಂದೆ ಅಳುವುದರಿಂದ ಭಜನೆ-ಧ್ಯಾನದಿಂದ ಅಂತಃಕರಣ ಪವಿತ್ರವಾಗಿ ವೈರಾಗ್ಯ ಉಂಟಾಗುತ್ತದೆ. ನಿಷ್ಕಾಮ ಸೇವೆಯಿಂದಲೂ ವೈರಾಗ್ಯವಾಗುತ್ತದೆ. ಸಂಸಾರದಲ್ಲಿ ದುಃಖ-ದೋಷಗಳನ್ನು ನೋಡುವುದರಿಂದಲೂ ವೈರಾಗ್ಯವಾಗುತ್ತದೆ ಮತ್ತು ವೈರಾಗ್ಯದಿಂದ ಪ್ರಭುವಿನಲ್ಲಿ ಪ್ರೇಮ ಉಂಟಾಗುತ್ತದೆ.<span></span></p>


<p class="Page-Break"> </p>
<p class="Chapter-Heading" id="toc_marker-14">12. ನಿಷ್ಕಾಮಭಾವದ ಆವಶ್ಯಕತೆ</p>
<p class="Text">ಧ್ಯಾನವು ಆಗದಿದ್ದರೆ ನಮ್ಮ ಕೊರತೆ ಇದೆ. ಪ್ರಭುವಿನ ದಯೆಯಾದರೋ ಇದ್ದೇ ಇದೆ, ಅದಕ್ಕಾಗಿ ಧ್ಯಾನ ಆಗಲೇಬೇಕು. ಈಗ ಪ್ರಾತಃಕಾಲವಾಗಿದೆ, ಪ್ರಯತ್ನ ಪಟ್ಟರೆ ಅವಶ್ಯವಾಗಿ ಆದೀತು. ಕ್ರೋಧ, ವಿಘ್ನ, ದೋಷ ಬಾಧಿಸುತ್ತವೆ. ಇವು ಅವಶ್ಯವಾಗಿ ಬಾಧಕವಾಗಿವೆ, ಸ್ವಲ್ಪವಾದರೂ ಇರುವುದರಿಂದ ಧ್ಯಾನ ಆಗುವುದಿಲ್ಲ. ಕ್ರೋಧ ಕಡಿಮೆಯಾದಾಗಲೇ ಧ್ಯಾನವಾದೀತು ಎಂದು ತಿಳಿಯಬೇಡಿ ಆಗದಿದ್ದರೆ, ಅನೇಕ ವಿಘ್ನಗಳ ನಡುವೆ ಇದೂ ಒಂದು ವಿಘ್ನವಾಗಿದೆ. ಕ್ರೋಧವನ್ನು ಬಿಡುವುದರಿಂದ ಬಿಡುತ್ತದೆಯೇ, ಅಥವಾ ಕಡಿಮೆಯಾಗುತ್ತದೆಯೇ? ನಮ್ಮಲ್ಲಿ ಕ್ರೋಧವಿಲ್ಲ ಎಂಬ ಭಾವನೆ ನಮ್ಮಲ್ಲಿ ಇರಬಾರದು. ಕ್ರೋಧ ಬಾರದಿದ್ದರೆ ನಾವು ಅಕ್ರೋಧಿಗಳಾಗಿದ್ದೇವೆ ಎಂದು ತಿಳಿಯಬೇಡಿ.</p>
<p class="Text">ಒಬ್ಬ ವಿರಕ್ತ ಶ್ರೇಷ್ಟ ಬ್ರಹ್ಮಚಾರಿ ಇದ್ದನು, ಅವನು ಬ್ರಹ್ಮಚಾರೀ ಎಂಬ ಖ್ಯಾತಿ ಜನರಲ್ಲಿ ಇತ್ತು. ಒಬ್ಬ ವೇಶ್ಯೆಯು ಕೇಳಿದಾಗ ಆಕೆ ಹೇಳಿದಳು ನಾನು ಅವನ ಬ್ರಹ್ಮಚರ್ಯ ಕೆಡಿಸುವೆನು.</p>
<p class="Text">ಒಂದು ದಿನ ಆ ವೇಶ್ಯೆಯು ಕೇಳಿದಳು - ನೀವು ಕಾಮವನ್ನು ಗೆದ್ದಿರುವಿರೇನು? ಬ್ರಹ್ಮಚಾರಿ ಹೇಳಿದನು - ಜನರು ಹೇಳುತ್ತಾರೆ, ನಾನು ಹೇಳುವುದಿಲ್ಲ, ಏನು ಭರವಸೆ? ಕೆಲವು ದಿನಗಳ ಬಳಿಕ ಪುನಃ ಆ ವೇಶ್ಯೆಯು ನುಡಿದಳು - ನಿಮ್ಮ ವೃತ್ತಿಯಾದರೋ ಚೆನ್ನಾಗಿದೆ, ಕಾಮವನ್ನು ಗೆದ್ದುಕೊಂಡಿರುವೆನು ಎಂದು ಈಗಲಾದರು ಹೇಳಿ. ಬ್ರಹ್ಮಚಾರಿ ಹೇಳಿದನು - ಶರೀರ ಇರುವತನಕ ನಾನು ಹೇಳಲಾರೆ. ಸಮಯ ಬಂದಾಗ ಹೇಳುವೆನು. ಒಂದು ದಿನ ಬ್ರಹ್ಮಚಾರಿಯ ಮೃತ್ಯು ಆಯಿತು ಮತ್ತು ಬ್ರಹ್ಮಾಂಡದಿಂದ ಪ್ರಾಣಗಳು ಹೊರಟು ಹೋದುವು. ವೇಶ್ಯೆಯು ಪುನಃ ಕೇಳಿದಳು - ಕಾಮವನ್ನು ಗೆದ್ದಿರುವಿರೇನು? ನನಗೆ ಉತ್ತರ ಕೊಡು. ಆಗ ಅವನು ಆಕಾಶದಿಂದ ನುಡಿದನು - ನಾನು ಕಾಮವನ್ನು ಗೆದ್ದಿರುವೆನೆಂದು ಈಗ ಹೇಳುವೆನು.</p>
<p class="Text">ಜನರು ಏನುಬೇಕಾದರೂ ಹೇಳಲಿ, ಮನುಷ್ಯನು ಅತ್ತ ಗಮನ ಕೊಡಬಾರದು. ಜನರು ನನ್ನನ್ನು ಯೋಗೀ, ಭಕ್ತ ಮುಂತಾಗಿ ಹೇಳುವರು, ನಾವು ನಮ್ಮನ್ನು ಹಾಗೇ ತಿಳಿದರೆ ನಾವು ಏನೂ ಅಲ್ಲ ಎಂದು ತಿಳಿಯಿರಿ. ಪ್ರಭುಪ್ರಾಪ್ತಿಯ ಬಳಿಕ ಒಪ್ಪಿಕೊಂಡರೆ ಏನು ಆಪತ್ತು ಇದೆ? ಪ್ರಭುವಿನ ಪ್ರಾಪ್ತಿಯಾದ ಬಳಿಕ ಅಲ್ಲಿ ಒಪ್ಪಿಕೊಳ್ಳುವವನು ಯಾರೂ ಇರುವುದಿಲ್ಲ. ಒಪ್ಪಿಕೊಳ್ಳಬಾರದು ಇದೇ ಸಿದ್ಧಾಂತವಾಗಿದೆ. ನಾನು ಲಘು ಶಂಕೆಮಾಡಿ ಬಂದರೆ ಜನರು ನನಗಾಗಿ ಕೈತೊಳೆಯಲು ನೀರು ತೆಗೆದುಕೊಂಡು ಬಂದರು. ನಾನು ನನಗಾಗಿ ಏನು ಹೇಳಲಿ. ನನಗೆ ಇದು ಸರಿಬೀಳುವುದಿಲ್ಲ, ನಾನು ಸೇವೆ ಏಕೆ ಮಾಡಿಸಿಕೊಳ್ಳಲಿ? ನಾನು ಹೇಳುತ್ತೇನೆ-ನೀವು ನನಗಾಗಿ ತಯಾರು ಇರುವಂತೆಯೇ, ನೀವು ಎಲ್ಲರ ಸೇವೆ ಮಾಡಲು ತಯಾರಾದರೆ ನಿಮ್ಮ ಕಲ್ಯಾಣವಿದೆ. ಒಬ್ಬನ ಸೇವೆಯಿಂದ ಆಗುವ ಲಾಭಕ್ಕಿಂತ ನೂರು ಜನರ ಸೇವೆ ಮಾಡಿದರೆ ಹೆಚ್ಚಾಗಬಹುದು. ಅದಕ್ಕಾಗಿ ಪರಮಾತ್ಮಪ್ರಾಪ್ತ ಪುರುಷನು ಅಭೇದರೂಪದಿಂದ ಎಲ್ಲರ ಸೇವೆ ಮಾಡಬೇಕು. ಸೇವೆಯ ಕ್ರಮ ಎಲ್ಲರಿಗೆ ತಿಳಿದೇ ಇದೆ, ಹೇಗೆ ನನಗಾಗಿಯೋ ಹಾಗೆಯೇ ಎಲ್ಲರಿಗಾಗಿ. ನಿಮ್ಮ ಸೇವೆ ಮಹಾಪುರುಷರೆಂದು ತಿಳಿದು ಮಾಡುತ್ತೇವೆ ಎಂದು ಹೇಳುವಿರಿ. ನಾನು ಮಹಾಪುರುಷನಲ್ಲ, ನಾನಾದರೋ ಸಾಧಾರಣ ಮನುಷ್ಯನಾಗಿದ್ದೇನೆ. ನಾನು ಮಹಾಪುರುಷನಾಗಿದ್ದರೆ ನನ್ನ ಸ್ಥಿತಿ ಹೀಗೆ ಏಕಾಗುತ್ತಿತ್ತು? ಒಂದು ಶರೀರದಲ್ಲಿ ತಿಳಿಯುವುದು ಮೂರ್ಖತೆಯಾಗಿದೆ ಎಂದು ತಿಳಿಯಿರಿ.</p>
<p class="Text">ಮಹಾಪುರುಷರು ಎಲ್ಲೆಡೆ ಇದ್ದಾರೆ, ಆದ್ದರಿಂದ ಎಲ್ಲರ ಸೇವೆ ಮಾಡಬೇಕು. ವ್ಯಕ್ತಿಗತ ಸೇವೆಯಿಂದ ಅಲ್ಪಫಲವಿದೆ ಮತ್ತು ಹೆಚ್ಚು ಜನರ ಸೇವೆಯಿಂದ ಹೆಚ್ಚು ಫಲ. ಸೇವೆಯ ಆವಶ್ಯಕತೆ ಇದ್ದರೇ ಸತ್ಸಂಗವನ್ನು ಬಿಟ್ಟು ಬಿಡಿ, ಭಗವಂತನು ಹೇಳುತ್ತಾನೆ -<span class="char-style-override-2"> ‘ತೇ ಪ್ರಾಪ್ನುವಂತಿ ಮಾಮೇವ ಸರ್ವಭೂತಹಿತೇರತಾಃ’ </span>ಎಲ್ಲ ಪ್ರಾಣಿಗಳ ಹಿತದಲ್ಲಿ ರತನಾಗುವುದೇ ಗೀತೆಯ ಆಜ್ಞೆಯನ್ನು ಪಾಲಿಸುವುದಾಗಿದೆ. ನಾವು ನಿತ್ಯ ಕೇಳಿ ಮಾಡದಿದ್ದರೆ, ಇನ್ನೊಬ್ಬ ಕೇಳಿದಂತೆ ಮಾಡಿದರೆ ಮಾಡುವವನು ಉತ್ತಮನು. ಅನುಕೂಲ ಕ್ರಿಯೆ ಮಾಡುವುದೇ ಸತ್ಸಂಗವಾಗಿದೆ ಮತ್ತು ಸತ್ಸಂಗದ ಪಾಠವನ್ನು ಪಾಲಿಸಬೇಕು.</p>
<p class="Text">ತನ್ನ ಶರೀರದ ಸೇವೆಯನ್ನು ಬಯಸುವುದು, ತನ್ನ ಭಾವಚಿತ್ರ ಮಾಡಿಸುವುದು, ಸತ್ತಮೇಲೆ ನನ್ನ ಗೌರವವಾಗಲಿ, ನನ್ನ ಚರಿತ್ರೆ ಪ್ರಚಾರವಾಗಲಿ, ನನ್ನ ಕೀರ್ತಿ ಹರಡಲಿ ಎಂದು ಬಯಸುವುದು ಮೂರ್ಖತೆಯಾಗಿದೆ. ಇದರಲ್ಲಿ ಪರಮಾತ್ಮನ ಪ್ರಾಪ್ತಿ ಇಲ್ಲ. ಮಾನ, ದೊಡ್ಡಸ್ತಿಕೆ, ಪ್ರತಿಷ್ಠೆ - ಇವು ಮೂರೂ ಕಲಂಕ ಹಚ್ಚುವುದಾಗಿದೆ. ಪರಮಾತ್ಮನ ತತ್ತ್ವದ ಜ್ಞಾನ ಉಂಟಾದಾಗ ಇದರ ಗುರುತೂ ಇರುವುದಿಲ್ಲ. ಜಗತ್ತಿನಲ್ಲಿ ಯಾರು ತನ್ನ ಹೆಸರು ಮತ್ತು ರೂಪವನ್ನು ಪೂಜೆ ಮಾಡಿಸಿಕೊಳ್ಳುವರೋ, ಸತ್ತಮೇಲೆ ಪ್ರತಿಷ್ಠೆ ಬಯಸುವರೋ ಅವರು ಅಜ್ಞಾನಿಯಾಗಿದ್ದಾರೆ. ಪ್ರಭುವನ್ನು ಪಡೆದುಕೊಂಡಾಗ ಅವನು ಅದರಲ್ಲಿ ಏಕೀಭಾವದಿಂದ ತನ್ಮಯನಾಗುವನು, ಪ್ರಭುವಿನಿಂದ ಅಭಿನ್ನವಾಗಿರುತ್ತಾನೆ. ಅವನು ಬದುಕಿರುವಾಗ ಅಥವಾ ಸತ್ತಮೇಲೆ ತನ್ನ ಪೂಜೆ ಹೇಗೆ ಮಾಡಿಸಿಕೊಳ್ಳುವನು? ಲೋಕೋಪಕಾರಕ್ಕಾಗಿಯೇ ಹೀಗೆ ಮಾಡಿದರೂ ಒಳ್ಳೆಯದಲ್ಲ. ನನ್ನ ಹೆಸರಿನಿಂದ, ಗುಣಗಳ ಕೀರ್ತಿಯಿಂದ ಲೋಕಕಲ್ಯಾಣವಾಗುವುದು ಎಂಬ ಮಾತು ಅವನೊಳಗೆ ಇರುವುದಿಲ್ಲ. ಇದು ಅವನ ಅಜ್ಞಾನವಾಗಿದೆ. ಅವನು ಉದ್ಧಾರವಾಗಿ ಹೋದನು ಇದೂ ಸರಿಯಲ್ಲ, ಇದರಲ್ಲಿ ಇದೇ ಅವಿವೇಕವಾಗಿದೆ.</p>
<p class="Text">ಮಹಾಪುರುಷರು ಶಿಕ್ಷಣ ಕೊಡುತ್ತಾರೆ, ಆದರೆ ತನ್ನನ್ನು ಪೂಜ್ಯನೆಂದು ತಿಳಿದು ಶಿಕ್ಷಣ ಕೊಡುವುದಿಲ್ಲ. ಹೀಗೆ ಮಾಡಿದರೆ ಆಪತ್ತು ಇದೆ, ನಾಮ - ರೂಪದಿಂದ ಕಲ್ಯಾಣವಾಗುವುದಾದರೆ, ಭಗವಂತನ ಭಕ್ತಿಯಿಂದ ಹೆಚ್ಚು ಲಾಭವಾಗುವ, ಅವನ ನಾಮ - ರೂಪಗಳಿಲ್ಲವೇನು? ಮಹಾಪುರುಷರೆಲ್ಲರೂ ಪ್ರಭುವಿನ ಆತ್ಮಾ ಆಗಿದ್ದಾರೆ, ಅವರ ಧ್ಯಾನ ಲಾಭದಾಯಕವಾಗಿದೆ, ಮತ್ತೆ ನಮ್ಮ ಹೆಸರನ್ನು ಏಕೆ ಪೂಜಿಸಿಕೊಳ್ಳುವುದು? ತನ್ನನ್ನು ದೊಡ್ಡವನೆಂದು ತಿಳಿದರೂ ಬೇರೆಯವರ ಮೇಲೆ ಕೆಟ್ಟ ಪ್ರಭಾವ ಬೀಳದಂತಹ ಪ್ರಯತ್ನಮಾಡಬೇಕು. ಪರಮಾತ್ಮನನ್ನು ಪಡೆದವನು ಸ್ವತಃ ಪರಮಾತ್ಮನೇ ಆಗಿದ್ದಾನೆ. ರಾಮ-ಕೃಷ್ಣರ ಪೂಜೆ ಅವರದೇ ಆಗಿದೆ. ಹಾಗಿರುವಾಗ ತನ್ನ ಪೂಜೆ ಮಾಡಿಸಿಕೊಳ್ಳುವ ಅವನಿಗೆ ಆವಶ್ಯಕತೆ ಏನಿದೆ? ಅವನು ರಾಮ-ಕೃಷ್ಣರ ಪೂಜೆಯನ್ನು ತನ್ನ ಪೂಜೆ ಎಂದೇ ತಿಳಿಯಬೇಕು. ಯಾರಾದರೂ ತನ್ನ ಹೆಸರು, ಭಾವಚಿತ್ರ, ಜೀವನಚರಿತ್ರೆ ಪ್ರಚಾರ ಮಾಡುತ್ತಿದ್ದರೆ ಇಂತಹ ಅಜ್ಞಾನದಿಂದಲೇ ಇದ್ದಾನೆ. ಸತ್ತ ಮೇಲೆಯೂ ಜೀವನ ಚರಿತ್ರೆಯ ಪ್ರಚಾರ ಮಾಡಬಾರದು. ಆದರೆ ಹಿಂದೆ ಆಗಿ ಹೋದ ಮಹಾಪುರುಷರ ಆದರ್ಶವನ್ನು ಉತ್ತಮ ಪುರುಷರು ನಡೆಸುತ್ತಾರೆ.</p>
<p class="Text">ಮಾತೆಯರಿಗೆ, ಸಹೋದರಿಯರಿಗೆ ನಾಲ್ಕು ಮಾತು</p>
<p class="Text">1. ಸಂಸಾರದ ಪ್ರೇಮವನ್ನು ತೊಡೆದು ಪ್ರಭುವನ್ನು ಪ್ರೇಮಿಸಬೇಕು ಇದು ಎಲ್ಲರಿಗಾಗಿಯೂ ಇದೆ, ಮುತ್ತೈದೆ ಇರಲಿ ಅಥವಾ ವಿಧವೆಯಾಗಿರಲಿ.</p>
<p class="Text">ಸಂಸಾರದಲ್ಲಿ ಇರಿಸಿರುವ ಪ್ರೇಮವನ್ನು ಪ್ರಭುವಿನಲ್ಲಿಯೇ ಇಡಬೇಕು, ಏಕೆಂದರೆ ಸಂಸಾರೀ ಪದಾರ್ಥಗಳು ಕ್ಷಣಿಕವಾಗಿವೆ. ಪ್ರಭು ನಿತ್ಯವಾಗಿದ್ದಾನೆ, ಅವನ ಸಂಯೋಗವೂ ನಿತ್ಯವಾಗಿದೆ. ಸಾಂಸಾರಿಕ ಭೋಗಗಳಲ್ಲಿ ಸುಖದ ಕಲ್ಪನೆ ಮಾಡುವುದೂ ಕೂಡ ದುಃಖದಾಯಕವಾಗಿದೆ. ಶರೀರದ ಮೇಲೆ ತೊಡುವ ಒಡವೆಗಳೂ ದುಃಖದಾಯಕವಾಗಿವೆ, ಭಾರರೂಪವಾಗಿವೆ ಎಂದು ಸ್ತ್ರೀಯರೂ ಯೋಚಿಸಬೇಕು. ಶರೀರದ ಸೌಂದರ್ಯ, ಬಣ್ಣ, ಪುತ್ರಾದಿಗಳೂ ಹಾನಿಕಾರಕ, ದುಃಖಕ್ಕೆ ಕಾರಣವಾಗಿವೆ. ದೇಹವೂ ದುಃಖದ ಕಾರಣವಾಗಿದೆ. ಪ್ರಭುವಿನ ಸ್ಮರಣೆ ಅನಂತವಾಗಿದೆ. ಅದಕ್ಕಾಗಿ ಎಲ್ಲರಿಂದ ಪ್ರೇಮ ತೊಡೆದು ಪ್ರಭುವನ್ನು ಪ್ರೇಮಿಸಬೇಕು.</p>
<p class="Text">2. ಪ್ರಭು ಸರ್ವತ್ರನಿದ್ದಾನೆ, ಅದಕ್ಕಾಗಿ ಎಲ್ಲರೊಂದಿಗೆ ಪ್ರೇಮದಿಂದಿರಿ. ತನಗೆ ಅಪಕಾರ ಮಾಡಿದವನಿಗೆ ಉಪಕಾರ ಮಾಡಿ, ಬೈಯ್ಯುವವರನ್ನು ಕ್ಷಮಿಸಿ ಬಿಡಿ. ಮಾತೆಯರೇ! ಸಹೋದರಿಯರೇ! ನಿಮಗೆ ಯಾರಾದರೂ ಕಲಂಕಿತರೆಂದು ಹೇಳಿದರೆ ಇವನು ನಮಗೆ ಉಪದೇಶ ಮಾಡುತ್ತಾನೆ ಎಂದು ತಿಳಿಯಿರಿ, ಅದನ್ನು ಕೆಟ್ಟದೆಂದು ತಿಳಿಯಬೇಡಿರಿ. ಅವರ ಮಾತನ್ನು ಕೇಳಿ ಇನ್ನೂ ನಮ್ಮಲ್ಲಿ ಯಾವುದು ಕೊರತೆ ಇದೆ ಎಂದು ನೋಡಿ ಅದನ್ನು ಸುಧಾರಿಸಕೊಳ್ಳಬೇಕು, ಸರಿಯಿದ್ದರೆ ಮಾತೇ ಇಲ್ಲ.</p>
<p class="Text">3 ಪ್ರೇಮ ಹೇಗೆ ಉಂಟಾದೀತು? ಪ್ರೇಮದ ಉಪಾಯ ಸೇವೆ ಮಾಡುವುದು, ಎಲ್ಲರ ಹಿತ ಮಾಡುವುದು. ಸೇವೆಯಿಂದ ಪ್ರೇಮ ಹೆಚ್ಚುತ್ತದೆ, ಏಕೆಂದರೆ ಮಾತೆಯ ರಲ್ಲಿ ವಾತ್ಸಲ್ಯ ಇರುತ್ತದೆ. ಪತಿಯ ಮತ್ತು ಹಿರಿಯರ ಸೇವೆಯನ್ನು ಪ್ರೇಮದಿಂದ, ಶ್ರದ್ಧೆಯಿಂದ ಮಾಡಬೇಕು. ಇಂತಹ ಸೇವೆಯಿಂದ ಪ್ರೇಮ ಹೆಚ್ಚುವುದು, ಇದೇ ಎಲ್ಲರ ಸೇವೆಯಾಗಿದೆ.</p>
<p class="Text">ತಾಯಂದಿರ-ಸಹೋದರಿಯರ ಮಾತಿನ ಜೊತೆಗೆ ಅಂತಃಕರಣದಲ್ಲಿ ಕಾಮನೆ ಇರುತ್ತದೆ. ಮಗುವಿನ, ಧನದ ಇಚ್ಛೆ ಇರುತ್ತದೆ, ಕಾಯಿಲೆ ವಾಸಿಯಾಗಬೇಕೆಂಬ ಕಾಮನೆ ಇರುತ್ತದೆ. ಕಾಮನೆ ದೋಷವಾಗಿದೆ, ಅದನ್ನು ಕಿತ್ತೆಸೆದಾಗ ಕಲ್ಯಾಣವಾಗುತ್ತದೆ. ಎಲ್ಲರ ಹಿತದಲ್ಲಿ ರತರಾಗಿರಬೇಕು, ಅಂತಃಕರಣದಲ್ಲಿ ಸಕಾಮಭಾವವಿದ್ದರೆ ಅದರ ಸಿದ್ಧಿಯಾಗಲಾರದು, ಆದರೂ ವಿಳಂಬವಾಗಿ ಆದೀತು.</p>
<p class="Text">ತಾಯಂದಿರು ಯಾವುದೇ ದೇವತೆಯಿಂದ ಕಾಮನೆ ಇರಿಸಬಾರದು. ಯಾರು ಎಲ್ಲಕ್ಕಿಂತ ದೊಡ್ಡವನೋ ಅವನಲ್ಲಿ ಇರಿಸಬೇಕು. ಅಭ್ಯಾಸವಶ ಆಗಿಹೋದರೆ ನೋಡಿ, ಕುದುರೆ ಲದ್ದಿಯು ತಿನ್ನುವ ವಸ್ತು ಅಲ್ಲ, ತ್ಯಜಿಸುವ ವಸ್ತು ಆಗಿದೆ. ಹೀಗೆ ಯಾರಲ್ಲಿಯೂ ಕಾಮನೆ ಇರಿಸಬಾರದು. ಕಾಮನೆಯನ್ನು ಕುದುರೆ ಲದ್ದಿಯಂತೆ ತ್ಯಜಿಸಬೇಕು.</p>
<p class="Text">ಪ್ರಭುವಿನಲ್ಲಿ ಪುನಃ ಕಾಮನೆ ಮಾಡಬಾರದಂತಹ ಕಾಮನೆ ಮಾಡಬೇಕು. ದಿನನಿತ್ಯ ಬೇಡುವಂತೆ ಇರುವ ವಸ್ತುವನ್ನು ಬೇಡಬಾರದು. ಪ್ರಭುವು ತಾನಾಗಿ ಕೊಟ್ಟರೆ ಒಳ್ಳೆಯದೇ, ಆದರೆ ಪ್ರಭು ಕೊಡುವನು ಎಂಬ ಆಸೆಯೂ ಇಲ್ಲದಂತಹ ಭಾವವಿರಬೇಕು. ಪ್ರಭು ಕೊಡಲಿ ಇಲ್ಲವೆ ಕೊಡದಿರಲಿ ಇಂತಹ ಭಾವವೂ ಸೂಕ್ಷ್ಮ ಭಾವನೆಯಾಗಿದೆ.</p>
<p class="Text">ಪ್ರಭು ಏನು ಮಾಡುವನು ಎಂಬ ವಿಚಾರವೇ ಮಾಡಬಾರದು, ಅವನ ಕರ್ತವ್ಯದ ಬಗ್ಗೆ ನಾವು ಏಕೆ ಯೋಚಿಸಬೇಕು?</p>
<p class="Text">ಭಕ್ತ ಪ್ರಹ್ಲಾದನಿಗೆ ಭಗವಂತನು ಹೇಳಿದನು - ವರವನ್ನು ಕೇಳು. ಆಗ ಅವನೆಂದ-ನಾನು ಭಕ್ತಿ ಮಾಡಿ, ನೀನು ವರವನ್ನು ಕೊಡುವುದು ಇದಾದರೋ ವ್ಯಾಪಾರಿ ಬುದ್ಧಿಯಾಯಿತು, ನಾನು ಇದನ್ನು ಬಯಸುವುದಿಲ್ಲ, ಇದಾದರೋ ಸ್ವಾರ್ಥವಾಗಿದೆ. ಇದನ್ನು ಕೇಳಿ ಪ್ರಭು ಪ್ರಸನ್ನನಾದನು. ಪ್ರಹ್ಲಾದ ಹೇಳಿದ-ಪ್ರಭು! ನನಗೆ ಬೇಡುವ ಇಚ್ಛೆ ಇರುವುದರಿಂದಲೇ ವರವನ್ನು ಕೇಳು ಎಂದು ನೀನು ಹೇಳಿದೆ, ಆದರೆ ನನ್ನ ಅಂತರಂಗದಲ್ಲಿ ಬೇಡುವ ಇಚ್ಛೆಯೇ ಇಲ್ಲದಿರಲಿ, ಇಷ್ಟೇ ನಾನು ಬೇಡುತ್ತೇನೆ. ಇಂತಹ ಭಾವ ಉತ್ತಮವಾಗಿದೆ. ಈ ಭಾವವು ಬೇಗನೇ ಪ್ರಭುಪ್ರಾಪ್ತಿಯಾಗಿಸುತ್ತದೆ, ಆದರೆ ಇದೂ ಕಾಮನೆಯೇ ಆಗಿದೆ. ಶೀಘ್ರವಾಗಲಿ ಅಥವಾ ವಿಳಂಬದಿಂದಾಗಲಿ ನಮಗೆ ಏನು ಆವಶ್ಯಕತೆ ಇದೆ, ಸಾಕು, ಇದೇ ನಿಷ್ಕಾಮಭಾವವಾಗಿದೆ.</p>
<p class="Text">4. ಮನೆಯಲ್ಲಿ ತಾಯಂದಿರಲ್ಲಿ - ಸಹೋದರಿಯರಲ್ಲಿ ಜಗಳವಾಗುತ್ತವೆ. ಕೆಟ್ಟ ಮಾತುಗಳನ್ನಾಡುವುದರಿಂದ ಸಿಟ್ಟು ಬರುತ್ತದೆ, ಬೈಯ್ಯುವಿಕೆಯಿಂದ ಹೊಡೆದಾಟವೂ ನಡೆಯುತ್ತದೆ. ಪ್ರಮಾದವಾಗುತ್ತದೆ, ಆತ್ಮಘಾತವೂ ಆಗಿ ಹೋಗುವದು, ಸಿಟ್ಟಿನ ಭರದಲ್ಲಿ ಕೆಲವರು ಹೊಳೆ, ಕೆರೆ, ಬಾವಿಗಳಲ್ಲಿ ಹಾರಿ ಆತ್ಮಹತ್ಯೆ ಮಾಡಿಕೊಳ್ಳುವರು, ಇತ್ಯಾದಿ ಅನುಚಿತ ವ್ಯವಹಾರಗಳು ನರಕದ ಕಾರಣಗಳಾಗಿವೆ. ಹೆಚ್ಚಿನ ಜಗಳಗಳು ವಸ್ತು, ಹಣ, ಒಡವೆ ಇಲ್ಲವೇ ಕೆಲಸ-ವ್ಯವಹಾರ ಮುಂತಾದವು ಗಳಿಂದ ನಡೆಯುತ್ತದೆ. ಜಗಳ ಕಾಯುವ ಇಬ್ಬರಿಗೂ ಪರಸ್ಪರ ಸಮಜಾಯಿಸಿದರೆ ಈ ರೋಗ ಇಲ್ಲವಾದೀತು. ಈ ರೋಗವು ಹುಟ್ಟು-ಸಾವಿನ ಕಾರಣವಾಗಿದೆ. ಈ ರೋಗದ ಬೇರು ಸೇವೆಯಿಂದ ಕಡಿದು ಹೋಗುತ್ತದೆ.</p>
<p class="Text">ತಾಯಂದಿರು-ಸಹೋದರಿಯರು ಮನೆಯಲ್ಲಿ ಕಷ್ಟಕರ ಕಾರ್ಯ ಮುಂದಾದಾಗ ಯಾವಾಗಲೂ ಮುಂದೆ ಇರಬೇಕು. ಬಲಿದಾನದ ಸಂದರ್ಭ ಬಂದರೆ ಮೊದಲನೇ ನಂಬರ್ ತನ್ನದಾಗಿರಬೇಕು. ಶರೀರದಿಂದ ಎಷ್ಟು ಸೇವೆ ಆಗುವುದೋ ಅಷ್ಟೇ ಕಲ್ಯಾಣವಿದೆ. ಹೀಗಾಗಲು ಒಂದು ನಿಮಿಷವೂ ತಡವಾಗದು. ಯಾರೋ ಕಾಡಿನ ಅಥವಾ ಹೊಲದ ಕಂಟ್ರಾಕ್ಟನ್ನು ಪಡೆದ, ಅದರಲ್ಲಿ ಅಗೆಯುತ್ತಾ ಅಗೆಯುತ್ತಾ ರತ್ನಗಳು ಸಿಕ್ಕಿದವು. ಆದರೆ ಕಂಟ್ರಾಕ್ಟಿನ ಅವಧಿ ಮುಗಿದ ಬಳಿಕ ರತ್ನಗಳನ್ನು ಅಗೆಯಬಾರದೆಂದು ಸರಕಾರ ಆದೇಶಿಸಿತು. ಈ ಶರೀರ ಕಂಟ್ರಾಕ್ಟ ಪಡೆದ ಹೊಲವಾಗಿದೆ. ಇದರಲ್ಲಿ ಮಣ್ಣು, ಕಲ್ಲು, ಚಿನ್ನ, ರತ್ನಗಳು ತುಂಬಿಕೊಂಡಿವೆ. ಇದರಲ್ಲಿ ಯಂತ್ರದ ಮೂಲಕ ರತ್ನಗಳನ್ನೇ ತೆಗೆಯುವ ಮನುಷ್ಯನು ಬುದ್ಧಿವಂತನಾಗಿದ್ದಾನೆ. ಇದರ ಯಂತ್ರವೇ ಸತ್ಸಂಗ; ಕಂಟ್ರಾಕ್ಟ ಮುಗಿದ (ಮೃತ್ಯು) ಬಳಿಕ ಏನೂ ಆಗಲಾರದು.</p>
<p class="Text">ಇದರಲ್ಲಿ ಈ ಶರೀರದಿಂದ ಭಜನೆ-ಧ್ಯಾನ ಮಾಡುವುದು, ವೈರಾಗ್ಯದ ಶಿಕ್ಷಣ ಪಡೆಯುವುದು ಇವೇ ರತ್ನವಾಗಿವೆ, ಉತ್ತಮ ಕಾರ್ಯ ಮಾಡುವುದೇ ಚಿನ್ನವಾಗಿದೆ. ಇದಲ್ಲದೆ ಬೇರೆ ಕೆಲಸ ಮಾಡುವುದು ಮಣ್ಣು-ಇದ್ದಲು ಇದ್ದಂತೆ.</p>
<p class="Text">ಶರೀರರೂಪೀ ಹೊಲವನ್ನು ಶೃಂಗರಿಸುವವನು ನಷ್ಟದಲ್ಲಿದ್ದಾನೆ ಮತ್ತು ರತ್ನ-ಸುವರ್ಣ ತೆಗೆಯುವವನು ಲಾಭದಲ್ಲಿದ್ದಾನೆ. ಗೀತೆ ಹೇಳುತ್ತದೆ -<span class="char-style-override-2"> ‘ಇದಂ ಶರೀರಂ ಕೌಂತೇಯ ಕ್ಷೇತ್ರಮ್’ </span>ಮನುಷ್ಯ ಶರೀರವೇ ಹೊಲವಾಗಿದೆ, <span class="char-style-override-2">‘ಇದಮ್’ </span>ಶರೀರವಾಗಿದೆ ಮತ್ತು ಇತರ ಯೋನಿಗಳು ಬಂಜರು ಭೂಮಿಯಾಗಿವೆ. ಇದೇ ಶರೀರ (ಹೊಲ)ದಿಂದ ರತ್ನಗಳು-ಚಿನ್ನ ಇತ್ಯಾದಿ ಎಲ್ಲವೂ ಉತ್ಪನ್ನವಾಗುತ್ತದೆ. ಹೊಲವನ್ನು ಉಳಬೇಕಾಗುತ್ತದೆ ಮತ್ತು ಬಿತ್ತುವವನು ಆತ್ಮಾ ಆಗಿದೆ, ಹೊಲ ಶರೀರವಾಗಿದೆ.</p>
<p class="Text">ಬೀಜಕ್ಕಾಗಿ ಉತ್ತಮ ಕಾರ್ಯ ಮಾಡಬೇಕು, ಒಳ್ಳೆಯ ಕಾರ್ಯ ಮಾಡಬೇಕು. ಶುಭಾಶುಭ ಕರ್ಮರೂಪೀ ಬೀಜ ಸೂಕ್ಷ್ಮ ಶರೀರದ ಮನಸ್ಸಿನಲ್ಲಿ ಸಿಕ್ಕಿಹಾಕಿಕೊಂಡಿರುತ್ತದೆ ಮತ್ತು ಸಮಯಕ್ಕೆ ಸರಿಯಾಗಿ ಫಲ ಕೊಡುತ್ತದೆ. ಹೊಲದ ನೇಗಿಲು, ಎತ್ತು ಇಂದ್ರಿಯಗಳಾಗುವೆ. ಇಂತಹ ಉತ್ತಮ ಹೊಲ ಸಿಕ್ಕಿದರೂ ನಾವು ಹಸಿದಿದ್ದರೆ, ಆಲಸ್ಯದಿಂದಾಗಿ ಹಸಿವಿನಿಂದ ಸತ್ತರೆ, ನಮ್ಮ ಜನ್ಮ-ಮರಣವಾದರೆ ಇದಕ್ಕಿಂತ ಹೆಚ್ಚು ಮೂರ್ಖತೆ ಬೇರೆ ಯಾವುದು ಇರಬಲ್ಲದು? ಯಾರೋ ರಾಜನ ದಯೆಯಿಂದ ಬಿತ್ತಲು ಹೊಲವನ್ನು ಕೊಟ್ಟನು. ಅವನು ಬಿತ್ತಲಿಲ್ಲ ಅಥವಾ ಆಲಸ್ಯದಿಂದ ಜಾಲಿಗಿಡಗಳನ್ನು ಬಿತ್ತಿದರೆ ಮತ್ತು ಕಷ್ಟ ಪಟ್ಟರೆ ಅವನ ಮೂರ್ಖತೆಯಾಗಿದೆ. ಈ ಜಾಲಿಯ ಮುಳ್ಳುಗಳು ಪಾಪಕರ್ಮವಾಗಿದೆ. ಇದರಲ್ಲಿ ಹೇಗೆ ತಾನೇ ಜೀವನ ನಿರ್ವಾಹವಾಗಬಲ್ಲದು? ಶರೀರದಿಂದ ಯಾವಾಗಲೂ ಉತ್ತಮ ಕಾರ್ಯವನ್ನೇ ಮಾಡಿಸಿಕೊಳ್ಳಬೇಕು. ಹೆಚ್ಚು ಸುಖ ಕೊಡಬಾರದು. ನಮ್ಮ ಬಳಿ ಇರುವ ವಸ್ತು, ಹಣ, ಒಡವೆ, ಬಟ್ಟೆ, ಶರೀರ ಇವನ್ನು ಕೊಟ್ಟು ಇತರರ ಸೇವೆ ಮಾಡಬೇಕು. ತನು, ಮನ, ಧನ, ಜನರಿಂದ ಸೇವೆ ಮಾಡಬೇಕು. ಬೇರೆಯವರಿಗೆ ಸುಖ ಕೊಡಬೇಕು, ಒಳ್ಳೆಯ ವಸ್ತು ಬೇರೆಯವರ ಸೇವೆಯಲ್ಲಿ ತೊಡಗಿಸಬೇಕು ಮತ್ತು ಇತರರ ಆಪತ್ತು ಮನೆಯಲ್ಲಿಟ್ಟುಕೊಳ್ಳಬೇಕು. ಹಿಂದಿನ ಕಾಲದಲ್ಲಿಯೂ ಸಹೋದರಿಯರು, ಮಾತೆಯರು ಹೀಗೆ ಇರುತ್ತಿದ್ದರು. ವಿಧವಾ ತಾಯಂದಿರು-ಸಹೋದರಿಯರು ಈಶ್ವರನಲ್ಲಿ ಪ್ರೇಮ, ಈಶ್ವರನ ಸ್ಮರಣೆ, ಎಲ್ಲ ಸಮಯದಲ್ಲಿ ವೈರಾಗ್ಯ ಮತ್ತು ಧ್ಯಾನದಲ್ಲಿ ಕಳೆಯಬೇಕು. ಮುತ್ತೈದೆಯರು ಪತಿಸೇವೆಯಲ್ಲಿ, ಧರ್ಮದಲ್ಲಿ ರತರಾಗಿರಬೇಕು. ಇಂತಹ ವಿಧವಾ ಮಾತೆಯರು ಪೂಜನೀಯರಾಗಿರುತ್ತಾರೆ, ಅವರ ಸತ್ಕಾರವಾಗುತ್ತದೆ, ಮಾನ್ಯರಾಗುತ್ತಾರೆ.</p>
<p class="Text">ಆದರೆ ಜನರು ನಮ್ಮನ್ನು ಪೂಜಿಸಲಿ ಎಂಬ ಆಕಾಂಕ್ಷೆ ಇರಿಸಬಾರದು. ಇಂತಹ ಕಾಮನೆ ಬಿಟ್ಟು ಬಿಡಬೇಕು. ಸೇವೆಗಾಗಿ ಪ್ರಭು ಹೇಳುತ್ತಾನೆ - <span class="char-style-override-2">‘ತಸ್ಮಾತ್ ಸರ್ವೇಷು ಕಾಲೇಷು ಮಾಮನುಸ್ಮರ’</span> ಪ್ರಭುವಿನ ಚಿಂತನೆಯೇ ಉತ್ತಮವಾಗಿದೆ. ಆಜ್ಞಾ ಪಾಲನೆ, ಪತಿವ್ರತ ಧರ್ಮ ಪಾಲನೆ ಉತ್ತಮವಾಗಿದೆ, ಆದರೆ ಕಾಮನೆ ಇರಬಾರದು. ಮನೆಯ ವಿರೋಧ ಮೂಲಸಹಿತ ನಾಶಮಾಡುತ್ತದೆ. ಈ ವಿರೋಧವನ್ನು ಮೃತ್ಯುವೆಂದು ತಿಳಿದು ತ್ಯಜಿಸಿ ಬಿಡಬೇಕು. ಅಂದರೆ ವಿರೋಧವೇ ಮೃತ್ಯುವಾಗಿದೆ.</p>
<p class="Text">ನಾವು ತೀರ್ಥಕ್ಷೇತ್ರಕ್ಕೆ ಬಂದಿದ್ದೇವೆ, ಇಲ್ಲಿ ಮೂರು ಪ್ರಯೋಜನಗಳು ಸಿದ್ಧವಾಗುತ್ತವೆ.</p>
<p class="Text">ಜಗತ್ತಿನಲ್ಲಿ ನಾಲ್ಕು ಪದಾರ್ಥಗಳಿವೆ. - ಧರ್ಮ, ಅರ್ಥ, ಕಾಮ, ಮೋಕ್ಷ.</p>
<p class="Text">ಆದರೆ ತೀರ್ಥದಲ್ಲಿ - ಧರ್ಮ, ಕಾಮ, ಮೋಕ್ಷ ಎಂಬ ಮೂರು ವಸ್ತು ಸಿಗುತ್ತವೆ, ಇಲ್ಲಿ ಅರ್ಥ (ಧನ) ಸಿಗುವುದಿಲ್ಲ. ಧರ್ಮ ಮತ್ತು ಮೋಕ್ಷವಾದರೋ ಸಾತ್ವಿಕವಾಗಿದೆ ಮತ್ತು ಕಾಮ ರಾಜಸವಾಗಿದೆ. ಧರ್ಮ, ಮೋಕ್ಷ ನಿಷ್ಕಾಮಭಾವದಿಂದ ಮಾಡಬೇಕು, ಆದರೆ ಕೇವಲ ಇದರಿಂದಲೇ ಮುಕ್ತಿ ಆಗುವುದಿಲ್ಲ. ಅದನ್ನು ಪಾಲಿಸುವುದು ಮತ್ತು ಪಾಲಿಸಿ ಉಪಾಸನೆ ಮಾಡುವುದು ಹಾಗೂ ರಹಸ್ಯವನ್ನು ತಿಳಿಯುವುದರಿಂದ ಫಲ ಸಿಗುತ್ತದೆ. ತೀರ್ಥದಲ್ಲಿ ಪಾಪ ಮಾಡಬಾರದು, ಇಲ್ಲಿ ಭಜನೆ, ಧ್ಯಾನ, ಸತ್ಸಂಗದಿಂದ ಲಾಭವಾಗುತ್ತದೆ. ತೀರ್ಥದಲ್ಲಿ ಮಾಡಿದ ಪಾಪದ ಫಲ ಎಷ್ಟೋ ಪಟ್ಟು ಹೆಚ್ಚಾಗಿದೆ, ಗಂಗೆಯಲ್ಲಿ ಸ್ನಾನ ಮಾಡುವುದು ಲಾಭದಾಯಕ ವಾಗಿದೆ. ಮಹಾಪುರುಷರ ಸೇವೆ ಮಾಡುವುದು ಧರ್ಮವಾಗಿದೆ ಮತ್ತು ಮಾಡದಿರುವುದು ಪಾಪವಾಗಿದೆ. ಇದು ಗಂಗೆಯ ಉತ್ತಮ ತೀರವಾಗಿದೆ ಮತ್ತು ತಪೋಭೂಮಿಯಾಗಿದೆ, ಇಲ್ಲಿ ಸಂಯಮದಿಂದ ಇರುವುದೇ ತಪಸ್ಸಾಗಿದೆ. ಮನೆಯಲ್ಲಾದರೋ ನಾನಾ ಪ್ರಕಾರದ ಊಟ ಮಾಡುತ್ತೇವೆ, ಆದರೆ ಇಲ್ಲಿ ಸ್ವಲ್ಪ ಮತ್ತು ಸಾತ್ವಿಕ ಭೋಜನ ಮಾಡಬೇಕು. ಮೆಣಸಿನಕಾಯಿ, ಕಾರ, ಹುಳಿ ಇತ್ಯಾದಿ ರಾಜಸ ಆಹಾರವಾಗಿದೆ, ಉತ್ತೇಜಕವಾಗಿದೆ. ಹುಳಿಯಿಂದ ಬ್ರಹ್ಮಚರ್ಯದ ನಾಶವಾಗುತ್ತದೆ. ಕಾರದಿಂದ ಕ್ರೋಧ ಬರುತ್ತದೆ. ಸಾಧಾರಣ ಸಾರು-ಅನ್ನ ಎರಡೇ ವಸ್ತುಗಳು ಉತ್ತಮವಾಗಿವೆ. ಸಾಕು ಎರಡೇ ವಸ್ತು ಕಲಿಸಿ ತಿನ್ನಬೇಕು. ಜೊತೆಗೆ ಹಾಲು ಸಿಕ್ಕಿದರೆ ಹಾನಿಯಿಲ್ಲ ಆದರೆ ಎಲ್ಲರಿಗೆ ತ್ಯಾಗವೇ ಉತ್ತಮವಾಗಿದೆ. ಉಡಲು ಎರಡೇ ಬಟ್ಟೆ ಇದ್ದರೆ ಉತ್ತಮ, ಒಂದು ದೋತಿ ಇನ್ನೊಂದು ವಲ್ಲಿ ಇದ್ದರೆ ಸಾಕು. ಗೃಹಸ್ಥರು ಇನ್ನೂ ಒಂದೆರಡು ಹೆಚ್ಚು ಧರಿಸಿದರೂ ಹಾನಿಯಿಲ್ಲ. ಮಾತಿನಲ್ಲಿ ಸಂಯಮ ಇರಲಿ, ಸಾಧ್ಯವಾದಷ್ಟು ಪರಮಾರ್ಥದ ಮಾತುಗಳನ್ನೇ ಆಡಿರಿ. ವ್ಯರ್ಥವಾದ ಮಾತುಗಳನ್ನು ಮಹಾಮಾರಿ ಎಂದು ತಿಳಿಯಿರಿ.</p>
<p class="Text">ಯಾವುದನ್ನೂ ಕೆಟ್ಟದೃಷ್ಟಿಯಿಂದ ನೋಡಬೇಡಿ. ನೋಡಿ ಬಿಟ್ಟರೆ ಪ್ರಭುವನ್ನು ನೆನೆಯಿರಿ. ಇದರಿಂದ ನೇತ್ರದೋಷ ದೂರವಾಗಬಹುದು. ಮಾನಸಿಕ ದೋಷಗಳಾದರೆ ಉಪವಾಸ ಮಾಡಬೇಕು.ಸಿಟ್ಟು ಮಾಡಬಾರದು, ಜ್ಞಾನಪೂರ್ವಕ ಭಕ್ತಿ ಮಾಡಬೇಕು. ಹಿಂದಿನ ಅಭ್ಯಾಸದಿಂದ ಸಿಟ್ಟು ಬಂದರೆ ಪ್ರಭುವಿನಲ್ಲಿ ಪ್ರಾರ್ಥಿಸಿರಿ - ಪ್ರಭು! ದೀನಬಂಧೋ! ಕ್ಷಮಿಸು, ನಿನ್ನ ಭಜನೆ ಆಗುವಂತೆ ಮಾಡು. ಹೀಗೆ ಮಾಡಿದರೆ ಸಿಟ್ಟು ಬರಲಾರದು. ಪ್ರಭುವಿನ ಸ್ಮರಣೆಯಿಂದ ಕ್ರೋಧದ ನಾಶವಾಗುತ್ತದೆ. ಕರ್ತವ್ಯಪಾಲನೆ ಮಾಡಬೇಕು. ಇಲ್ಲಿ ತೀರ್ಥಕ್ಕೆ ಬಂದು ಸದಾ ಸತ್ಯವನ್ನೇ ಮಾತನಾಡಬೇಕು. ಸುಳ್ಳು ಹೇಳಿಬಿಟ್ಟರೆ ಪಶ್ಚಾತ್ತಾಪಪಡಿ, ಹೆಚ್ಚು ಸುಳ್ಳು ಹೇಳಿದರೆ ಉಪವಾಸ ಮಾಡಿ. ಪ್ರಭುವನ್ನು ಮರೆಯಬೇಡಿ, ದೊಡ್ಡ ಹೊಂಡದಲ್ಲಿ ಬಿದ್ದರೂ ಮರೆಯದಿರಿ, ಪಾಪಕ್ಕೆ ಹೆದರಬೇಕು ಮತ್ತು ಭಜನೆಯಲ್ಲಿ ತೊಡಗಬೇಕು, ಇದೇ ಸರ್ವೋತ್ತಮ ಸಾಧನೆಯಾಗಿದೆ.</p>
<p class="Text">ಶ್ರದ್ಧೆಯ ಸ್ವರೂಪ, ಶಾಸ್ತ್ರ, ಮಹಾತ್ಮಾ, ಗುರು, ವೇದ, ಈಶ್ವರ, ಪರಲೋಕ ಇವುಗಳಲ್ಲಿ ವಿಶ್ವಾಸ, ಪೂಜ್ಯಭಾವ, ಆದರ, ಭಕ್ತಿಯ ಹೆಸರು ಶ್ರದ್ಧೆಯಾಗಿದೆ. ಪ್ರತ್ಯಕ್ಷಕ್ಕಿಂತ ಹೆಚ್ಚು ಶ್ರದ್ಧೆ ಇರುವುದು ಪರಮ ಶ್ರದ್ಧೆಯಾಗಿದೆ. ನೀವು ಯಾವುದೇ ಸ್ಥಳದಲ್ಲಿ ನದಿಯ ತೀರದಲ್ಲಿ ದೋಣಿ ನೋಡಿ ಬಂದಿರುವಿರಿ, ನಾವು ನೋಡದಿದ್ದರೂ ನೀವು ಹೇಳಿದಂತೆ ವಿಶ್ವಾಸವಿಡುವುದು ಶ್ರದ್ಧೆಯಾಗಿದೆ.</p>
<p class="Shlok">ಶ್ರದ್ಧಾವಾನ್ ಲಭತೇ ಜ್ಞಾನಂ ತತ್ಪರಃ ಸಂಯತೇಂದ್ರಿಯಃ ।</p>
<p class="Shlok">ಜ್ಞಾನಂ ಲಬ್ಧ್ವಾ ಪರಾಂ ಶಾಂತಿಂ ಅಚಿರೇಣಾಧಿಗಚ್ಛತಿ ॥</p>
<p class="TXT-Right">(ಗೀತೆ 4/39)</p>
<p class="Text">ಜಿತೇಂದ್ರಿಯ, ಸಾಧನಪರಾಯಣ ಮತ್ತು ಶ್ರದ್ಧೆಯುಳ್ಳ ಮನುಷ್ಯನು ಜ್ಞಾನವನ್ನು ಪಡೆಯುತ್ತಾನೆ ಹಾಗೂ ಜ್ಞಾನ ಪಡೆದು ವಿಳಂಬವಿಲ್ಲದೆ-ತತ್ಕಾಲದಲ್ಲೇ ಭಗವತ್ಪ್ರಾಪ್ತಿರೂಪೀ ಪರಮ ಶಾಂತಿಯನ್ನು ಪಡೆದುಕೊಳ್ಳುವನು.</p>
<p class="Text">ಶ್ರದ್ಧೆಯ ಅನೇಕ ಭೇದಗಳಿವೆ. ಒಂದು ಬೆಳ್ಳಗಿನ ಗಡಿಯಾರವಿದೆ, ಶ್ರದ್ಧೆ ಇದ್ದರೆ ಶ್ರದ್ಧೇಯನು ಹೇಳಿದಾಗ ಅದು ಬೆಳ್ಳಿಯದಾಗಿ ಕಂಡುಬಂದೀತು, ಹಳದಿಯಾಗಿದೆ ಎಂದು ಹೇಳಿದರೆ ಚಿನ್ನದಂತೆ ಕಂಡು ಬಂದೀತು</p>
<p class="Shlok">ಸತ್ತ್ವಾನುರೂಪಾ ಸರ್ವಸ್ಯ ಶ್ರದ್ಧಾ ಭವತಿ ಭಾರತ ।</p>
<p class="Shlok">ಶ್ರದ್ಧಾಮಯೋಯಂ ಪುರುಷೋ ಯೋ ಯಚ್ಛ್ರದ್ಧಃ ಸ ಏವ ಸಃ ॥</p>
<p class="TXT-Right">(ಗೀತೆ 17/3)</p>
<p class="Text">ಎಲೈ ಭಾರತ! ಎಲ್ಲ ಮನುಷ್ಯರ ಶ್ರದ್ಧೆ ಅವರ ಅಂತಃಕರಣಕ್ಕನುರೂಪ ಇರುತ್ತದೆ ಹಾಗೂ ಈ ಪುರುಷನು ಶ್ರದ್ಧಾಮಯನಾಗಿದ್ದಾನೆ. ಅದಕ್ಕಾಗಿ ಯಾವ ಪುರುಷನು ಎಂತಹ ಶ್ರದ್ಧೆಯುಳ್ಳವನೋ ಅವನು ಸ್ವತಃ ಅದೇ ಆಗಿದ್ದಾನೆ ಅರ್ಥಾತ್ ಎಂತಹ ಶ್ರದ್ಧೆ ಇರುವುದೋ ಹಾಗೆಯೇ ಅವನ ಸ್ವರೂಪವಾಗಿದೆ.</p>
<p class="Text">ಶ್ರದ್ಧಾವಂತನೇ ಜ್ಞಾನಿಯಾಗಿದ್ದಾನೆ ಮತ್ತು ಜ್ಞಾನಿಗೇ ಪರಮಾನಂದದ ಪ್ರಾಪ್ತಿಯಾಗುತ್ತದೆ.</p>
<p class="Shlok">ಯಜ್ಞಶಿಷ್ಟಾಮೃತಭುಜೋ ಯಾಂತಿ ಬ್ರಹ್ಮ ಸನಾತನಮ್ ।</p>
<p class="Shlok">ನಾಯಂ ಲೋಕೋಸ್ತ್ಯಯಜ್ಞಸ್ಯ ಕುತೋಽನ್ಯಃ ಕುರುಸತ್ತಮ ॥</p>
<p class="TXT-Right">(ಗೀತೆ 4/31)</p>
<p class="Text">ಎಲೈ ಕುರುಶ್ರೇಷ್ಠ ಅರ್ಜುನ! ಯಜ್ಞಗಳ ಪರಿಣಾಮರೂಪ ಜ್ಞಾನಾಮೃತವನ್ನು ಭೋಗಿಸುವ ಯೋಗಿಗಳು ಸನಾತನ ಪರಬ್ರಹ್ಮ ಪರಮಾತ್ಮನನ್ನು ಪಡೆಯುತ್ತಾರೆ ಮತ್ತು ಯಜ್ಞರಹಿತ ಪುರುಷನಿಗೆ ಈ ಮನುಷ್ಯಲೋಕವೂ ಸುಖದಾಯಕವಿಲ್ಲ, ಮತ್ತೆ ಪರಲೋಕ ಹೇಗೆ ಸುಖದಾಯಕವಾದೀತು? ಕೇವಲ ಶ್ರದ್ಧೆ ಉಂಟಾದರೆ ಕಲ್ಯಾಣವಾಗುವುದರಲ್ಲಿ ಏನೂ ವಿಳಂಬವಿಲ್ಲ.</p>
<p class="Text">ವಕ್ತಾ, ದೇಶ, ಶಬ್ದ ಎಲ್ಲವೂ ಒಂದೇ ಆಗಿದೆ, ಆದರೆ ಯಾರ ಶ್ರದ್ಧೆ ಹೇಗಿದೆಯೋ ಹಾಗೆಯೇ ತಿಳಿದುಕೊಂಡು ಲಾಭ ಪಡೆಯುವರು, ಕೆಲವರು ಪೂಜ್ಯನೆಂದು ತಿಳಿಯುತ್ತಾರೆ. ಕೆಲವರು ಹೇಳುತ್ತಾರೆ ಪಾಖಂಡಿಯಾಗಿದ್ದಾನೆ, ಮೂರನೆಯವನು ಹೇಳುವನು-ಇದಾದರೋ ಇವನ ಜೀವನೋಪಾಯವಾಗಿದೆ, ಹಣ ಬಯಸುತ್ತಾನೆ. ನಾಲ್ಕನೆಯವನು - ಜೀವನನಿರ್ವಾಹಕ್ಕೆ ಯಾರೂ ಕಥೆ ಹೇಳುವುದಿಲ್ಲ, ಇವನಾದರೋ ಎಲ್ಲರೂ ನನ್ನನ್ನು ಗೌರವಿಸಲಿ ಎಂಬ ಸಮ್ಮಾನವನ್ನು ಬಯಸುವನು ಎಂದು ಹೇಳುವನು. ಐದನೆಯವನು ಹೇಳುತ್ತಾನೆ - ಅಯ್ಯಾ ತಮ್ಮ! ಇವನಾದರೋ ಸಜ್ಜನನಾಗಿದ್ದಾನೆ, ಅಭ್ಯಾಸಕ್ಕಾಗಿ ಹೀಗೆ ಮಾಡುತ್ತಾನೆ, ಈ ನಿಮಿತ್ತದಿಂದ ಇವನ ಕಲ್ಯಾಣವಾಗಿ ಹೋದೀತು. ಆರನೆಯವನು ಹೇಳುತ್ತಾನೆ - ಇವನಾದರೋ ಕಲ್ಯಾಣರೂಪೀಯಾಗಿದ್ದಾನೆ, ಇವನ ಕಲ್ಯಾಣವಾದರೋ ಆಗಿ ಹೋಗಿದೆ, ಇವನಾದರೋ ಈಗ ಕಾಲಕ್ಷೇಪ ಮಾಡುತ್ತಿದ್ದಾನೆ. ಏಳನೆಯವನು ಅಯ್ಯಾ! ಇವರಾದರೋ ಜನರ ಉದ್ಧಾರ ಮಾಡುತ್ತಾರೆ ಎಂದು ಹೇಳುತ್ತಾನೆ. ಹೀಗೆ ಎಲ್ಲರೂ ತಮ್ಮ-ತಮ್ಮ ಶ್ರದ್ಧೆಗನುಸಾರ ಹೇಳುತ್ತಾನೆ, ಕೇಳುತ್ತಾರೆ. ಪ್ರತಿಯೊಬ್ಬನ ಭಾವನೆ ಬೇರೆ-ಬೇರೆಯಾಗಿರುತ್ತದೆ.</p>
<p class="Text">ರಾಮಚಂದ್ರನು ಧನುಸ್ಸನ್ನು ಮುರಿದನು ಆಗ ಪ್ರತಿಯೊಬ್ಬರಿಗೆ ಬೇರೆ-ಬೇರೆ ಭಾವದಿಂದ ಕಂಡುಬಂದನು.</p>
<p class="Text">ಹೀಗೆಯೇ ಜಗತ್ತೂ ಎಲ್ಲರಿಗೆ ಒಂದೇ ರೀತಿಯಾಗಿ ಕಂಡುಬರುವುದಿಲ್ಲ. ಭಗವಂತನು ಹೇಳಿದನು-ಮಹಾತ್ಮರು ಜಗತ್ತನ್ನು <span class="char-style-override-2">‘ವಾಸುದೇವಃ ಸರ್ವಮ್’ </span>ಎಂದು ನೋಡುತ್ತಾರೆ, ವಿರಾಗಿಗೆ ದುಃಖರೂಪ, ಭೋಗಿಗೆ ಭೋಗಮಯವಾಗಿ ಕಾಣುತ್ತದೆ. ಹಾಗೆಯೇ ಒಂದು ಸ್ತ್ರೀಯ ಕುರಿತು ಬೇರೆ-ಬೇರೆ ದೃಷ್ಟಿ ಇರುತ್ತದೆ. ನಾವು ಜಗತ್ತನ್ನು ಆನಂದಮಯವಾಗಿ ನೋಡತೊಡಗಿದರೆ ನಮಗೆ ಅಣು-ಅಣುಗಳಲ್ಲಿ ನಾರಾಯಣನೇ ಕಂಡು ಬರುವನು. ಗೋಪಿಯರು, ಪ್ರಹ್ಲಾದನು ಎಲ್ಲೆಡೆ ಹರಿಯನ್ನೇ ನೋಡುತ್ತಿದ್ದರು, ಹಾಗೆಯೇ ನಾವೂ ನೋಡಬೇಕು.</p>
<p class="Shlok">ಯದಾ ಭೂತಪೃಥಗ್ಭಾವ ಮೇಕಸ್ಥಮನುಪಶ್ಯತಿ ।</p>
<p class="Shlok">ತತ ಏವ ಚ ವಿಸ್ತಾರಂ ಬ್ರಹ್ಮ ಸಂಪದ್ಯತೇ ತದಾ ॥</p>
<p class="TXT-Right">(ಗೀತೆ 13/30)</p>
<p class="Text">ಯಾವ ಕ್ಷಣದಲ್ಲಿ ಈ ಪುರುಷನು ಭೂತಗಳ ಬೇರೆ-ಬೇರೆ ಭಾವಗಳನ್ನು ಒಂದೇ ಪರಮಾತ್ಮನಲ್ಲಿ ಸ್ಥಿತ ಮತ್ತು ಆ ಪರಮಾತ್ಮನಿಂದಲೇ ಸಂಪೂರ್ಣ ಪ್ರಾಣಿಗಳ ವಿಸ್ತಾರವನ್ನು ನೋಡುತ್ತಾನೋ ಆಗಲೇ ಅವನು ಸಚ್ಚಿದಾನಂದಘನ ಬ್ರಹ್ಮನನ್ನು ಹೊಂದುವನು.</p>
<p class="Text para-style-override-2">ಬಲದೇವನಿಗೆ ಹಸುಗಳಲ್ಲಿ, ಕರುಗಳಲ್ಲಿ, ಕೋಲಿನಲ್ಲಿ ಕೃಷ್ಣನೇ ಕಾಣುತ್ತಿದ್ದನೋ, ಹಾಗೆಯೇ ನಮಗೂ ವಿಶ್ವಾಸ ಉಂಟಾದರೆ ನಮಗೆ ಇಂದು ಯಾವ ರೂಪದಲ್ಲಿ ಜಗತ್ತು ಕಾಣುತ್ತದೋ, ಅದಕ್ಕೆ ವಿಪರೀತ ಪ್ರಭುಮಯ ಕಂಡುಬಂದೀತು. ನಾವು ರೈಲಿನಲ್ಲಿ ಹೋಗುವಾಗ ಸೂರ್ಯನು ಪಶ್ಚಿಮದಲ್ಲಿ ಉದಯಿಸಿದನು ಎಂದು ನೋಡುತ್ತೇವೆ, ಆದರೆ ನಮ್ಮ ಸ್ಥಾನಕ್ಕೆ ಹೋದಾಗ ಪೂರ್ಣಜ್ಞಾನ, ಯಥಾರ್ಥಜ್ಞಾನವಾಗುತ್ತದೆ. ಇದು ಇಂದ್ರಿಯಗಳ ವಿಕಾರವಾಗಿದೆ. ಕ್ಷಣ-ಕ್ಷಣದಲ್ಲಿ ಇವುಗಳ ಸ್ವಭಾವ ಬದಲಾಗುತ್ತಾ ಇರುತ್ತದೆ, ಅದಕ್ಕಾಗಿ ಇವುಗಳು ಹೇಳುವುದನ್ನು ಕೇಳಬಾರದು. ಈ ವಿಕಾರಗಳನ್ನು ವಿಚಾರದಿಂದ ದೂರಮಾಡಿರಿ ಹಾಗೂ ಅದೇ ಸ್ಥಾನದಲ್ಲಿ ಪರಮಾತ್ಮನನ್ನು ನೋಡಿ. ಕಣ್ಣಿನ ದೋಷದಿಂದ ಆಕಾಶದಲ್ಲಿ ಬಲೆಯಂತೆ ಕಾಣುತ್ತದೆ, ವಾಸ್ತವವಾಗಿ ಆಕಾಶದಲ್ಲಿ ಬಲೆ ಇರುವುದಿಲ್ಲ. ನಮಗೆ ಜಗತ್ತು ಮೋಸದಿಂದ ಕಂಡುಬರುತ್ತದೆ. ಇಲ್ಲಿ ಪರಮಾತ್ಮನು ವಿರಾಜಿಸುತ್ತಿರುವನು ಎಂದು ವಿಶ್ವಾಸವಿರಿಸಿದರೆ ಪರಮಾತ್ಮನು ಸಾಕ್ಷಾತ್ ದರ್ಶನ ಕೊಡುವನು, ಇದೇ ಪರಮಶ್ರದ್ಧೆಯಾಗಿದೆ.<span></span></p>


<p class="Page-Break"> </p>
<p class="Chapter-Heading" id="toc_marker-15">13. ತತ್ತ್ವಜ್ಞಾನಿಯ ವ್ಯವಹಾರದ ವರ್ಣನೆ</p>
<p class="Text"><span class="char-style-override-2">ಪ್ರಶ್ನೆ - </span>ನಿರಂತರ ಸ್ವರೂಪದ ಸ್ಥಿತಿ ಇದ್ದಾಗ ಶರೀರ, ಅಂತಃಕರಣ ಇವುಗಳಿಂದ ಇತರ ಕೆಲಸ ಆಗಬಲ್ಲದೇ, ಇಲ್ಲವೇ? ಬೇರೆ ಕೆಲಸ ಆದಾಗ ಅಷ್ಟುಕಾಲದವರೆಗೆ ಸ್ವರೂಪದ ಸ್ಥಿತಿ ಇದ್ದೀತೇ, ಇಲ್ಲವೇ? ಸ್ವರೂಪದ ವಿಸ್ಮರಣೆಯೂ ಆಗದೆ, ಬೇರೆ ಕೆಲಸವೂ ಯಥಾಪ್ರಕಾರ ಆಗುತ್ತಾ ಇರುವ ವಿಧಿಯನ್ನು ತಿಳಿಸಿರಿ.</p>
<p class="Text"><span class="char-style-override-2">ಉತ್ತರ - </span>ನಿರಂತರ ಭಗವತ್ಸ್ವರೂಪದಲ್ಲಿ ಅರ್ಥಾತ್ ವ್ಯಷ್ಟಿಚೇತನದಲ್ಲಿ ಸಮಷ್ಟಿಚೇತನದಲ್ಲಿ ಏಕೀಭಾವದಿಂದ ಸ್ಥಿತಿ ಇರುತ್ತಿದ್ದರೂ ಅಂತಃಕರಣ ಮತ್ತು ಇಂದ್ರಿಯಗಳಿಂದ ಕರ್ತವ್ಯ ಆಗುವುದಲ್ಲಿ ಯಾವ ಆಪತ್ತಿಯೂ ಇರುವುದಿಲ್ಲ ಹಾಗೂ ಆ ಸಮಯದಲ್ಲಿ ಭಗವತ್ಸ್ವರೂಪದಲ್ಲಿ ಸ್ಥಿತಿ ಇರುವ ಪುರುಷನ ಸ್ಥಿತಿಯಲ್ಲಿ ಕೊಂಚವೂ ಅಂತರವುಂಟಾಗಲು ಯಾವುದೇ ಕಾರಣವಿಲ್ಲ ಏಕೆಂದರೆ ಪರಮಾತ್ಮನನ್ನು ಪಡೆದ ಪುರುಷನ ಅಂತಃಕರಣದಿಂದ ಯಾವ ಸಂಬಂಧವೂ ಇರುವುದಿಲ್ಲ. ಕೇವಲ ಲೋಕದ ದೃಷ್ಟಿಯಿಂದ ಅವನ ಅಂತಃಕರಣ ಮತ್ತು ಇಂದ್ರಿಯಗಳಿಂದ ಎಲ್ಲ ಕಾರ್ಯಗಳು ಆಗುತ್ತಿರುವಂತೆ ಕಂಡು ಬರುತ್ತದೆ. ಈ ಸಮಷ್ಟಿ ಚೇತನದ ಸತ್ತೆಯಲ್ಲದೆ ಕರ್ತೃತ್ವ ಅಭಿಮಾನದ ಮೊದಲು ಅಭ್ಯಾಸದಿಂದ ಆಗುತ್ತದೆ.</p>
<p class="Shlok">ಯಸ್ಯ ಸರ್ವೇ ಸಮಾರಂಭಾಃ ಕಾಮಸಂಕಲ್ಪವರ್ಜಿತಾಃ ।</p>
<p class="Shlok">ಜ್ಞಾನಾಗ್ನಿದಗ್ಧಕರ್ಮಾಣಂ ತಮಾಹುಃ ಪಂಡಿತಂ ಬುಧಾಃ ॥</p>
<p class="TXT-Right">(ಗೀತೆ 4/19)</p>
<p class="Text">ಯಾರ ಎಲ್ಲ ಶಾಸಸಮ್ಮತ ಕರ್ಮಗಳು ಕಾಮನೆಗಳು ಇಲ್ಲದೆ ಹಾಗೂ ಸಂಕಲ್ಪವಿಲ್ಲದೆ ಆಗುತ್ತವೆಯೋ, ಯಾರ ಸಮಸ್ತ ಕರ್ಮಗಳು ಜ್ಞಾನಸ್ವರೂಪ ಅಗ್ನಿಯಿಂದ ಭಸ್ಮವಾಗಿವೆಯೋ, ಆ ಮಹಾಪುರುಷನನ್ನು ಜ್ಞಾನಿಗಳೂ ಪಂಡಿತನೆಂದು ಹೇಳುತ್ತಾರೆ.</p>
<p class="Shlok">ಸರ್ವಕರ್ಮಾಣಿ ಮನಸಾ ಸಂನ್ಯಸ್ಯಾಸ್ತೇ ಸುಖಂ ವಶೀ ।</p>
<p class="Shlok">ನವದ್ವಾರೇ ಪುರೇ ದೇಹೀ ನೈವ ಕುರ್ವಂತಿ ಕಾರಯನ್ ॥</p>
<p class="TXT-Right">(ಗೀತೆ 5/13)</p>
<p class="Text">ಎಲೈ ಅರ್ಜುನ! ಯಾರ ಅಂತಃಕರಣ ವಶದಲ್ಲಿದ್ದು ಸಾಂಖ್ಯಯೋಗದ ಆಚರಣೆ ಮಾಡುವ ಆ ಪುರುಷನು ನಿಸ್ಸಂದೇಹ ಮಾಡದೇ ಮತ್ತು ಮಾಡಿಸದೆ ನವದ್ವಾರವುಳ್ಳ ಶರೀರರೂಪೀ ಮನೆಯಲ್ಲಿ ಎಲ್ಲ ಕರ್ಮಗಳನ್ನು ಮನಸ್ಸಿನಿಂದ ತ್ಯಜಿಸಿ, ಅರ್ಥಾತ್ ಆನಂದವಾಗಿ ಸಚ್ಚಿದಾನಂದಘನ ಪರಮಾತ್ಮನ ಸ್ವರೂಪದಲ್ಲಿ ಸ್ಥಿತನಾಗಿರುತ್ತಾನೆ.</p>
<p class="Text"><span class="char-style-override-2">ಪ್ರಶ್ನೆ- </span>ಪರಮಾತ್ಮನ ಪ್ರಾಪ್ತಿಯ ಬಳಿಕ ಕಾಮ, ಕ್ರೋಧಾದಿಗಳು ಉಂಟಾಗುತ್ತವೋ, ಇಲ್ಲವೋ? ಉಂಟಾಗುವುದಿಲ್ಲವಾದರೆ ಮಹರ್ಷಿ ಲೋಮಶರು ಕಾಕಭುಶುಂಡಿಗೆ ಏಕೆ ಶಾಪ ಕೊಟ್ಟರು? ಭಗವಾನ್ ಶಂಕರನು ಕಾಮಕ್ಕೆ ವಶನಾಗಿ ಮೋಹಿನಿಯ ಹಿಂದೆ ಓಡಿದರು. ಹೀಗೆ ಬೇರೆ ಉದಾಹರಣೆಗಳೂ ಸಿಗುತ್ತವೆ, ಇದರ ಉತ್ತರವೇನು? ಕಾಮ, ಕ್ರೋಧಗಳು ಇದ್ದ ಮಾತ್ರದಿಂದ ಸ್ವರೂಪದ ಸ್ಥಿತಿಯಲ್ಲಿ ಯಾವುದೇ ಬಾಧೆ ಉಂಟಾಗಲಾರದು ಎಂದು ಜನರು ಹೇಳುತ್ತಾರಲ್ಲ?</p>
<p class="Text"><span class="char-style-override-2">ಉತ್ತರ -</span> ಪರಮಾತ್ಮನ ಪ್ರಾಪ್ತಿಯ ಬಳಿಕ ಅಹಂಕಾರರಹಿತ ಅಂತಃಕರಣದಲ್ಲಿ ಕಾಮ, ಕ್ರೋಧಾದಿ ದುರ್ಗುಣಗಳ ಉತ್ಪತ್ತಿಯ ಯಾವ ಕಾರಣವೂ ಇರುವುದಿಲ್ಲ. ಮಹರ್ಷಿ ಲೋಮಶರಿಗೆ ವಾಸ್ತವವಾಗಿ ಕ್ರೋಧ ಬರಲಿಲ್ಲ, ಕೇವಲ ಯಾರಿಗೋ ಲಾಭಕ್ಕಾಗಿ ಶಾಸ್ತ್ರಾನುಸಾರ ವರ್ತಿಸಿದ್ದರೆ ಯಾವುದೇ ಹಾನಿ ಇಲ್ಲ. ಆದರೆ ವಾಸ್ತವವಾಗಿ ಅವರಿಗೆ ಕ್ರೋಧ ಬಂದಿದ್ದರೆ ತಿಳಿಯಬೇಕು-ಅಲ್ಲಿಯವರೆಗೆ ಅವರಿಗೆ ಪರಮಾತ್ಮನ ಪ್ರಾಪ್ತಿಯಾಗಿರಲಿಲ್ಲ.</p>
<p class="Text">ಭಗವಾನ್ ವಿಷ್ಣು ಮತ್ತು ಶಂಕರರು ಈಶ್ವರರಾಗಿದ್ದಾರೆ, ಅವರ ಕರ್ಮಗಳ ಮರ್ಮವನ್ನು ತಿಳಿಯುವುದು ಮನುಷ್ಯ ಬುದ್ಧಿಗೆ ಮೀರಿದುದು; ಈಶ್ವರನ ಲೀಲೆಯನ್ನು ತಿಳಿಯುವ ಶಕ್ತಿ ಮನುಷ್ಯನಲ್ಲಿ ಇಲ್ಲ. ಕಾಮ, ಕ್ರೋಧಾದಿಗಳು ಇರುವ ಮಾತ್ರದಿಂದ ಸ್ವರೂಪದ ಸ್ಥಿತಿಯಲ್ಲಿ ಯಾವುದೇ ಬಾಧೆ ಆಗಲಾರದು ಎಂದು ಆ ಜನರ ಹೇಳಿಕೆಯಾಗಿದೆ. ಹೀಗೇ ಹೇಳಲಾಗುವುದಿಲ್ಲ; ಏಕೆಂದರೆ ಇದಕ್ಕಾಗಿ ಯಾವುದೇ ಪ್ರಾಚೀನ ಮಹರ್ಷಿಗಳ ವಚನಗಳ ಪ್ರಮಾಣ ಇರಬೇಕು. ಇದಕ್ಕೆ ವಿರುದ್ಧವಾದ ಅನೇಕ ಪ್ರಮಾಣಗಳಿವೆ. ಗೀತೆ ಅಧ್ಯಾಯ 3 ಶ್ಲೋಕ 32ರಿಂದ 43ವರೆಗೆ ಮತ್ತು ಗೀತೆ ಅಧ್ಯಾಯ 16 ಶ್ಲೋಕ 21-22 ಹಾಗೂ ಇನ್ನೂ ಯಥಾಯೋಗ್ಯ ಸ್ಥಾನಗಳಲ್ಲಿ ನೋಡಬೇಕು.</p>
<p class="Text"><span class="char-style-override-2">ಪ್ರಶ್ನೆ - </span>ಪರಮಾತ್ಮನ ಪ್ರಾಪ್ತಿಯಾದರೋ ಇದ್ದೇ ಇದೆ, ತನ್ನಲ್ಲೇ ಸ್ಥಿತಿಯಾದರೋ ಯಾವ ಕಾಲದಲ್ಲಿ ದೂರವಾಗಲಿಲ್ಲ, ಕೇವಲ ಭ್ರಮೆಯಾಗಿತ್ತು, ಅದು ತೊಲಗಿ ಹೋಯಿತು. ಸಂಸಾರದ ಸ್ವಪ್ನ ಭಂಗವಾಯಿತು, ಮತ್ತೆ ಏನಿತ್ತೋ ಅದೇ ಉಳಿಯಿತು. ಅದಕ್ಕಾಗಿ ಪ್ರಾಪ್ತಿ ಮೊದಲು ಇರಲಿಲ್ಲ, ಅನಂತರ ಸಾಧನೆಯಿಂದ ಆಯಿತು ಹೀಗೆ ಹೇಳಲೂ ಬರುವುದಿಲ್ಲ.</p>
<p class="Text"><span class="char-style-override-2">ಉತ್ತರ -</span> ಪರಮಾತ್ಮ ಪ್ರಾಪ್ತನಾದ ಪುರುಷನಲ್ಲಿ ಮೊದಲು ನನಗೆ ಅಜ್ಞಾನವಿತ್ತು, ಇಂತಹ ಸಾಧನೆಯಿಂದ ಇಂತಹ ಕಾಲದಲ್ಲಿ ಜ್ಞಾನ ಉಂಟಾಯಿತು ಎಂಬ ಭಾವ ಇರುವುದಿಲ್ಲ. ಹೀಗಿದ್ದರೂ ಅಜ್ಞಾನೀ ಜೀವಿಗೆ ತನ್ನ ಅಜ್ಞಾನ ನಾಶಮಾಡಲಿಕ್ಕಾಗಿ ಸಾಧನೆಯ ಪೂರ್ಣ ಆವಶ್ಯಕತೆ ಇದೆ ಹಾಗೂ ಯಾವ ಪುರುಷರ ಅಜ್ಞಾನನಿದ್ದೆಯು ನಾಶವಾಗಿದೆಯೋ, ಸಂಸಾರವು ಸ್ವಪ್ನದಂತೆ ಅಭಾವವಾಗಿದೆಯೋ, ಅವರಲ್ಲಿ ಕಾಮ, ಕ್ರೋಧಾದಿ ಅವಗುಣಗಳು ಹೇಗೆ ಇರಬಲ್ಲವು? ವರ್ತಮಾನದಲ್ಲಿಯೂ ನಿದ್ದೆಯಿಂದ ಎಚ್ಚರಗೊಂಡವನಿಗೆ ಸ್ವಪ್ನದೊಂದಿಗೆ ಯಾವುದಾದರೂ ಸಂಬಂಧ ಇರುತ್ತದೆಯೇ? ಸ್ವಪ್ನದ ಅಭಾವವಾದ ಮೇಲೆಯೂ ಸ್ವಪ್ನದ ಕಾಮ, ಕ್ರೋಧಾದಿಗಳ ಅಭಾವವಾಗುವುದಿಲ್ಲ.</p>
<p class="Text"><span class="char-style-override-2">ಪ್ರಶ್ನೆ - </span>ಪ್ರಾರಬ್ಧಕ್ಕನುಸಾರ ಫಲ ಭೋಗಗಳನ್ನು ಅನುಭವಿಸಬೇಕಾಗುತ್ತದೆ. ಪ್ರಾರಬ್ಧವು ಭೋಗಿಸದೆ ನಾಶವಾಗುವುದಿಲ್ಲ. ಪ್ರಾರಬ್ಧದ ಭೋಗ ಜೀವನ್ಮುಕ್ತನಿಗೂ ಅನುಭವಿಸಬೇಕಾಗುತ್ತದೆ, ಮತ್ತೆ ಪ್ರಾರಬ್ಧದ ಭೋಗಗಳನ್ನು ಅನುಭವಿಸುತ್ತಾ ಕೆಟ್ಟ ಕರ್ಮ ಮಾಡಬೇಕಾಗಿ ಬಂದರೆ, ಕೆಟ್ಟಕರ್ಮ ಮಾಡುವುದರ ದೋಷ ಹೇಗೆ ತಟ್ಟೀತು? ಬೇಕಾದರೆ ಕಾಮನೆ, ಇಚ್ಛೆ ಇಲ್ಲದಿರಲಿ, ಆದರೆ ಪ್ರಾರಬ್ಧದ ಪ್ರಬಲತೆಯಿಂದ ಪರಾಧೀನನಂತೆ ಕೇವಲ ಪ್ರಾರಬ್ಧ ಕರ್ಮ ಭೋಗಿಸಲಿಕ್ಕಾಗಿ ಕೆಟ್ಟಕರ್ಮ ಮಾಡಬೇಕಾಗಿ ಬಂದಿದೆ. ಇದರಲ್ಲಿ ಜ್ಞಾನದ ಸ್ಥಿತಿಯಲ್ಲಿ ಅಥವಾ ಸ್ವರೂಪದ ಸ್ಥಿತಿಯಲ್ಲಿ ಯಾವ ಬಾಧೆ ಬರುತ್ತದೆ?</p>
<p class="Text"><span class="char-style-override-2">ಉತ್ತರ - </span>ವಾಸ್ತವವಾಗಿ ಜೀವನ್ಮುಕ್ತ ಪುರುಷನಿಗೆ ಯಾವುದೇ ಕರ್ಮ ಬಾಕಿ ಇರುವುದಿಲ್ಲ; ಏಕೆಂದರೆ ಅವನ ದೃಷ್ಟಿಯಲ್ಲಿ ಒಬ್ಬ ಪರಮಾತ್ಮನಲ್ಲದೆ ಬೇರೆ ಯಾವುದರ ಸತ್ತೆಯೂ ಇರುವುದಿಲ್ಲ. ಹಾಗಿರುವಾಗ ಅವನಿಗೆ ಯಾವುದೇ ಕರ್ಮದ ಭೋಗ ಹೇಗೆ ಭೋಗಿಸಬೇಕಾಗುವುದು? ಆದರೆ ಶಾಸ್ತ್ರದೃಷ್ಟಿ ಮತ್ತು ಲೋಕದೃಷ್ಟಿಗನುಸಾರವಾಗಿ ಅವನ ಅಂತಃಕರಣ ಮತ್ತು ಇಂದ್ರಿಯಗಳಿಂದ ಪ್ರಾರಬ್ಧದ ಭೋಗ ಭೋಗಿಸಲಾಗುತ್ತದೆ ಇದು ಸರಿಯಾಗಿದೆ. ಅದಕ್ಕಾಗಿ ಪಾಪಕರ್ಮ ಮಾಡದೇ ಭೋಗಿಸಲಾಗುವಂತಹ ಪ್ರಾರಬ್ಧ ಉಂಟಾಗಲಾರದು ಎಂದು ತಿಳಿಯಬೇಕು. ಯಾವುದೇ ಪಾಪಕರ್ಮಗಳ ಪ್ರಾರಬ್ಧದ ಕಾರಣ ಒಪ್ಪಿಕೊಂಡರೆ ಅದರಲ್ಲಿ ಈ ಮೂರು ಆಪತ್ತುಗಳು ಬರುತ್ತವೆ.</p>
<p class="Text">1. ವಿಧಿ-ನಿಷೇಧವನ್ನು ಹೇಳುವ ಶಾಸ್ತ್ರಗಳ ಮಾತು ವ್ಯರ್ಥವಾದಾವು.</p>
<p class="Text">2. ಈಶ್ವರನ ನ್ಯಾಯಶೀಲತೆಯಲ್ಲಿ ದೋಷ ಬರುತ್ತದೆ, ಏಕೆಂದರೆ ವಿಧಾತನು ಸ್ವತಃ ಅವನ ಪ್ರಾರಬ್ಧದಲ್ಲಿ ಪಾಪಕರ್ಮದ ವಿಧಾನ ನಿಯತ ಮಾಡಿದಾಗ ಅವನಿಗೆ ಪಾಪದ ಶಿಕ್ಷೆ ಏಕೆ ಸಿಗಬೇಕು? ಅಪರಾಧದ ಫಲದಲ್ಲಿ ಪುನಃ ಅಪರಾಧವೇ ಮಾಡುವುದೇ ನಿಯತ ಮಾಡುವುದು ಯುಕ್ತಿಯುಕ್ತವೂ ಅಲ್ಲ. ಆದ್ದರಿಂದ ಪಾಪಕರ್ಮದ ಫಲ ದುಃಖವೇ ಆಗಬೇಕೇ ವಿನಹ ಪಾಪಕರ್ಮವಲ್ಲ.</p>
<p class="Text">3. ಯಾವುದರಿಂದ ಕಳ್ಳತನ, ಹಾದರ ಮುಂತಾದ ನೀಚಕರ್ಮ ಆಗುತ್ತವೋ, ಆ ಕಾಮ, ಕ್ರೋಧಾದಿ ದುರ್ಗುಣಗಳಿಂದ ಕೂಡಿದ ವ್ಯಕ್ತಿಯನ್ನು ಜ್ಞಾನೀ ಎಂದು ಹೇಗೆ ತಿಳಿಯಲಾಗುವುದು? ಅವನನ್ನು ನೀಚನೆಂದೇ ತಿಳಿಯಬೇಕು ಏಕೆಂದರೆ ಮಲ, ವಿಕ್ಷೇಪ, ಆವರಣ-ಈ ಮೂರು ದೋಷಗಳು ಅಭಾವವಾಗಿ ಅಂತಃಕರಣ ಶುದ್ಧವಾದ ಬಳಿಕವೇ ಜ್ಞಾನ ಪ್ರಾಪ್ತಿಯಾಗುತ್ತದೆ. ಮತ್ತೆ ಶುದ್ಧವಾದ ಅಂತಃಕರಣದಲ್ಲಿ ಕಾಮ, ಕ್ರೋಧಾದಿ ಮಲಗಳು ಹೇಗೆ ಉತ್ಪನ್ನವಾಗಬಲ್ಲವು? ಆದ್ದರಿಂದ ಪರಮಾತ್ಮನ ಪ್ರಾಪ್ತಿಯಾದ ಬಳಿಕವೂ ಪ್ರಾರಬ್ಧಕರ್ಮ ಶೇಷವಾಗಿರುವ ಕಾರಣ ಕಾಮ-ಕ್ರೋಧಾದಿ ದುರ್ಗುಣ, ನೀಚ ಆಚರಣ ಶೇಷವಾಗಿರುತ್ತದೆ ಎಂದು ತಿಳಿಯುವುದು ಸರ್ವಥಾ ಭ್ರಮೆಯಾಗಿದೆ. ಕಾಮ-ಕ್ರೋಧಾದಿಗಳ ಉತ್ಪತ್ತಿಯ ಕಾರಣ ಆಸಕ್ತಿಯಾಗಿದೆ.</p>
<p class="Shlok">ಧ್ಯಾಯತೋ ವಿಷಯಾನ್ ಪುಂಸಃ ಸಂಗಸ್ತೇಷೂಪಜಾಯತೇ ।</p>
<p class="Shlok">ಸಂಗಾತ್ಸಂಜಾಯತೇ ಕಾಮಃ ಕಾಮಾತ್ ಕ್ರೋಧೋಽಭಿಜಾಯತೇ ॥</p>
<p class="Shlok">ಕ್ರೋಧಾದ್ಭವತಿ ಸಮ್ಮೋಹಃ ಸಮ್ಮೋಹಾತ್ ಸ್ಮೃತಿವಿಭ್ರಮಃ ।</p>
<p class="Shlok">ಸ್ಮೃತಿಭ್ರಂಶಾದ್ ಬುದ್ಧಿನಾಶೋ ಬುದ್ಧಿನಾಶಾತ್ ಪ್ರಣಶ್ಯತಿ ॥</p>
<p class="TXT-Right">(ಗೀತೆ 2/93-94)</p>
<p class="Text">ವಿಷಯಗಳನ್ನು ಚಿಂತಿಸುವ ಪುರುಷನಿಗೆ ಆ ವಿಷಯಗಳಲ್ಲಿ ಆಸಕ್ತಿ ಉಂಟಾಗುತ್ತದೆ, ಆಸಕ್ತಿಯಿಂದ ಆ ವಿಷಯಗಳ ಕಾಮನೆ ಉತ್ಪನ್ನವಾಗುತ್ತದೆ ಮತ್ತು ಕಾಮನೆಯಲ್ಲಿ ವಿಘ್ನ ಉಂಟಾದಾಗ ಕ್ರೋಧ ಉತ್ಪನ್ನವಾಗುತ್ತದೆ.</p>
<p class="Text">ಕ್ರೋಧದಿಂದ ಅತ್ಯಂತ ಮೂಢಭಾವ ಉತ್ಪನ್ನವಾಗುತ್ತದೆ, ಮೂಢಭಾವದಿಂದ ಸ್ಮೃತಿಯಲ್ಲಿ ಭ್ರಮೆ ಉಂಟಾಗುತ್ತದೆ, ಸ್ಮೃತಿಯಲ್ಲಿ ಭ್ರಮೆ ಉಂಟಾಗುವುದರಿಂದ ಬುದ್ಧಿ ಅರ್ಥಾತ್ ಜ್ಞಾನಶಕ್ತಿಯ ನಾಶವಾಗುತ್ತದೆ, ಬುದ್ಧಿಶಕ್ತಿಯ ನಾಶವಾದಾಗ ಈ ಪುರುಷನು ತನ್ನ ಸ್ಥಿತಿಯಿಂದ ಪತನನಾಗುತ್ತಾನೆ.</p>
<p class="Text">ಆಸಕ್ತಿಯ ಸರ್ವಥಾ ಅಭಾವವಾದ ಮೇಲೆ ಪರಮಾತ್ಮನ ಪ್ರಾಪ್ತಿಯಾಗುತ್ತದೆ.</p>
<p class="Shlok">ವಿಷಯಾ ವಿನಿವರ್ತಂತೇ ನಿರಾಹಾರಸ್ಯ ದೇಹಿನಃ ।</p>
<p class="Shlok">ರಸವರ್ಜಂ ರಸೋಪಸ್ಯ ಪರಂ ದೃಷ್ಟ್ವಾ ನಿವರ್ತತೇ ॥</p>
<p class="TXT-Right">(ಗೀತೆ 2/59)</p>
<p class="Text">ಇಂದ್ರಿಯಗಳಿಂದ ವಿಷಯಗಳನ್ನು ಗ್ರಹಿಸದಿರುವ ಪುರುಷನ ಕೇವಲ ವಿಷಯಗಳಾದರೋ ನಿವೃತ್ತವಾಗುತ್ತವೆ, ಆದರೆ ಅವುಗಳಲ್ಲಿ ಇರುವ ಆಸಕ್ತಿಯು ನಿವೃತ್ತಿಯಾಗುವುದಿಲ್ಲ. ಈ ಸ್ಥಿತಪ್ರಜ್ಞ ಪುರುಷನ ಆಸಕ್ತಿಯೂ ಪರಮಾತ್ಮನ ಸಾಕ್ಷಾತ್ಕಾರ ಪಡೆದು ನಿವೃತ್ತಿಯಾಗಿ ಹೋಗುತ್ತದೆ.</p>
<p class="Text para-style-override-2">ಕಾರಣದ ಅಭಾವವಾದಾಗ ಕಾರ್ಯವು ಯಾವುದರಿಂದ ಉತ್ಪನ್ನವಾದೀತು?<span></span></p>


<p class="Page-Break"> <span class="char-style-override-5"></span></p>
<p class="Chapter-Heading" id="toc_marker-16">14. ಪ್ರೇಮ, ವಿಹ್ವಲತೆ ಹಾಗೂ ಅಳುವುದರಿಂದ ಶೀಘ್ರ ಭಗವದ್ದರ್ಶನ</p>
<p class="Shlok">ಅಂತಕಾಲೇ ಚ ಮಾಮೇವ ಸ್ಮರನ್ ಮುಕ್ತ್ವಾ ಕಲೇವರಮ್ ।</p>
<p class="Shlok">ಯಃ ಪ್ರಯಾತಿ ಸ ಮದ್ಭಾವಂ ಯಾತಿ ನಾಸ್ತ್ಯತ್ರ ಸಂಶಯಃ ॥</p>
<p class="Shlok">ಯಂ ಯಂ ವಾಪಿ ಸ್ಮರನ್ಭಾವಂ ತ್ಯಜತ್ಯಂತೇ ಕಲೇವರಮ್ ।</p>
<p class="Shlok">ತಂ ತಮೇವೈತಿ ಕೌಂತೇಯ ಸದಾ ತದ್ಭಾವ ಭಾವಿತಃ ॥</p>
<p class="TXT-Right">(ಗೀತೆ 8/5-6)</p>
<p class="Text">ಅಂತ್ಯಕಾಲದಲ್ಲಿಯೂ ನನ್ನನ್ನೇ ಸ್ಮರಿಸುತ್ತಾ ಶರೀರವನ್ನು ತ್ಯಜಿಸುವವನು ನನ್ನ ಸಾಕ್ಷಾತ್ ಸ್ವರೂಪವನ್ನು ಹೊಂದುವನು - ಇದರಲ್ಲಿ ಯಾವುದೇ ಸಂಶಯವಿಲ್ಲ.</p>
<p class="Text">ಎಲೈ ಕುಂತೀಪುತ್ರ ಅರ್ಜುನ! ಈ ಮನುಷ್ಯನು ಅಂತ್ಯಕಾಲದಲ್ಲಿ ಯಾವ - ಯಾವ ಭಾವವನ್ನು ಸ್ಮರಿಸುತ್ತಾ ಶರೀರವನ್ನು ತ್ಯಜಿಸುತ್ತಾನೋ, ಅದನ್ನೇ ಪಡೆಯುತ್ತಾನೆ; ಏಕೆಂದರೆ ಅವನು ಸದಾ ಅದೇ ಭಾವದಿಂದ ಭಾವಿತನಾಗಿದ್ದನು.</p>
<p class="Text">ಅಂತ್ಯಕಾಲದಲ್ಲಿ ದೇವತೆಯ ಚಿಂತನವಿದ್ದರೆ ಅದರ ಲೋಕಕ್ಕೆ, ಭಗವಂತನ ಚಿಂತನೆ ಇದ್ದರೆ ಭಗವಂತನಲ್ಲಿ ಅಥವಾ ಬೇರೆ ಯಾವುದರ ಚಿಂತನೆ ಮಾಡುವನೋ ಅಲ್ಲಿಗೆ ಹೋಗುವನು. ಅದಕ್ಕಾಗಿ ಎಲೈ ಅರ್ಜುನ! ಈ ರೀತಿಗನುಸಾರ ನೀನು ಯಾವಾಗಲೂ ಬುದ್ಧಿಯಿಂದ ನನ್ನನ್ನು ಸ್ಮರಿಸು ಮತ್ತು ಮನಸ್ಸಿನಿಂದ ಧ್ಯಾನಿಸು, ಹೀಗೆ ಮಾಡುವುದರಿಂದ ನನ್ನನ್ನೇ ಪಡೆಯುವೆ.</p>
<p class="Text">ನಾವು ಭಗವಂತನ ಮೇಲೆ ವಿಶ್ವಾಸವಿಡುವುದಿಲ್ಲ, ಕೇವಲ ಮಾತುಗಳನ್ನೇ ಆಡುತ್ತೇವೆ, ವಿಶ್ವಾಸವಿಟ್ಟರೆ ಅವನು ಎಂದೂ ದೂರವಿಲ್ಲ; ನಮ್ಮ ಇಷ್ಟದೇವತೆ ಯಾರೇ ಆಗಿದ್ದರೂ ಒಂದೇ ಆಗಿರಲಿ. ಅವನ ಆಜ್ಞೆಯಿಂದ (ಪ್ರಸನ್ನತೆಯಿಂದ) ಬೇರೆ ಇತರ ದೇವತೆಗಳ ಪೂಜೆ ಮಾಡಿರಿ ಹಾಗೂ ಬೇರೆ ದೇವತೆಗಳ ಪೂಜೆ ಮಾಡುತ್ತಿದ್ದರೂ ಆ ದೇವತೆಯಲ್ಲಿ ಇಷ್ಟದೇವತೆಯ ಪ್ರೇಮವನ್ನು ಬೇಡಬೇಕು ಬೇರೆ ಏನನ್ನೂ ಬೇಡಬಾರದು.</p>
<p class="Text">ಇವನ ಕೃಪೆಯಿಂದ ಭಗವಂತನಲ್ಲಿ ಪ್ರೇಮ ಉಂಟಾದೀತು ಎಂದು ನಮಗೆ ವಿಶ್ವಾಸ ಇರಬೇಕು ಏಕೆಂದರೆ ಇವರು ಭಗವಂತನ ಸಮೀಪದಲ್ಲಿ ಇರುತ್ತಾರೆ, ಅದಕ್ಕಾಗಿ ಇವರಲ್ಲಿ ಇಷ್ಟದೇವರ ಪ್ರೇಮವನ್ನು ಬೇಡುವುದರಲ್ಲಿ ಹಾನಿಯಿಲ್ಲ. ಒಂದೊಮ್ಮೆ ಬೇಡದೆ ಉತ್ತಮ ಕಾರ್ಯ ಮಾಡುತ್ತಾ ಹೋದರೆ ಪ್ರೇಮವು ತಾನಾಗಿ ಉಂಟಾದೀತು. ಪ್ರಭುವಿನಲ್ಲಿ ಪ್ರೇಮವನ್ನು ಬೇಡುವುದು ಸಕಾಮದ ಗಣನೆಯಲ್ಲಿ ಬರುವುದಿಲ್ಲ. ಭಗವಂತನ ಮೇಲೆ ಯಾರಿಗೆ ಎಷ್ಟು ಪ್ರೇಮವಿದೆಯೋ, ಭಗವಂತನಿಗೂ ಅವನ ಮೇಲೆ ಅಷ್ಟೇ ಪ್ರೇಮವಲ್ಲ ಅದಕ್ಕಿಂತ ಹೆಚ್ಚಾಗಿರುತ್ತದೆ. ಪತಿವ್ರತಾ ಸ್ತ್ರೀಯು ಪತಿಯಿಂದ ಅಗಲಿದ್ದರೂ ಪ್ರತಿಯೊಬ್ಬರಲ್ಲಿ ಪತಿಯ ವಿಷಯದಲ್ಲೇ ಕೇಳುತ್ತಾಳೆ, ಇಂತಹ ಮಾತುಗಳನ್ನು ಆಕೆಯ ಪತಿಯು ತುಂಬಾ ಸಂತೋಷ ಪಡುವನು ಹಾಗೂ ಆಹಾ, ಈಕೆಗೆ ಎಷ್ಟು ಪ್ರೇಮವಿದೆ ಎಂದು ಹೇಳುವನು. ಅದಕ್ಕಾಗಿ ಭಗವಂತನಲ್ಲಿ-ಪ್ರಭೋ! ನೀನು ನನಗೆ ನಿನ್ನಲ್ಲಿ ಪ್ರೇಮವಿರುವಂತೆ ಕರುಣಿಸು, ನಿನ್ನ ಚಿಂತನೆ ಸದಾ ಇರಲಿ ಎಂದು ಪ್ರಾರ್ಥಿಸಬೇಕು.</p>
<p class="Text">ಚಿಂತನೆ ಮತ್ತು ಪ್ರೇಮ ಒಂದೇ ವಸ್ತು ಆಗಿದೆ. ಚಿಂತನದಿಂದ ಪ್ರೇಮ ಉಂಟಾಗುತ್ತದೆ ಹಾಗೂ ಪ್ರೇಮದಿಂದ ಚಿಂತನೆಯಾಗುತ್ತದೆ. ಆತುರತೆ, ವ್ಯಾಕುಲತೆಯಿಂದ ಭಗವಂತನು ಬೇಗನೆ ದೊರೆಯುವನು. ಪ್ರಭು! ನನ್ನಲ್ಲಿ ಶಕ್ತಿಯಿಲ್ಲ, ಹೇ ಕೃಪಾಳು ಪ್ರಭು ದಯೆಮಾಡು, ಪ್ರೇಮಕೊಡು ಎಂದು ನಾವು ಹೇಳಬೇಕು. ಹೀಗೆ ವ್ಯಾಕುಲತೆಯಿಂದ ಪ್ರಾರ್ಥಿಸಬೇಕು. ಭಗವಂತನು ಹೇಳಿರುವನು - ಜ್ಞಾನ, ಯಜ್ಞ, ತಪಸ್ಸು ಮುಂತಾದವುಗಳು ನನ್ನನ್ನು ಇರಿಸಿಕೊಳ್ಳಲಾರವು, ಆದರೆ ಸತ್ಸಂಗದಲ್ಲಿ ನಾನು ಇರಬೇಕಾಗುತ್ತದೆ. ಕೇವಲ ಭಗವಂತನ ಪ್ರೇಮ-ರಹಸ್ಯದ ಮಾತುಗಳನ್ನೇ ಆಡುವ ಪ್ರಯತ್ನ ಮಾಡುತ್ತಾ ಇರಬೇಕು. ಭಗವಂತನೂ ಹೇಳಿರುವನು-<span class="char-style-override-2"> ‘ಬೋಧಯಂತಃ ಪರಸ್ಪರಂ’</span> ಹೇಳುವುದೂ ಸತ್ಸಂಗವಾಗಿದೆ. ನನ್ನ ಪ್ರೇಮ, ತತ್ತ್ವ, ರಹಸ್ಯ, ಪ್ರಭಾವದ ಪ್ರಚಾರ ಮಾಡುವುದೂ ಸತ್ಸಂಗವಾಗಿದೆ ಹಾಗೂ ಪರಸ್ಪರ ವಾರ್ತಾಲಾಪ ಮಾಡುವುದೂ ಸತ್ಸಂಗವಾಗಿದೆ. ಭಕ್ತಿಮಾರ್ಗದಲ್ಲಿ ಎಲ್ಲಕ್ಕಿಂತ ಹೆಚ್ಚು ಸುಂದರ ಶ್ಲೋಕ ಇದಾಗಿದೆ -</p>
<p class="Shlok">ಮಚ್ಚಿತ್ತಾ ಮದ್ಗತಸ್ರಾಣಾ ಬೋಧಯಂತಃ ಪರಸ್ಪರಮ್ ।</p>
<p class="Shlok">ಕಥಯಂತಶ್ಚ ಮಾಂ ನಿತ್ಯಂ ತುಪ್ಯಂತಿ ಚ ರಮಂತಿ ಚ ॥</p>
<p class="Shlok">ತೇಷಾಂ ಸತತಯುಕ್ತಾನಾಂ ಭಜತಾಂ ಪ್ರೀತಿಪೂರ್ವಕಮ್ ।</p>
<p class="Shlok">ದದಾಮಿ ಬುದ್ಧಿಯೋಗಂ ತಂ ಯೇನ ಮಾಮುಪಯಾಂತಿ ತೇ ॥</p>
<p class="TXT-Right">(ಗೀತೆ 10/9-10)</p>
<p class="Text">ನಿರಂತರ ನನ್ನಲ್ಲೇ ಮನಸ್ಸನ್ನು ತೊಡಗಿಸಿದ ಹಾಗೂ ನನ್ನಲ್ಲೇ ಪ್ರಾಣಗಳನ್ನು ಅರ್ಪಿಸಿರುವ ಭಕ್ತಜನರು ಸದಾಕಾಲವೂ ನನ್ನ ಭಕ್ತಿಯ ಚರ್ಚೆಯಿಂದ ಪರಸ್ಪರ ನನ್ನ ಪ್ರಭಾವವನ್ನು ತಿಳಿಸುತ್ತಾ-ತಿಳಿಯುತ್ತಾ, ನನ್ನ ಗುಣ ಪ್ರಭಾವಸಹಿತ ನನ್ನನ್ನು ಕೀರ್ತಿಸುತ್ತಾ ಸಂತುಷ್ಟರಾಗಿ ವಾಸುದೇವನಾದ ನನ್ನಲ್ಲೇ ನಿರಂತರ ರಮಿಸುತ್ತಾರೆ. ನಿರಂತರ ನನ್ನ ಧ್ಯಾನದಲ್ಲಿ ತೊಡಗಿರುವ ಹಾಗೂ ಪ್ರೇಮದಿಂದ ಭಜಿಸುವ ಭಕ್ತರಿಗೆ ನಾನು ನನ್ನನ್ನು ಪಡೆಯುವಂತಹ ತತ್ತ್ವಜ್ಞಾನರೂಪೀ ಯೋಗವನ್ನು ಕೊಡುತ್ತೇನೆ.</p>
<p class="Text">ಈ ಶ್ಲೋಕ ಇಡೀ ಗೀತೆಯಲ್ಲಿ ಒಂದೇ ಆಗಿದೆ. ಒಂಭತ್ತನೆ ಶ್ಲೋಕದ ಫಲ ಹತ್ತನೆಯದಾಗಿದೆ. ಹೀಗೆ ಮಾಡುವವನಿಗೆ ನಾನು ನನ್ನನ್ನು ಹೊಂದುವಂತಹ ಜ್ಞಾನವನ್ನು ಕೊಡುವೆನು.<span class="char-style-override-2"> ‘ಅನನ್ಯಚೇತಾಃ ಸತತಂ’</span> ಅದೇ ಮಚ್ಚಿತ್ತಾ ಆಗಿದೆ. ಮೀನಿನಂತೆ ಪ್ರೇಮ, ವ್ಯಾಕುಲತೆ ಇರಬೇಕು. ಇಲ್ಲಿ ನೀರಾದರೋ ಪ್ರಭು ಆಗಿದ್ದಾನೆ ಮತ್ತು ನಮ್ಮ ಮನಸ್ಸು ಮೀನಾಗಿರಬೇಕು. ಒಂದು ಗಳಿಗೆಯೂ ನೀರಿನಿಂದ ಬೇರೆಯಾಗಬಾರದು, ಆಗುತ್ತಲೇ ವ್ಯಾಕುಲರಾಗಬೇಕು. ಯಾರ ವಿಸ್ಮರಣೆಯಲ್ಲಿ ಪರಮ ವ್ಯಾಕುಲತೆ ಆಗುವುದೋ ಅದೇ ಮಚ್ಚಿತ್ತಾ ಆಗಿದೆ. ಎಲ್ಲ ಸಮಯದಲ್ಲಿ ಭಗವಂತನನ್ನು ಸ್ಮರಿಸುವವನಿಂದ ಒಂದುಗಳಿಗೆ ಮರವೆ ಆದರೂ ಅವನು ತುಂಬಾ ಪಶ್ಚಾತ್ತಾಪ ಪಡುತ್ತಾನೆ. ಭಗವಂತಾ! ನಾನೇನು ಮಾಡಲಿ? ಈ ಮನಸ್ಸು ತುಂಬಾ ಪಾಪಿಯಾಗಿದೆ ಎಂದು ಹೇಳುತ್ತಾನೆ. ಪ್ರಭೋ! ನಾನೇನು ಮಾಡಲಿ, ಇದು ನಿನ್ನನ್ನು ಮರೆಸುತ್ತದೆ. ಪ್ರಭು ದಯೆಮಾಡು, ಕ್ಷಮಿಸು.</p>
<p class="Text">ಹೀಗೆ ಯಾರಿಗೆ ದುಃಖವಾಗುವುದೋ, ಪಶ್ಚಾತ್ತಾಪವಾಗುವುದೋ, ಅವನ ವಿಸ್ಮರಣೆ ಹೇಗೆ ತಾನೆ ಆಗಬಲ್ಲದು? ಅವನ ವಿಸ್ಮೃತಿಯೇ ಹಾನಿಯಾಗಿದೆ. ನಿಜವಾದ ಪಶ್ಚಾತ್ತಾಪ ಆಗುವುದೇ ವಿಶ್ವಾಸವಾಗಿದೆ ಮತ್ತು ವಿಶ್ವಾಸ ಉಂಟಾದ ಮೇಲೆ ಅವನಿಂದ ಮರೆಯಲಾಗುವುದಿಲ್ಲ. ಭಗವಂತನಲ್ಲೇ ಚಿತ್ತ ನೆಲೆಸಲಿ. ಸ್ತ್ರೀ ಸಂಗದ ಆನಂದವೂ ಅಲ್ಲ, ದೇವತೆಗಳ ಆನಂದವೂ ಯುಕ್ತಿಸಂಗತವಲ್ಲ; ಏಕೆಂದರೆ ಈ ಪದಾರ್ಥಗಳಾದರೋ ಮಚ್ಚಿತ್ತಾವುಳ್ಳವನಿಗೆ ತಿರಸ್ಕೃತವಾಗಿ ಕಾಣುತ್ತವೆ.</p>
<p class="Text">ಮೂರುಲೋಕಗಳ ಸುಖ ನರಕದಂತೆ ಕಂಡು ಬರುತ್ತದೆ, ಇಷ್ಟು ಮಾತಾದರೋ ವೈರಾಗ್ಯದಿಂದಲೂ ಆಗಿ ಹೋಗುತ್ತದೆ. ವೈರಾಗ್ಯಕ್ಕಿಂತ ಹೆಚ್ಚು ಆನಂದ ಉಪರಾಮತೆ ಯಲ್ಲಿ ಇದೆ. ಸಂಸಾರದ ಕಡೆಗೆ ಮನಸ್ಸು ಹೋಗದಿರುವುದೇ ಉಪರಾಮತೆ ಯಾಗಿದೆ. ಉಪರಾಮತೆಗಿಂತ ಹೆಚ್ಚು ಲಾಭ ಧ್ಯಾನದಲ್ಲಿ ಇದೆ ಮತ್ತು ಧ್ಯಾನಕ್ಕಿಂತ ಹೆಚ್ಚು ಲಾಭ ಅವನ ಪ್ರಾಪ್ತಿಯಲ್ಲಿದೆ.</p>
<p class="Text">ಗೋಪಿಯರು ಮಾಡುವ ವಾರ್ತಾಲಾಪ, ವಿನೋದ, ಕೇವಲ ಭಗವಂತನ ಮಾತನ್ನೇ ಆಡುತ್ತಾರೆ. ಕೆಲವೊಮ್ಮೆ ಕಟಾಕ್ಷವನ್ನು ಬೀರುತ್ತಾರೆ ಸಖೀ! ಆ ಕಪ್ಪಾದ ದುಂಬಿಯನ್ನು ನೋಡುತ್ತಲೇ ಕೃಷ್ಣನ ನೆನಪು ಬರುತ್ತದೆ. ಸಖೀ! ಕೃಷ್ಣನನ್ನು ನಾವು ಮರೆಯದಂತಹ ಯಾವುದಾದರೂ ಉಪಾಯ ತಿಳಿಸು, ಅವನು ಬಹಳ ನಿರ್ದಯಿ ಆಗಿದ್ದಾನೆ. ಹೀಗೆ ಕಟಾಕ್ಷ ಬೀರುತ್ತಿದ್ದರು, ಆದರೆ ಇದು ಪ್ರೇಮದ ಕಟಾಕ್ಷವಾಗಿದೆ. ಇಂದು ನಾವು ಇಲ್ಲಿ ಸ್ವರ್ಗಾಶ್ರಮದಲ್ಲಿ ಕುಳಿತಿರುವೆವು. ಇಲ್ಲಿ ನಮಗೆ ಯಾವುದೇ ಕೆಲಸವಿಲ್ಲ, ನಿಶ್ಚಿಂತರಾಗಿ ಬಂದಿದ್ದೇವೆ, ಹೀಗಿದ್ದರೂ ಪ್ರೇಮದ ಅಭಾವದ ಕಾರಣವೇ ನಮಗೆ ಭಗವಂತನಲ್ಲಿ ಪ್ರೇಮ ಉಂಟಾಗುವುದಿಲ್ಲ.</p>
<p class="Text">ವ್ಯಾಕುಲತೆಗಾಗಿ ರಾಮ-ಸೀತೆಯರು ಆದರ್ಶರಾಗಿದ್ದಾರೆ. ಸೀತಾಪಹರಣದ ಬಳಿಕ ರಾಮಚಂದ್ರನು ಸೀತೆಯನ್ನು ಹುಡುಕಲು ಹೊರಡುತ್ತಾನೆ. ಪ್ರತಿಯೊಂದು ಮರ-ಗಿಡ-ಬಳ್ಳಿಯಲ್ಲಿ ಕೇಳುತ್ತಾನೆ-ನೀವು ಸೀತೆಯನ್ನು, ವೈದೇಹಿಯನ್ನು ನೋಡಿರುವಿರಾ? ಅಳುತ್ತಾನೆ, ವ್ಯಾಕುಲನಾಗುತ್ತಾನೆ, ಈ ವಿರಹ ವ್ಯಾಕುಲತೆಯಿಂದ ಭಗವಂತನು - ‘ಸೀತೆ ನನಗಾಗಿ ವ್ಯಾಕುಲಳಾಗಿರುವಳು, ಅದಕ್ಕಾಗಿ ನಾನು ಹೆಚ್ಚು ಆಕೆಗಾಗಿ ವ್ಯಾಕುಲನಾಗುತ್ತಾ ಇದ್ದೇನೆ’ ಎಂಬ ಪಾಠವನ್ನು ನಮಗೆ ಕೊಡುತ್ತಿದ್ದಾನೆ.</p>
<p class="Text">ಈ ಪ್ರಕಾರ ಭಗವಂತನು ನಮಗೆ ಈ ಪಾಠವನ್ನು ಕಲಿಸುತ್ತಿದ್ದಾನೆ - ‘ನೀನು ನನಗಾಗಿ ವ್ಯಾಕುಲನಾದರೆ ನಾನೂ ನಿನಗಾಗಿ ವ್ಯಾಕುಲನಾಗುವೆನು, ನೀನು ನಾನಿಲ್ಲದೆ ಇರಲಾರೆಯಾದರೆ ನಾನೂ ನೀನಲ್ಲದೆ ಇರಲಾರೆ’ ಎಂದು ಹೇಳುತ್ತಿದ್ದಾನೆ. ವರ್ಷಋತು ಬಂದು ನವಿಲುಗಳು ಕೇಕೆ ಹಾಕಲು ಪ್ರಾರಂಭಿಸಿದಾಗ ರಾಮಚಂದ್ರನಿಗೆ ಸೀತೆಯ ಜ್ಞಾಪಕ ಬಂತು. ಪ್ರೇಮವು ಭಯದಿಂದಲೂ ಉಂಟಾಗುತ್ತದೆ. ಮಾರೀಚ ಮತ್ತು ಕಂಸ ಇವರಿಗೆ ಭಯದಿಂದಲೇ ಭಗವಂತನ ನೆನಪು ಇರುತ್ತಿತ್ತು. ಮಾರೀಚನು ಹೇಳುತ್ತಾನೆ -</p>
<p class="Shlok">ರಾಮಮೇವ ಸತತಂ ವಿಭಾವಯೇ ಭೀತಭೀತ ಇವ ಭೋಗರಾಶಿತಃ ।</p>
<p class="Shlok">ರಾಜರತ್ನರಮಣೀರಥಾದಿಕಂ ಶ್ರೋತ್ರಯೋರ್ಯದಿ ಗತಂ ಭಯಂಭವೇತ್ ॥</p>
<p class="Shlok">ರಾಮ ಆಗತ ಇಹೇತಿ ಶಂಕಯಾ ಬಾಹ್ಯಕಾರ್ಯಮಪಿ ಸರ್ವಮತ್ಯಜಮ್ ।</p>
<p class="Shlok">ನಿದ್ರಯಾ ಪರಿವೃತೋ ಯದಾ ಸ್ವಪೇ ರಾಮಮೇವ ಮನಸಾನುಚಿತಯನ್ ॥</p>
<p class="TXT-Right">(ಅಧ್ಯಾತ್ಮರಾಮಾಯಣ 3/6/22-23)</p>
<p class="Text">ರಾಜ, ರತ್ನ, ರಮಣಿ, ರಥ ಮೊದಲಾದವುಗಳು (ಭೋಗ ಸಾಮಗ್ರಿಗಳ ಮೊದಲನೇ ಅಕ್ಷರ ‘ರ’) ಕಿವಿಗೆ ಬಿದ್ದಾಕ್ಷಣ ನನಗೆ (ರಾಮನ ಜ್ಞಾಪಕ ಬಂದದ್ದರಿಂದ) ಭಯ ಉಂಟಾಗುತ್ತದೆ, ಅದಕ್ಕಾಗಿ ನಾನು ಭೋಗ ಸಮುದಾಯದಿಂದ ಭಯಗೊಂಡು ನಿರಂತರ ‘ರಾಮ’ನ ಧ್ಯಾನ ಮಾಡುತ್ತೇನೆ. ‘ಇಲ್ಲಿಗೆ ರಾಮನು ಬಂದಿಲ್ಲವಲ್ಲ’ ಈ ಶಂಕೆಯಿಂದ ನಾನು ಎಲ್ಲ ಹೋರಗಿನ ಕಾರ್ಯ ಬಿಟ್ಟು ಬಿಟ್ಟಿರುವೆನು. ನಾನು ನಿದ್ರಾವಶನಾಗಿ ಮಲಗಿದಾಗ ಮನಸ್ಸಿನಲ್ಲೇ ರಾಮನನ್ನೇ ಸ್ಮರಿಸುತ್ತಾ ಇರುತ್ತೇನೆ.</p>
<p class="Text">ಭಯದಿಂದ ಚಿಂತನೆ ಮೂಡುವುದನ್ನು ಮಾರೀಚನಿಂದ ಕಲಿಯಬೇಕು. ನಾವಾದರೋ ಅದಕ್ಕಿಂತಲೂ ಹೆಚ್ಚು ಭಯಪಡಬೇಕು; ಏಕೆಂದರೆ ನಮಗಾದರೋ ಎಂಭತ್ತನಾಲ್ಕು ಲಕ್ಷಯೋನಿಗಳ ದುಃಖವೇ ಅಲ್ಲ, ಮಹಾ ದುಃಖವಾಗಬಹುದು. ಯಾವಾಗಲೂ ಮೃತ್ಯುವನ್ನು ಜ್ಞಾಪಿಸಿಕೊಳ್ಳಬೇಕು; ಏಕೆಂದರೆ ಅದರಿಂದ ನಾರಾಯಣಸ್ಮೃತಿ ಉಂಟಾದೀತು, ಎಚ್ಚರಗೊಳ್ಳು, ಮೃತ್ಯು ಬಂದು ಬಿಟ್ಟರೆ ನಾರಾಯಣನ ನಾಮವನ್ನು ಹೇಳು, ಎಚ್ಚರವಾಗು.</p>
<p class="Text">ಮನೆಯೊಳಗೆ ಹಾವು ನುಗ್ಗಿದರೆ ನಮಗೆ ಹೆದರಿ ನಿದ್ದೆ ಬರುವುದಿಲ್ಲ ಅಥವಾ ಸಾವಿರ ರೂಪಾಯಿ ಬಳಿ ಇದೆ, ಕಾಡಿನಲ್ಲೇ ರಾತ್ರಿಯಾಯಿತು ಆಗ ಕಳ್ಳಕಾಕರ ಭಯ ಇರುತ್ತದೆ. ಭಯಪಡುವುದಿದ್ದರೆ ಮೃತ್ಯುವಿಗೆ ಭಯಪಡಬೇಕು ಮತ್ತು ಪ್ರೇಮಿಸುವುದಿದ್ದರೆ ಪ್ರಭುವನ್ನೇ ಪ್ರೇಮಿಸಬೇಕು. ಭಗವಂತನಲ್ಲಿ ಪ್ರೇಮವಿಡುವ ವಿಧಿ ಇದೆ, ದ್ವೇಷ ಮಾಡುವ ವಿಧಿ ಇಲ್ಲ. ಪ್ರೇಮವಿಡಲು ತಡವಾದರೂ ಆಪತ್ತಿಲ್ಲ. ನಮ್ಮ ಶರೀರದ ಮೇಲೆ ಪ್ರೇಮ ಇರುವುದಕ್ಕಿಂತ ಹೆಚ್ಚು ಭಗವಂತನಲ್ಲಿ ಇರಬೇಕು.</p>
<p class="Text">ಭಗವಂತನಿಗೆ ಪ್ರಾಣ ಅರ್ಪಿಸುವುದೆಂದರೆ ನಮ್ಮ ಜೀವನ ಅರ್ಪಿಸುವುದಾಗಿದೆ. ಮನುಷ್ಯ ಶರೀರದ ಮೂಲಕ ಭಗವಂತನ ಪ್ರಾಪ್ತಿಯಾದೀತು, ಅದಕ್ಕಾಗಿ ಯಾರಾದರೂ ನಮ್ಮ ಪ್ರಾಣ ತೆಗೆದುಕೊಂಡು ಭಗವಂತನನೊಂದಿಗೆ ಭೆಟ್ಟಿ ಮಾಡಿಸುತ್ತಾರಾದರೆ ನಾವು ಪ್ರಾಣವನ್ನು ಕೊಡಲು ಸಿದ್ಧರಾಗಬೇಕು.</p>
<p class="Text">ಯಾವ ಪ್ರಕಾರ ತುಲಸೀದಾಸರು ಶೂಲದ ಮೇಲೆ ಹಾರಿಬಿದ್ದರು ಹಾಗೂ ಭಗವಂತನು ಅವರನ್ನು ಕಾಪಾಡಿದನು. ಅಲ್ಲಾದರೋ ತುಲಸಿದಾಸರು ಹೇಳಿದರೆಂದು ಒಬ್ಬ ಮನುಷ್ಯನ ಮಾತಿನ ಮೇಲೆ ಅವರಿಗೆ ನನ್ನ ಪ್ರಾಣಗಳು ಹೋಗಲಾರವು ಎಂಬ ವಿಶ್ವಾಸವಿತ್ತು. ಆದರೆ ಶಾಸ್ತ್ರಗಳಲ್ಲಿ ಯಾವುದೇ ಪ್ರಮಾಣ ಸಿಗುವುದಿಲ್ಲ ಮತ್ತು ಪ್ರಾಣಗಳನ್ನು ಕಳೆದುಕೊಳ್ಳಲು ಶಾಸ್ತ್ರದ ನಿಷೇಧವಿದೆ - ಆತ್ಮಹತ್ಯೆ ಮಾಡಿಕೊಳ್ಳಬಾರದು. ಇಂದ್ರಿಯಗಳ ಹೆಸರೇ ಪ್ರಾಣವಾಗಿದೆ ಇವನ್ನೂ ಭಗವಂತನಲ್ಲಿ ತೊಡಗಿಸಬೇಕು. ಒಂದೆಡೆ ಭಗವಂತನಿದ್ದಾನೆ, ಇನ್ನೊಂದೆಡೆ ಪ್ರಾಣಗಳಿವೆ ಆಗ ಪ್ರಾಣಗಳನ್ನು ತ್ಯಾಗಮಾಡಿ ಬಿಡಬೇಕು. ನಮ್ಮ ಜೀವನ ಕೇವಲ ಪ್ರಭುವಿನ ನಿಮಿತ್ತವೇ ಆಗಿದೆ. ನಮಗೆ ಬೇರೆ ಯಾವುದೇ ಪ್ರಯೋಜನವಿಲ್ಲ, ಭಗವಂತ ಸಿಕ್ಕಿಬಿಡಲಿ. ತನ್ನ ಪ್ರಾಣಗಳನ್ನು ಭಗವಂತನಲ್ಲಿ ತೊಡಗಿಸುವವನೇ <span class="char-style-override-2">‘ಮದ್ಗತಪ್ರಾಣಾ’ </span>ಆಗಿದ್ದಾನೆ. ಅವನ ಪ್ರತಿಯೊಂದು ಕಾರ್ಯ-ತಿನ್ನುವುದು, ಕುಡಿಯುವುದು, ಮಗಲುವುದು, ಏಳುವುದು, ಕುಳಿತುಕೊಳ್ಳುವುದು ಎಲ್ಲವೂ ಭಗವಂತನಿಗಾಗಿಯೇ ಇದೆ. ಅವನ ಬಳಿ ಚರ್ಚೆಯೂ ಭಗವಂತನದ್ದೇ ಆಗಿದೆ ಹಾಗೂ ಅವನು ಹೇಳುತ್ತಾ-ಕೇಳುತ್ತಾ ಮುಗ್ಧನಾಗಿರುತ್ತಾನೆ, ಅವನು ಪ್ರೇಮದಲ್ಲಿ ಹುಚ್ಚನಾಗುತ್ತಾನೆ. ಆಹಾ! ಪ್ರಭುವಿನ ದಯೆ, ಪ್ರೇಮ, ಮಹಿಮೆ ಇವುಗಳ ಗಮನವಿಡಿ, ಅವನು ಎಷ್ಟು ದಯಾಳು ಆಗಿದ್ದಾನೆ. ಓರ್ವ ಪ್ರೇಮಿ ಹೇಳುತ್ತಾನೆ - ಹೇ ಭಗವಂತಾ! ನೀನು ದರ್ಶನ ಕೊಡದಿದ್ದರೂ ನಿನ್ನ ಗುಣ, ಪ್ರೇಮ, ಪ್ರಭಾವದ ಕಥೆಯಲ್ಲೇ ನಮ್ಮ ಸಮಯ ಕಳೆಯಲಿ, ಸತ್ಸಂಗದಲ್ಲೇ ಸಮಯ ಕಳೆಯಲಿ. ಮೀನು ನೀರಿನಲ್ಲಿ ರಮಿಸುವಂತೆಯೇ ಪ್ರಭುವಿನಲ್ಲಿ ರಮಿಸಿ. ಯಾವುದರಲ್ಲಿ ರಮಿಸುವಿರೋ ಅದರಲ್ಲೇ ಸಂತುಷ್ಟರಾಗಿರಿ, ಅದಕ್ಕಿಂತ ಹೆಚ್ಚು ಏನನ್ನು ತಿಳಿಯಬೇಡಿ.</p>
<p class="Text">ಜೀವನ್ಮುಕ್ತ ಮಹಾತ್ಮರೂ ಎಂದೂ ಜಗತ್ತಿನಿಂದ ಮೋಹಗೊಳ್ಳುವುದಿಲ್ಲ, ಅವರಿಗೆ ಪ್ರೇಮಕ್ಕಿಂತ ಹೆಚ್ಚು ಏನೂ ಕಂಡು ಬರುವುದಿಲ್ಲ.</p>
<p class="Text">ಪ್ರಭುವಿನಲ್ಲಿ ಪ್ರೇಮ ಉಂಟಾದ ಮೇಲೆ ಅವನ ಸ್ಥಿತಿ ಅದ್ಭುತವಾಗುತ್ತದೆ, ಅವನಿಗೆ ಭಗವಂತನ ನಾಮ ಎಲ್ಲಿಂದಲೋ ಕಿವಿಗೆ ಬಿದ್ದರೆ, ಅವನು ದೀಪದ ಮೇಲೆ ದೀಪದ ಹುಳು ಎರಗುವಂತೆ ಆ ಸ್ಥಾನಕ್ಕಾಗಿ ಓಡುತ್ತಾನೆ. ಅವನ ವ್ಯಾಕುಲತೆಗಾಗಿ ನೆಲೆಯೇ ಇರುವುದಿಲ್ಲ. ಅವನು ಹೇಳುತ್ತಾನೆ-ಭಗವಂತಾ! ನಿನ್ನ ಗುಣ-ಪ್ರಭಾವಗಳ ಮಾತು ನಡೆಯುತ್ತಿರಲಿ, ಮತ್ತೆ ನೀನು ನನ್ನನ್ನು ನರಕದಲ್ಲಿ ಹಾಕಿದರೂ ಯಾವುದೇ ಹಾನಿಯಿಲ್ಲ, ಸಾಕು, ಅಲ್ಲಿಯೂ ಅದೇ ಸತ್ಸಂಗ ಮತ್ತು ಗುಣಾನುವಾದ ಆಗುತ್ತಾ ಇರಲಿ. ಪ್ರೇಮ ಉಂಟಾಗದೆ ಇಂತಹ ಸ್ಥಿತಿಯಾಗಲಾರದು. ಗೋಪಿಯರು ನಾರದರ ಬಳಿ ಕೇಳಿದರು-ಕೃಷ್ಣನು ಎಂದಾದರೂ ನಮ್ಮನ್ನು ನೆನೆಸಿಕೊಳ್ಳುವನೋ, ಇಲ್ಲವೋ? ಹೀಗೆ ಪದೇ-ಪದೇ ಕೇಳಿದಾಗ ನಾರದರು ಕೇವಲ ಹೌದು ಎಂದು ಹೇಳಿದರು, ಇಷ್ಟರಿಂದಲೇ ಅವರು ಮುಗ್ಧರಾಗಿ ಹೋದರು. ಭಗವಂತನು ಪ್ರೇಮದಲ್ಲಿ ಬಂಧಿತನಾಗುವಂತಹ ಪ್ರೇಮ ಇರಬೇಕು. ಕೀರ್ತನೆ ನಡೆಯು ವಲ್ಲಿಯೂ ಭಗವಂತನು ಇರುತ್ತಾನೆ, ಬರುತ್ತಾನೆ, ಆದರೆ ಪ್ರೇಮದ ಬಲದಿಂದ ಭಗವಂತನು ಪ್ರಕಟನಾಗುವಷ್ಟು ಪ್ರೇಮ ನಮ್ಮಲ್ಲಿ ಇರುವುದಿಲ್ಲ. ಹೌದು, ಭಗವಂತನು ದೀನಬಂಧು ಆಗಿದ್ದಾನೆ, ದಯಾಳು ಆಗಿದ್ದಾನೆ, ನಮ್ಮನ್ನು ನೆನೆಯುತ್ತಾನೆ, ಇಷ್ಟೆ ಆಸರೆ ನಮ್ಮಲ್ಲಿ ಇರುತ್ತದೆ.</p>
<p class="Text">ಭಗವಂತನು ಬಾರದಿದ್ದರೆ ಬೇಡ, ತನ್ನ ಮನೆಯಲ್ಲೇ ಕುಳಿತಿರಲಿ, ಆದರೆ ನಾವು ಅವನ ಪ್ರೇಮದಲ್ಲಿ ಮಗ್ನರಾಗಿ ಇರಬೇಕು. ದರ್ಶನದ ಫಲವನ್ನು ನಾವು ಕಥಾ-ಕೀರ್ತನೆಯಿಂದ ಪಡೆಯುವೆವು, ಆಗ ಭಗವಂತನು ಬಂದು ಬಿಟ್ಟರೂ ಅವನನ್ನು ತಿರಸ್ಕರಿಸಿರಿ. ಅವನು ಕದ್ದು-ಮುಚ್ಚಿ ನಮ್ಮ ಮಾತು ಕೇಳಲಿ ಮತ್ತು ಒತ್ತಾಯವಾಗಿ ಪ್ರಕಟವಾಗುವಂತಹ ಪ್ರೇಮ ತುಂಬಿದ ಚರ್ಚೆ ನಡೆಸಿರಿ. ಆಗ ಅವನಲ್ಲಿ ಹೇಳಿರಿ-ಸಾಕು, ಈಗ ಇಲ್ಲಿಂದ ಹೊರಟು ಹೋಗು. ಕೆಲವೊಮ್ಮೆ ಭಗವಂತನು ಅಚಾನಕವಾಗಿ ಬರುತ್ತಾನೆ, ಕಲವೊಮ್ಮೆ ಕ್ರಮವಾಗಿ ಪ್ರೇಮ, ವಿಹ್ವಲತೆ, ಅಳುವುದರಿಂದ ಬರುತ್ತಾನೆ. ಅಚಾನಕವಾಗಿ ಬರುವುದು ಭಕ್ತರಿಗಾಗಿ ಇರುತ್ತದೆ-ಪ್ರಹ್ಲಾದ, ಧ್ರುವರಿಗಾಗಿ ಭಗವಂತನು ವ್ಯಾಕುಲತೆಯಿಂದ, ಪ್ರೇಮದಿಂದ, ಭಯದಿಂದಲೂ ಬರುತ್ತಾನೆ. ಸೂರದಾಸರಿಗಾಗಿ ಕರೆಯದೇ ಬಂದು ಬಿಟ್ಟ. ಎಲ್ಲಾದರೂ ಇವನು ಹೊಂಡಕ್ಕೆ ಬೀಳದಿರಲಿ, ಅದಕ್ಕಾಗಿ ಕೈಹಿಡಿದರೆ ಸೂರದಾಸರಿಗೆ ಬಹಳ ಆನಂದವಾಯಿತು. ಭಗವಂತನು ಕೈ ಬಿಡಿಸಿಕೊಂಡರೆ ಸೂರದಾಸರು ಹೇಳುತ್ತಾರೆ-</p>
<p class="Shlok">ಬಾ<span class="char-style-override-3">ಂ</span>ಹ ಛುಡಾಯೇ ಜಾತ ಹೋ ನಿಬಲ ಜಾನಕರ ಮೋಹಿ ।</p>
<p class="Shlok">ಹಿರದೇಸೇ ಜಬ ಜಾಹುಗೇ ಪುರುಷ ಬದೌಂಗೌ ತೋಹಿ ॥</p>
<p class="Text">ಹೃದಯದಲ್ಲಿ ಭಗವಂತನನ್ನು ಕುಳ್ಳಿರಿಸಿಕೊಳ್ಳುವುದು ಸ್ವಲ್ಪ ಕಠಿಣವಾಗಿದೆ. ಆದರೆ ಚರ್ಚೆ ಮಾಡುವುದು ಸ್ವಲ್ಪ ಸರಳವಾಗಿದೆ. ಪ್ರೇಮ ಬೆಳೆಸುವುದೂ ಸರಳವಾಗಿದೆ, ಚರ್ಚೆ ಮಾಡುವುದರಿಂದಲೂ ಪ್ರೇಮ ಬೆಳೆಯುತ್ತದೆ. ಅತಿ ಸರಳವಾಗಿ ಮಾಡಲು ಯೋಗ್ಯವಾದ ಉಪಾಯ ಕೀರ್ತನವಾಗಿದೆ. ಇದರಿಂದ ಭಗವಂತನು ಬೇಗನೇ ಪ್ರಕಟನಾಗುತ್ತಾನೆ. ಇದರಲ್ಲಾದರೋ ಮನಸ್ಸಿನ ಆವಶ್ಯಕತೆಯೂ ಇರುವುದಿಲ್ಲ, ಬೇಕಾದರೆ ವಶದಲ್ಲಿರಲೀ ಇಲ್ಲದಿರಲಿ ; ಕೀರ್ತನದಿಂದ ಭಗವಂತನು ಪ್ರಸನ್ನನಾಗುತ್ತಾನೆ. ತುಂಬಾ ಪ್ರೇಮವಿರಲಿ, ರೋಮಾಂಚವಾಗತೊಡಗಿದಾಗ ಭಗವಂತನು ಶೀಘ್ರವಾಗಿ ಬರುತ್ತಾನೆ. ಭಕ್ತರು ಮತ್ತು ಮಹಾಪುರುಷರ ಸಿದ್ಧಾಂತ ಹೀಗೇ ಇದೆ.</p>
<p class="Text para-style-override-2">ಭಗವಂತನನ್ನು ಸೇರುವುದು ಸರಳವಾಗಿದೆ ಎಂದು ನಿಶ್ಚಯಿಸಿದರೆ ಇನ್ನೂ ಸರಳವಾಗಿ ಹೋಗುತ್ತದೆ. ಭಗವಂತನು ಬರುವುದು ಕಠಿಣವಾದರೆ ಮತ್ತೆ ಜನರ ವಿಶ್ವಾಸ ಕಡಿಮೆ ಆದೀತು, ಆದರೆ ಸರಳವಾಗುವುದರಿಂದ ವಿಶ್ವಾಸ ಉಂಟಾಗುತ್ತದೆ ಮತ್ತು ಪ್ರಯತ್ನವಾಗುತ್ತದೆ. ಎಲ್ಲಕ್ಕಿಂತ ಬೇಗನೇ ಸೇರುವ ಉಪಾಯ ಪ್ರೇಮ, ವಿಹ್ವಲತೆ ಹಾಗೂ ಅಳುತ್ತಾ ಕರೆಯುವುದು. <span></span></p>


<p class="Page-Break"> </p>
<p class="Chapter-Heading" id="toc_marker-17">15. ಸಾಧನೆಯ ಉಚ್ಚಸ್ಥಿತಿ ಹೇಗೆ ಉಂಟಾದೀತು?</p>
<p class="Text">ಪ್ರಭುವಿನಲ್ಲಿ ಪ್ರೇಮಕ್ಕಾಗಿ ಪ್ರಾರ್ಥಿಸಿರಿ - ಪ್ರಭು! ನಿನ್ನಲ್ಲಿ ನಮಗೆ ಪ್ರೇಮವಿಲ್ಲ, ಇದಾದರೋ ನೀನು ತಿಳಿದೇ ಇರುವೆ. ನಿನ್ನ ಪ್ರತ್ಯಕ್ಷ ದರ್ಶನವಾದರೋ ನಿನ್ನ ದಯೆಯಿಂದಲೇ ಆಗಬಲ್ಲದು.</p>
<p class="Text">ಮನ, ಬುದ್ಧಿ, ದೃಷ್ಟಿ ಇವು ಸಮಾನವಾಗಿರಬೇಕು, ಹೋರಗಿನ ಮುದ್ರೆ ವಿಚಾರ ಧ್ಯಾನ ಕಾಲದಲ್ಲಿ ಒಂದೇ ರೀತಿಯಾಗಿ ಇರುತ್ತದೆ.</p>
<p class="Text">ಸದಾಕಾಲ ಚಿಂತನೆ ಇರಲಿಕ್ಕಾಗಿ - ಒಂದು ಕ್ಷಣವಾದರೂ ಮರೆತು ಹೋದರೆ ಮೃತ್ಯುವಿನಂತೆ ತಿಳಿಯಬೇಕು. ಮನಸ್ಸು ಸ್ವೀಕಾರ ಮಾಡದಿದ್ದರೆ ಈಗ ಭಗವಂತನ ಗುಣಾನುವಾದದಲ್ಲಿ ಸಮಯ ಕಳೆದಂತೆಯೇ ಉತ್ತಮವಾಗಿದೆ, ಇಲ್ಲದಿದ್ದರೆ ಪ್ರಭುವಿನಲ್ಲಿ ಪ್ರಾರ್ಥಿಸಿರಿ. ಪ್ರಭೋ! ನನ್ನ ಮನಸ್ಸು ನಿನ್ನನ್ನು ಬಿಟ್ಟು ಎಲ್ಲಿಗೂ ಹೋಗದಿರಲಿ ಹಾಗೂ ಕರೆಯಲೂ ಬೇಕು ಹೇ ನಾಥ! ಹೇ ನಾಥಾ!! ಇದು ಕರುಣಭಾವವಾಗಿದೆ.</p>
<p class="Text"><span class="char-style-override-2">ಪ್ರಶ್ನೆ - </span>ನಾನು ಪ್ರಯತ್ನಿಸಿದರೂ ಮನಸ್ಸು ಕೇಳುವುದಿಲ್ಲ, ಭಗವಂತನು ಅಥವಾ ಭಕ್ತರು ಸಮಜಾಯಿಸಿದರೆ ತಿಳಿಯಬಲ್ಲದು. ಮನಸ್ಸಿನ ಮೇಲೆ ಪ್ರಭಾವ ಬೀಳುವುದಿಲ್ಲ, ಏನು ಮಾಡಲಿ? ಭಗವಂತನಲ್ಲಿ ಮನಸ್ಸಿಲ್ಲ ಎಂಬುದು ನನಗೆ ಕಾಣುತ್ತದೆ.</p>
<p class="Text"><span class="char-style-override-2">ಉತ್ತರ - </span>ಇದನ್ನು ಜೋಪಾನವಾಗಿ ಇರಿಸುವುದರಿಂದ ಮನ ಸ್ವಾಭಾವಿಕವಾಗಿ ವಶವಾಗುವುದು, ಮಾತು ಹೀಗೇ ಆಗಿದೆ. ಎಲ್ಲಾ ಸಮಯದಲ್ಲಿ ಸಮತೆ, ಶಾಂತಿ (ಪ್ರಶಾಂತ ಮನಸ್ಸಿನಿಂದ) ಪ್ರಸನ್ನತೆ, ಭಗವಂತನ ವಿರಹದ ವ್ಯಾಕುಲತೆಯನ್ನು ಜೋಪಾನವಾಗಿಡಬೇಕು ಮತ್ತು ಭಗವಂತನನ್ನು ಜೋಪಾನ ಮಾಡುವ ಫಲವೂ ಮೇಲೆ ಹೇಳಿದ ನಾಲ್ಕು ವಸ್ತುಗಳಾಗಿವೆ.</p>
<p class="Text">ಮನಸ್ಸು ಓಡುವ ಕಾರಣ ಇದರ ಪೂರ್ವಾಭ್ಯಾಸ ಇರಬೇಕು. ಅದಕ್ಕಾಗಿ ಅಭ್ಯಾಸ ಮತ್ತು ವೈರಾಗ್ಯ ಎರಡೇ ಉಪಾಯವಾಗಿದೆ. ಆಸಕ್ತಿಯನ್ನು ಕತ್ತರಿಸುವ ಉಪಾಯ ವೈರಾಗ್ಯವಾಗಿದೆ. ಅಭ್ಯಾಸ ಮಾಡುವ ಉಪಾಯ ಚಿಂತನೆಯಾಗಿದೆ. ಪ್ರಭುವಿನೊಂದಿಗೆ ಆಗುಮ ನಮ್ಮ ಮಿಲನವು ಚಿಂತನೆಯಾಗಿದೆ. ಈ ಶರೀರವನ್ನು ಬಾಡಿಗೆಯ ಕಾರು ಎಂದು ತಿಳಿಯಿರಿ, ಎಷ್ಟು ಸಾಧ್ಯವೋ ಅಷ್ಟು ಕೆಲಸ ತೆಗೆದುಕೊಳ್ಳಿ. ಸಮಯದ ಎಚ್ಚರ ಇರುವುದರಿಂದ ಏನಾದರೂ ಮಾಡಬಹುದು.</p>
<p class="Text"><span class="char-style-override-2">ಪ್ರಶ್ನೆ - </span>ಈ ಮನಸ್ಸು ಮುಂದೆ ಯೋಚಿಸುವುದೇ ಇಲ್ಲ, ಏನು ಮಾಡಬೇಕು</p>
<p class="Text"><span class="char-style-override-2">ಉತ್ತರ -</span> ಏಕಾಂತದಲ್ಲಿ ಕುಳಿತುಕೊಂಡ ಬಳಿಕ ನಾಮ, ಸ್ವರೂಪದ ಚಿಂತನೆ, ಕ್ರೀಡೆ, ಗುಣಗಳ ಚಿಂತನೆ, ಹಾಗೆಯೇ ಪ್ರಭುವಿನಲ್ಲಿ ಇರುವ ಸಮತೆ, ಶಾಂತಿ, ದಯೆ, ಪ್ರೇಮ, ಜ್ಞಾನ, ವೈರಾಗ್ಯಾದಿ ಗುಣಗಳನ್ನು ಚಿಂತಿಸುತ್ತಾ ಇರಬೇಕು. ವ್ಯವಹಾರ ರೂಪದಲ್ಲಿರುವಾಗ ಸಮಯವನ್ನು ಹೀಗೆ ಕಳೆಯಬೇಕು.</p>
<p class="Text">ಧ್ಯಾನಕಾಲದಲ್ಲಿ ಸಂಧ್ಯೆ, ಜಪ, ಆದಿ ವಾಣಿಯಿಂದ ನಡೆಯುತ್ತಿರುವಂತೆಯೇ ಮನಸ್ಸಿನಿಂದ ಭಗವಂತನ ಸ್ವರೂಪದ ಚಿಂತನೆ ಮಾಡಿ, ಸಾಕಾರ ರೂಪದ ಚಿಂತನೆ ಇನ್ನೂ ಉತ್ತಮವಾಗಿದೆ. ಸ್ವರೂಪ ಚಿಂತನಕ್ಕಿಂತಲೂ ಹೆಚ್ಚು ಗುಣ, ಪ್ರಭಾವ, ತತ್ತ್ವದ ಚಿಂತನೆ ಮಾಡಬೇಕು. ಆ ರಹಸ್ಯತತ್ತ್ವ - ಮಾರ್ಗ ಅರಿವಾದಾಗ ಭಗವಂತನು ಸರ್ವಜ್ಞನಾಗಿದ್ದಾನೆ ಎಂದು ತಿಳಿಯುವನು. ನಾವು ಜಗತ್ತು ತಿಳಿಯುವಲ್ಲಿ ಭಗವಂತನನ್ನು ತಿಳಿದರೆ ಇದು ರಹಸ್ಯ ಬಯಲು ಮಾಡುವುದಾಗಿದೆ. ರಹಸ್ಯ ಬಯಲಾದಾಗ ಶ್ರದ್ಧೆ ಮತ್ತು ಪ್ರೇಮ ಅತ್ಯಂತವಾಗಿ ಹೋಗುವುದು, ಆಗ ಅವನ ಸ್ಥಿತಿ ಆಲೌಕಿಕವಾಗುತ್ತದೆ. ಇಂತಹ ಸ್ಥಿತಿಯಲ್ಲೇ ಭಗವಂತನು ಪ್ರಕಟನಾಗುತ್ತಾನೆ. ಹಾಗಂತ ಭಗವಂತನು ಬೇಕಾದಾಗ ದರ್ಶನ ಕೊಡುತ್ತಾನೆ. ಭಗವಂತನಿಗೂ ಆವಶ್ಯಕತೆ ಇರುತ್ತದೆ. ಅವನಿಗೆ ಏನಾದರೂ ಪ್ರಚಾರ ಮಾಡಿಸ ಬೇಕೆಂದಿದ್ದರೆ ಅವನು ಭಕ್ತನಿಂದ ಮಾಡಿಸುತ್ತಾ ಇರುತ್ತಾನೆ. ಭಗವಂತನಲ್ಲಿ ವಿರಹ ವ್ಯಾಕುಲತೆ ನಂದಿಗ್ರಾಮದಲ್ಲಿದ್ದ ಭರತನಂತೆ ಇರಬೇಕು. ಪ್ರೇಮ, ವ್ಯಾಕುಲತೆ ಸುತೀಕ್ಷ್ಣನಂತೆ ಇರಬೇಕು.</p>
<p class="Text">ಭಾಗವತದಲ್ಲಿ ರುಕ್ಮಿಣಿಯ ಪ್ರತೀಕ್ಷೆ ಹಾಗೂ ವಿರಹ-ವ್ಯಾಕುಲತೆಯ ವರ್ಣನೆ ಇದೆ. ಇದಕ್ಕಿಂತಲೂ ಹೆಚ್ಚು ಗೋಪಿಯರ ವಿರಹವ್ಯಾಕುಲತೆ ಇದೆ. ಭಗವಂತನು ಭಕ್ತನ ಅಭಿಮಾನ ಮುರಿದು ವಿರಹವನ್ನು ಕೊಡುತ್ತಾನೆ. ಪ್ರೇಮ-ವ್ಯಾಕುಲತೆಯಲ್ಲಿ ಅತಿಶಯ ಪ್ರೇಮದಲ್ಲಿ ಮುಗ್ಧನಾದಾಗ ಪ್ರಕಟನಾಗುತ್ತಾನೆ. ಪ್ರೇಮವಿಲ್ಲದೆ ವ್ಯಾಕುಲತೆ ಉಂಟಾಗುವುದಿಲ್ಲ, ಪ್ರೇಮದಿಂದಲೇ ಆಗುತ್ತದೆ. ಗಜೇಂದ್ರನು ಕೂಗಿದಂತೆ ವ್ಯಾಕುಲತೆಯಲ್ಲೂ ಪ್ರೇಮವಿರುತ್ತದೆ. ಅವನು ಸಿಗದಿರುವ ಕಾರಣ ವ್ಯಾಕುಲತೆ ಹೆಚ್ಚುತ್ತಾ ಇರಲಿ, ಇದು ಉತ್ತಮವಾಗಿದೆ.</p>
<p class="Text">ಸಂಸಾರದಲ್ಲಿ ಕಾಮಿನೀ, ಕಾಂಚನ ಎಂಬ ಎರಡೇ ಘಟ್ಟಗಳಿವೆ. ಕಾಮಿಗೆ ಸ್ತ್ರೀಯಲ್ಲಿ, ಲೋಭಿಗೆ ಹಣದಲ್ಲಿ ಪ್ರೇಮವಿರುತ್ತದೆ. ಭಗವಂತನು ಪ್ರಕಟನಾಗಿ ದರ್ಶನ ಕೊಡುತ್ತಾನೆ ಎಂದು ಶಾಸ್ತ್ರ ಮತ್ತು ಸತ್ಸಂಗದಿಂದ ತಿಳಿವಳಿಕೆಗೆ ಬರುತ್ತದೆ. ಧ್ಯಾನಾವಸ್ಥೆ ಪ್ರಸನ್ನತೆ ಉಂಟಾದಾಗ ಅವನಿಗೆ ದೇಹದ ಎಚ್ಚರ ಇರುವುದಿಲ್ಲ, ಅವನು ಚಿತ್ರದಂತೆ ಸ್ಥಿರವಾಗಿ ಬಿಡುತ್ತಾನೆ. ಇದಕ್ಕಿಂತ ಲಕ್ಷಪಟ್ಟು ಪ್ರಸನ್ನತೆ ಭಗವತ್ಪ್ರಾಪ್ತಿಯಲ್ಲಾಗುತ್ತದೆ, ಅದರ ತುಲನೆಯೇ ಮಾಡಲಾಗುವುದಿಲ್ಲ, ಆ ಅವಸ್ಥೆಯನ್ನೇ ಸರ್ವಶ್ರೇಷ್ಠ ಎಂದು ಹೇಳಬಹುದು. ರೋಮಾಂಚ, ಅಶ್ರುಪಾತ ಮುಂತಾದವುಗಳು ಪ್ರಭು-ಪ್ರಾಪ್ತಿಯ ಮೊದಲಿನ ಮಾತಾಗಿದೆ, ಆದರೆ ಪ್ರಾಪ್ತಿಯ ಬಳಿಕ ಅವನು ಅಂತರ್ಧಾನನಾದಾಗ ವ್ಯಾಕುಲತೆ ಉಂಟಾಗುತ್ತದೆ. ವಿರಹದಲ್ಲಿ ಉನ್ಮತ್ತನಾಗುತ್ತಾನೆ, ಅವನ ಸ್ಥಿತಿ ಗೋಪಿಯಂತೆ ಆಗುತ್ತದೆ.</p>
<p class="Text">ಯಾರಿಗೆ ನಿರಾಕಾರದ ಅನುಭವವಾಗುತ್ತದೆ ಅವನಿಗೆ ಸುಗುಣನನ್ನು ಸೇರುವ ಆವಶ್ಯಕತೆ ಇರುವುದಿಲ್ಲ. ಪರಮಾತ್ಮ ಸ್ವರೂಪದಲ್ಲಿ ಅವನಿಗೆ ಅಚಲಸ್ಥಿತಿ ಉಂಟಾಗಿದೆ, ಅದಕ್ಕಾಗಿ ಅವನಿಗೆ ಭ್ರಮೆಯೂ ಉಂಟಾಗುವುದಿಲ್ಲ. ಇಂತಹ ಸ್ಥಿತಿಯ ವರ್ಣನೆ ಅವನು ತಿಳಿದಿದ್ದರೂ ಮರ್ಣಿಸಲಾರನು. ಜ್ಞಾನ ಉಂಟಾದ ಬಳಿಕ ಅವನಿಗೆ ಶರೀರದ ಎಚ್ಚರ ಇರುವುದಿಲ್ಲ. ಜೀವನ್ಮುಕ್ತನ ಶರೀರ ಜನರ ದೃಷ್ಟಿಯಲ್ಲಿದೆ, ಆದರೆ ಅವನಿಗಾಗಿ ಇಲ್ಲ. ಜ್ಞಾನ ಉಂಟಾದಾಗ ಅವನಿಗೆ ಶರೀರದೊಂದಿಗೆ ಯಾವ ಸಂಬಂಧವೂ ಇರುವುದಿಲ್ಲ. ನಾವು ಸ್ವಪ್ನದಲ್ಲಿ ಶರೀರವನ್ನು ಮರೆಯುವಂತೆಯೇ ಬ್ರಹ್ಮನನ್ನು ಮರೆತುಬಿಟ್ಟಿದ್ದೇವೆ. ಜ್ಞಾನಿಯ ಹೃದಯದಲ್ಲಿ ಜಗತ್ತು ಸ್ವಪ್ನದಂತೆ ಇದೆ, ಆದರೆ ಆತ್ಮದಲ್ಲಾದರೋ ಮೂರೂ ಕಾಲಗಳಲ್ಲಿಯೂ ಇಲ್ಲ. ಅದಕ್ಕೆ ಸೃಷ್ಟಿಯನ್ನು ನೋಡುವ ದೃಷ್ಟಿಯೇ ಇರುವುದಿಲ್ಲ, ಹಾಗಿರುವಾಗ ಏನು ನೋಡುವುದು? ಅಂತಃಕರಣವು ಜಡವಾದ್ದರಿಂದ ಅದಕ್ಕೆ ಹರ್ಷ-ಶೋಕವೂ ಆಗುವುದಿಲ್ಲ.</p>
<p class="Text">ಆತ್ಮನಿಗೆ ಮನ-ಬುದ್ಧಿಗಳೊಂದಿಗೆ ಸಂಯೋಗ ಉಂಟಾದಾಗಲೇ ಹರ್ಷ, ಶೋಕ, ದುಃಖವಾಗುತ್ತದೆ. ಯಾವನಾದರು ಅಜ್ಞಾನಿಯ ಒಂದು ಕೈ ತುಂಡರಿಸಿದರೆ ಅಯ್ಯೋ! ಸತ್ತೆ ಸತ್ತೆ ಎಂದು ಹೇಳುವನು, ಆದರೆ ಜ್ಞಾನಿಯ ಅಂಗ ತುಂಡಾದರೆ ಅವನು ಏನನ್ನೂ ಹೇಳುವುದಿಲ್ಲ ; ಏಕೆಂದರೆ ಅಜ್ಞಾನಿಯು ದೇಹವನ್ನು ಆತ್ಮಾ ಎಂದು ತಿಳಿಯುತ್ತಾನೆ, ಅದಕ್ಕಾಗಿ ಹೇಳುತ್ತಾನೆ ಮತ್ತು ಜ್ಞಾನಿಯು ತಿಳಿಯುವುದೇ ಇಲ್ಲ ಅದಕ್ಕಾಗಿ ಏನನ್ನೂ ಹೇಳುವುದಿಲ್ಲ. ಅಲ್ಲಾದರೋ ಆನಂದವಲ್ಲದೆ ಬೇರೆ ಏನೂ ಇಲ್ಲ. ಗುಣಗಳ ಪರಿವರ್ತನೆ ಎಷ್ಟೇ ಆದರೂ ಅವನು ವಿಚಲಿತನಾಗುವುದಿಲ್ಲ.</p>
<p class="Shlok">ಯಂ ಲಬ್ಧ್ವಾ ಚಾಪರಂ ಲಾಭಂ ಮನ್ಯತೇ ನಾಧಿಕಂ ತತಃ ।</p>
<p class="Shlok">ಯಸ್ಮಿನ್ ಸ್ಥಿತೋ ನ ದುಃಖೇನ ಗುರೂಣಾಪಿ ವಿಚಾಲ್ಯತೇ ॥</p>
<p class="TXT-Right">(ಗೀತೆ 6/22)</p>
<p class="Text">ಪರಮಾತ್ಮನ ಪ್ರಾಪ್ತಿರೂಪೀ ಲಾಭವನ್ನು ಪಡೆದು ಅದಕ್ಕಿಂತ ಹೆಚ್ಚು ಬೇರೆ ಯಾವುದೇ ಲಾಭವಿಲ್ಲ ಎಂದು ತಿಳಿಯುತ್ತಾ, ಪರಮಾತ್ಮನ ಪ್ರಾಪ್ತಿರೂಪೀ ಅವಸ್ಥೆಯಲ್ಲಿ ಸ್ಥಿತನಾದ ಯೋಗಿಯು ಭಾರೀ ದೊಡ್ಡ ದುಃಖಗಳಿಂದಲೂ ವಿಚಲಿತನಾಗುವುದಿಲ್ಲ.ದುಃಖವಾಗುತ್ತದೆ ಆದರೆ ವಿಚಲಿತನಾಗುವುದಿಲ್ಲ.</p>
<p class="Shlok">ಯೋ ನ ಹೃಷ್ಯತಿನ ದ್ವೇಷ್ಟಿ ನ ಶೋಚತಿ ನ ಕಾಂಕ್ಷತಿ ।</p>
<p class="Shlok">ಶುಭಾಶುಭಪರಿತ್ಯಾಗೀ ಭಕ್ತಿಮಾನ್ಯಃ ಸ ಮೇಪ್ರಿಯಃ ॥</p>
<p class="TXT-Right">(ಗೀತೆ 12/17)</p>
<p class="Text">ಎಂದೂ ಹರ್ಷಿತನಾಗದೆ, ದ್ವೇಷಿಸದೆ, ಶೋಕಿಸದೆ, ಕಾಮನೆ ಮಾಡದೆ ಮತ್ತು ಶುಭ ಮತ್ತು ಅಶುಭ ಸಂಪೂರ್ಣ ಕರ್ಮಗಳ ತ್ಯಾಗಿಯಾದ ಆ ಭಕ್ತಿಯುಕ್ತ ಪುರುಷನು ನನಗೆ ಪ್ರಿಯನಾಗಿದ್ದಾನೆ.</p>
<p class="Shlok">ಸಮದುಃಖಸುಖಃ ಸ್ವಸ್ಥಃ ಸಮಲೋಷ್ಟಾಶ್ಮಕಾಂಚನಃ ।</p>
<p class="Shlok">ತುಲ್ಯಪ್ರಿಯಾಪ್ರಿಯೋ ಧೀರಸ್ತುಲ್ಯನಿಂದಾತ್ಮಸಂಸ್ತುತಿಃ ॥<span class="char-style-override-4"></span></p>
<p class="TXT-Right">(ಗೀತೆ 14/24)</p>
<p class="Text">ಅವನು ನಿರಂತರ ಆತ್ಮಭಾವದಲ್ಲಿ ಸ್ಥಿತನಾದ, ದುಃಖ-ಸುಖಗಳನ್ನು ಸಮಾನವಾಗಿ ತಿಳಿಯುವವನು, ಕಲ್ಲು-ಮಣ್ಣು ಮತ್ತು ಚಿನ್ನಗಳಲ್ಲಿ ಸಮಾನ ಭಾವವುಳ್ಳವನು, ಜ್ಞಾನೀ, ಪ್ರಿಯ-ಅಪ್ರಿಯಗಳನ್ನು ಒಂದೇ ರೀತಿ ಎಂದು ತಿಳಿಯುವವನು ಮತ್ತು ತನ್ನ ನಿಂದಾ-ಸ್ತುತಿಯಲ್ಲಿಯೂ ಸಮನಾಗಿರುವವನೂ ಆಗಿದ್ದಾನೆ.</p>
<p class="Shlok">ರಾಗದ್ವೇಷವಿಯುಕ್ತೈಸ್ತು ವಿಷಯಾನಿಂದ್ರಿಯೈಶ್ಚರನ್ ।</p>
<p class="Shlok">ಆತ್ಮವಶ್ಯೈರ್ವಿಧೇಯಾತ್ಮಾ ಪ್ರಸಾದಮಧಿಗಚ್ಛುತಿ ॥</p>
<p class="Shlok">ಪ್ರಸಾದೇ ಸರ್ವದುಃಖಾನಾಂ ಹಾನಿರಸ್ಯೋಪಜಾಯತೇ ।</p>
<p class="Shlok">ಪ್ರಸನ್ನಚೇತಸೋ ಹ್ಯಾಶು ಬುದ್ಧಿಃ ಪರ್ಯವತಿಷ್ಠತೇ ॥</p>
<p class="TXT-Right">(ಗೀತೆ 2/64-65)</p>
<p class="Text">ಸ್ವಾಧೀನ ಅಂತಃಕರಣವುಳ್ಳ ಪುರುಷನು ರಾಗ-ದ್ವೇಷಗಳಿಂದ ರಹಿತ, ತನ್ನ ವಶಪಡಿಸಿಕೊಂಡ ಇಂದ್ರಿಯಗಳ ಮೂಲಕ ವಿಷಯಗಳನ್ನು ಭೋಗಿಸುತ್ತಾ ಅಂತಃಕರಣದ ಪ್ರಸನ್ನತೆ ಅರ್ಥಾತ್ ಸ್ವಚ್ಛತೆಯನ್ನು ಪಡೆದುಕೊಳ್ಳುವನು ಮತ್ತು ಆ ನಿರ್ಮಲತೆ ಉಂಟಾದ ಮೇಲೆ ಇವನ ಸಂಪೂರ್ಣ ದುಃಖಗಳು ಅಭಾವವಾಗುತ್ತವೆ ಹಾಗೂ ಪ್ರಸನ್ನಚಿತ್ತವುಳ್ಳ ಪುರುಷನ ಬುದ್ಧಿಯು ಶೀಘ್ರವಾಗಿ ಚೆನ್ನಾಗಿ ಸ್ಥಿರವಾಗುತ್ತದೆ.</p>
<p class="Shlok">ನಿರ್ಮಾನ ಮೋಹಾ ಜಿತಸಂಗದೋಷಾ ಅಧ್ಯಾತ್ಮನಿತ್ಯಾ ವಿನಿವೃತ್ತಕಾಮಾಃ ।</p>
<p class="Shlok">ದ್ವಂದ್ವೈರ್ವಿಮುಕ್ತಾಃ ಸುಖದುಃಖಸಂಜ್ಞೈರ್ಗಚ್ಛಂತ ಮೂಢಾಃ ಪದಮವ್ಯಂ ತತ್ ॥</p>
<p class="TXT-Right">(ಗೀತೆ 15/5)</p>
<p class="Text">ಯಾರ ಮಾನ ಮತ್ತು ಮೋಹ ನಾಶವಾಗಿದೆಯೋ, ಯಾರು ಆಸಕ್ತಿರೂಪೀ ದೋಷಗಳನ್ನು ಗೆದ್ದುಕೊಂಡಿರುವರೋ, ಯಾರಿಗೆ ಪರಮಾತ್ಮನ ನಿತ್ಯ ಸ್ವರೂಪದಲ್ಲಿ ನಿತ್ಯ ಸ್ಥಿತಿ ಇದೆಯೋ, ಯಾರ ಕಾಮನೆಯು ಪೂರ್ಣರೂಪದಿಂದ ನಾಶವಾಗಿ ಹೋಗಿದೆಯೋ, ಆ ಸುಖ-ದುಃಖ ಎಂಬ ದ್ವಂದ್ವಗಳಿಂದ ವಿಮುಕ್ತ ಜ್ಞಾನಿಯು ಆ ಅವಿನಾಶೀ ಪರಮಪದವನ್ನು ಪಡೆಯುತ್ತಾನೆ.</p>
<p class="Text para-style-override-2">ಇಂತಹ ಪುರುಷನಿಗೇ ಬ್ರಹ್ಮನ ಪ್ರಾಪ್ತಿಯಾಗುತ್ತದೆ. ಅಂತ್ಯಕಾಲದಲ್ಲಿ ಪ್ರಾಯಶಃ ಉಚ್ಚವಾದ ಸ್ಥಿತಿ ಇರುವುದಿಲ್ಲ, ಅದಕ್ಕಾಗಿ ಈಗಿನಿಂದಲೇ ಅಭ್ಯಾಸ ಮಾಡಬೇಕು. ವಿಶ್ವಾಸವಿಟ್ಟರೆ ಸ್ಥಿತಿಯು ಶೀಘ್ರವಾಗಿಯೇ ಉಚ್ಚವಾಗುತ್ತದೆ. ರೋಗಿಯಾದ ನಾವು ಡಾಕ್ಟರ್ರವರಿಗೆ ಫೀಸ್ ಕೊಟ್ಟು, ವಿಶ್ವಾಸವಿಟ್ಟು ಶರೀರವನ್ನು ಒಪ್ಪಿಸಿ ಬಿಡುತ್ತೇವೆ, ಆದರೆ ಅದರಿಂದ ಹಾನಿಯೂ ಆಗಬಲ್ಲದು. ಇಷ್ಟೇ ವಿಶ್ವಾಸವಿಟ್ಟು ಈ ಶರೀರವನ್ನು ಪ್ರಭುವಗೆ ಒಪ್ಪಿಸಿ ಬಿಟ್ಟರೆ ಎಂದಿಗೂ ಹಾನಿಯಾಗದು. ನಮಗೆ ಶ್ರದ್ಧೆ ಇದ್ದರೆ ನಾವು ವಾಪಸ್ಸು ಏಕೆ ಬರುತ್ತಿದ್ದೆವು? ವೈದ್ಯರಿಗಿಂತ, ಡಾಕ್ಟರ್ಗಿಂತ ಹೆಚ್ಚು ವಿಶ್ವಾಸವಿಟ್ಟರೆ ಬೇಗನೇ ಪರಮಾತ್ಮನ ಪ್ರಾಪ್ತಿಯಾಗುತ್ತದೆ. ಪರಮಾತ್ಮಪ್ರಾಪ್ತಿಯಲ್ಲಿ ಜನರು ಪ್ರಾರಬ್ಧವನ್ನು ತಡೆ ಎಂದು ತಿಳಿಸುತ್ತಾರೆ. ಇಂತಹ ಮಾತಿಲ್ಲ. ಶ್ರದ್ಧೆಯಾದರೋ ಸಾಕಾರ ಮತ್ತು ನಿರಾಕಾರ ಎರಡರ ಪ್ರಾಪ್ತಿಯಲ್ಲಿ ಇರಬೇಕು. <span class="char-style-override-2">‘ಮಯ್ಯಾಸಕ್ತಮನಾಃ’</span> ಮದ್ಗತ ಅಂತರಾತ್ಮನಲ್ಲಿ ಪ್ರೇಮದ ಸಮಾವೇಶವಿದೆ ಹಾಗೂ ಅತಿಶಯ ಶ್ರದ್ಧೆಯಲ್ಲಿಯೂ ಪ್ರೇಮದ ಸಮಾವೇಶವಿದೆ. ಅತ್ಯಂತ ಪ್ರೇಮದ ಮಾತು ಇರುವಲ್ಲಿ ನಿಷ್ಕಾಮಭಾವವನ್ನು ತಿಳಿಯಬೇಕು. ಬೇರೆ ವಸ್ತುವಿನಲ್ಲಿ ಆಸಕ್ತಿ ಇದ್ದರೆ ಪರಮಾತ್ಮನಲ್ಲಿ ಪ್ರೇಮ ಇರುವುದಿಲ್ಲ. ಮನುಷ್ಯನ ಎಲ್ಲ ಮಾತುಗಳು ಧಾರಣೆ ಮತ್ತು ವಿಶ್ವಾಸವನ್ನು ಅವಲಂಬಿಸಿರುತ್ತದೆ. ಮಹಾಪುರುಷರ ಮೇಲೆ ಹಾಗೂ ಪರಮಾತ್ಮನ ಮೇಲೆ ಎಷ್ಟು ವಿಶ್ವಾಸ ಮಾಡುವನೋ ಅವನಿಗೆ ಅಷ್ಟೇ ಲಾಭವಿದೆ; ಏಕೆಂದರೆ ಅವರ ಸಂಗವೇ ಅಮೋಘವಾಗಿದೆ. ಅದು ವ್ಯರ್ಥವಾಗುವುದಿಲ್ಲ. ಅದು ಕಠಿಣವಾಗಿದೆ, ಬೆಲೆಬಾಳು ವಂತಹುದು ಅದಕ್ಕಾಗಿ ದುರ್ಲಭವಾಗಿದೆ. ಭಗವಂತನನ್ನು ಸೇರಲು ಅವನ ಭಜನೆ ಧ್ಯಾನದ ಪ್ರಯತ್ನಮಾಡಬೇಕು, ಭಗವಂತನು ದೊರೆಯದಿದ್ದರೆ ಜೀವನ ವ್ಯರ್ಥವಾಗಿದೆ. ಅದಕ್ಕಾಗಿ ಮಲಗುವಾಗ, ಎದ್ದಾಗ, ನಡೆದಾಡುವಾಗ, ಸದಾಕಾಲ ಅವನ ಸ್ಮರಣೆ, ಚಿಂತನೆ ಮಾಡಬೇಕು ಹಾಗೂ ಸಾಧನೆಯನ್ನು ಉಚ್ಚ ಮಟ್ಟದ್ದಾಗಿಸಬೇಕು.<span></span></p>


<p class="Page-Break"> </p>
<p class="Chapter-Heading" id="toc_marker-18">16. ಭಗವಂತನ ಅವತಾರದ ರಹಸ್ಯ</p>
<p class="Text">ಭಗವಂತನ ಅವತಾರವಾಗುವುದಿಲ್ಲ ಎಂದು ಬಹಳ ಜನರು ಹೇಳುತ್ತಾರೆ, ಆದರೆ ಗೀತೆಯೇ ಮೊದಲಾದ ಶಾಸ್ತ್ರಗಳಿಂದ ಭಗವಂತನು ಅವತರಿಸುವನು ಎಂದು ತಿಳಿದು ಬರುತ್ತದೆ. ಭಗವಂತನು ಹೇಳುತ್ತಾನೆ -</p>
<p class="Shlok">ಯದಾ ಯದಾ ಹಿ ಧರ್ಮಸ್ಯ ಗ್ಲಾನಿರ್ಭವತಿ ಭಾರತ ।</p>
<p class="Shlok">ಅಭ್ಯುತ್ಥಾನಮರ್ಧರ್ಮಸ್ಯ ತದಾತ್ಮಾನಂ ಸೃಜಾಮ್ಯಹಮ್ ॥</p>
<p class="Shlok">ಪರಿತ್ರಾಣಾಯ ಸಾಧೂನಾಂ ವಿನಾಶಾಯ ಚ ದುಷ್ಕೃತಾಮ್ ।</p>
<p class="Shlok">ಧರ್ಮಸಂಸ್ಥಾಪನಾರ್ಥಾಯ ಸಂಭವಾಮಿ ಯುಗೇ ಯುಗೇ ॥</p>
<p class="TXT-Right">(ಗೀತೆ 4/7-8)</p>
<p class="Text">ಎಲೈ ಭಾರತ! ಧರ್ಮದ ಹಾನಿಯಾದಾಗ ಮತ್ತು ಅಧರ್ಮದ ವೃದ್ಧಿಯಾದಾಗಲೆಲ್ಲ ನಾನೇ ನನ್ನ ರೂಪವನ್ನು ರಚಿಸುತ್ತೇನೆ ಅರ್ಥಾತ್ ಸಾಕಾರ ರೂಪದಿಂದ ಜನರ ಮುಂದೆ ಪ್ರಕಟನಾಗುತ್ತೇನೆ.</p>
<p class="Text">ಸಾಧು ಪುರುಷರನ್ನು ಉದ್ಧಾರಮಾಡಲಿಕ್ಕಾಗಿ, ಪಾಪ-ಕರ್ಮ ಮಾಡುವವರನ್ನು, ವಿನಾಶಮಾಡಲಿಕ್ಕಾಗಿ ಮತ್ತು ಧರ್ಮವನ್ನು ಚೆನ್ನಾಗಿ ಸ್ಥಾಪನೆ ಮಾಡಲಿಕ್ಕಾಗಿ ನಾನು ಯುಗ-ಯುಗಗಳಲ್ಲಿ ಪ್ರಕಟನಾಗುತ್ತೇನೆ.</p>
<p class="Text">ಅವತಾರವಾದದ ಪ್ರಕರಣ ಸ್ವಲ್ಪ ಕೆಳಮಟ್ಟದ್ದಾಗಿದೆ ಎಂದು ಕೆಲವರು ಹೀಗೆ ತಿಳಿಯುತ್ತಾರೆ. ನಿಜವಾದರೋ ನಿರ್ಗುಣ, ನಿರಾಕಾರವಾಗಿದೆ. ಆದರೆ ಪರಮಾತ್ಮನ ಸಾಕ್ಷಾತ್ ಅವತಾರವಾಗುತ್ತದೆ ಎಂಬುದು ನಿಜವಾದ ಮಾತು.</p>
<p class="Text">ಯಾರಿಗಾದರೂ ಭಗವಂತನು ದೊರಕಿದರೆ ಅದನ್ನು ಹೇಳಲಾಗುವುದಿಲ್ಲ ಹಾಗೂ ವಿಶ್ವಾಸವಿರಿಸುವುದೂ ಕಠಿಣವಾಗಿದೆ ಎಂಬ ಮಾತೂ ಇದೆ, ಆದರೆ ಯುಕ್ತಿಯಿಂದ, ಶಾಸ್ತ್ರ ಮತ್ತು ಮಹಾಪುರುಷರ ಈ ಮಾತನ್ನು ಒಪ್ಪಿಕೊಳ್ಳಬೇಕೆಂಬ ಮಾತೂ ಇದೆ. ಶಾಸ್ತ್ರಗಳಲ್ಲಿ, ಉಪನಿಷತ್ತುಗಳಲ್ಲಿಯೂ ನಿರಾಕಾರ, ಸಾಕಾರದ ವರ್ಣನೆ ಇದೆ. ಗೀತೆಯಲ್ಲಾದರೋ ಸ್ಪಷ್ಟವಾಗಿದೆ. ಅರ್ಜುನನು ಕೇಳಿದಾಗ ವಿಶ್ವರೂಪ ಭಗವಂತನು ಮತ್ತೆ ಚತುರ್ಭುಜ ಹಾಗೂ ದ್ವಿಭುಜ ದರ್ಶನ ಕೊಟ್ಟನು.</p>
<p class="Text">ಮೇಲಿನಿಂದ ಕೆಳಗೆ ಇಳಿಯುವುದಕ್ಕೆ ಅವತಾರವೆಂದು ಹೇಳುತ್ತಾರೆ. ಆಕಾಶದಲ್ಲಿರುವ ನೀರು ಮಂಜುಗಡ್ಡೆಯಾಗಿ ಕೆಳಗೆ ಬಂದರೂ ನೀರೇ ಆಗಿದೆ. ಎಷ್ಟು ಆಕಾರವುಳ್ಳ ಶರೀರಗಳಿದ್ದವೋ ಅವೆಲ್ಲ ನಿರಾಕಾರದ್ದೇ ಆಗಿದ್ದವು.</p>
<p class="Shlok">ಅವ್ಯಕ್ತಾದ್ವ್ಯಕ್ತಯಃ ಸರ್ವಾಃ ಪ್ರಭವಂತ್ಯಹರಾಗಮೇ ।</p>
<p class="Shlok">ರಾತ್ರ್ಯಾಗಮೇ ಪ್ರಲೀಯಂತೇ ತತ್ರೈವಾವ್ಯಕ್ತಸಂಜ್ಞಕೇ ॥</p>
<p class="TXT-Right">(ಗೀತೆ 8/18)</p>
<p class="Text">ಸಮಸ್ತ ಚರಾಚರ ಭೂತಸಮುದಾಯ ಬ್ರಹ್ಮನ ಹಗಲಿನ ಪ್ರವೇಶಕಾಲದಲ್ಲಿ ಅವ್ಯಕ್ತದಿಂದ ಅರ್ಥಾತ್ ಬ್ರಹ್ಮನ ಸೂಕ್ಷ್ಮ ಶರೀರದಿಂದ ಉತ್ಪನ್ನವಾಗುತ್ತದೆ ಹಾಗೂ ಬ್ರಹ್ಮನ ರಾತ್ರಿಯ ಪ್ರವೇಶಕಾಲದಲ್ಲಿ ಆ ಅವ್ಯಕ್ತನೆಂಬ ಬ್ರಹ್ಮನ ಶರೀರದಲ್ಲಿಯೇ ಲೀನವಾಗಿ ಹೋಗುತ್ತವೆ.</p>
<p class="Text">ಪುಷ್ಪ ವ್ಯಕ್ತವಾಗಿದೆ ಮತ್ತು ಪರಿಮಳ ಅವ್ಯಕ್ತವಾಗಿದೆ. ಕಾರ್ಯ ಸ್ಥೂಲ ಇರುತ್ತದೆ, ಕಾರಣಸೂಕ್ಷ್ಮವಾಗಿರುತ್ತದೆ. ಕಾರ್ಯದ ನಾಶದಿಂದ ಕಾರಣದ ನಾಶವಾಗುವುದಿಲ್ಲ. ವಾಯು, ಜಲ, ಅಗ್ನಿಯ ಉತ್ಪತ್ತಿ ಆಕಾಶದಿಂದ ಮತ್ತು ಕೊನೆಯಲ್ಲಿ ಕ್ರಮವಾಗಿ ಬೆಂಕಿ ನೀರಿನಲ್ಲಿ, ನೀರು ವಾಯುವಿನಲ್ಲಿ, ವಾಯು ಆಕಾಶದಲ್ಲಿ ಸೇರಿ ಹೋಗುತ್ತವೆ. ಐವತ್ತು ಒಡವೆಗಳನ್ನು ಕರಗಿಸಿದರೆ ಒಂದೇ ಚಿನ್ನವೇ ಆಗಿಹೋಗುತ್ತದೆ. ಪೃಥವಿ ಆದಿ ಕ್ರಮದಿಂದ ಆಕಾಶದಲ್ಲಿ ಮತ್ತು ಹೀಗೆಯೇ ಎಲ್ಲ ಪದಾರ್ಥಗಳು ಪರಮಾತ್ಮ ನಲ್ಲಿ ವಿಲೀನವಾಗಿ ಹೋಗುತ್ತವೆ. ಇದೆಲ್ಲ ಮಾತುಗಳು ಎಲ್ಲದರಲ್ಲಿ ನೋಡಲು ಬರುತ್ತದೆಯಾದರೆ ಈಶ್ವರನು ಪ್ರಕಟನಾಗುವುದು ಅಸಂಭವವಲ್ಲ.</p>
<p class="Text"><span class="char-style-override-2">ಭಗವಂತನು ಹೇಳುತ್ತಾನೆ -</span> ನಾನು ಅಜನ್ಮಾ ಹಾಗೂ ಅವಿನಾಶಿಯಾಗಿದ್ದೇನೆ, ಲೀಲೆಯಿಂದ ಪ್ರಕಟನಾಗುತ್ತೇನೆ. ಈಶ್ವರ ಮತ್ತು ಶಕ್ತಿಯಲ್ಲಿ ಭೇದವಿಲ್ಲ. ಗುಣಸಹಿತವಾಗಿಯೇ ಅವನು ನಿರಾಕಾರದಿಂದ ಸಾಕಾರನಾಗುತ್ತಾನೆ. ಪರಮಾತ್ಮನು ಜ್ಞಾನಾನಂದಘನದಿಂದ ಪ್ರಕಟನಾಗುತ್ತಾನೆ ಹಾಗೂ ಮೂರ್ತಿರೂಪದಲ್ಲಿ ಪ್ರಕಟನಾಗುತ್ತಾನೆ. ಪರಮಾತ್ಮನನ್ನು ಒಪ್ಪಿಕೊಳ್ಳದಿರುವುದರಲ್ಲಿ ಹಾನಿ ಇದೆ, ಒಪ್ಪಿಕೊಳ್ಳುವುದರಲ್ಲಿ ಇಲ್ಲ. ಒಬ್ಬ ನಾಸ್ತಿಕನಾಗಿದ್ದಾನೆ, ಒಬ್ಬ ಆಸ್ತಿಕನಾಗಿದ್ದಾನೆ. ಆಸ್ತಿಕನ ಪ್ರಮಾಣವಾದರೋ ಇಂತಿದೆ -</p>
<p class="Shlok">ಈಶಾವಾಸ್ಯಮಿದಗ್ಂ ಸರ್ವಂ ಯತ್ಕಿಂಚ ಜಗತ್ಯಾಂ ಜಗತ್ ।</p>
<p class="Shlok">ತೇನ ತ್ಯಕ್ತೇನ ಭುಂಜೀಥಾ ಮಾ ಗೃಧಃ ಕಸ್ಯ ಸ್ವಿದ್ ಧನಮ್ ॥</p>
<p class="TXT-Right">(ಈಶಾವಾಸ್ಯ 1)</p>
<p class="Text">ಅಖಿಲ ಬ್ರಹ್ಮಾಂಡದಲ್ಲಿ ಇರುವ ಜಡಚೇತನಾತ್ಮಕ ಜಗತ್ತೆಲ್ಲವೂ ಈಶ್ವರನಿಂದ ವ್ಯಾಪ್ತವಾಗಿದೆ, ಆ ಈಶ್ವರನನ್ನು ಜೊತೆಯಲ್ಲಿಟ್ಟುಕೊಂಡು ತ್ಯಾಗಪೂರ್ವಕ (ಇದನ್ನು) ಭೋಗಿಸುತ್ತಾ ಇರು (ಇದರಲ್ಲಿ) ಆಸಕ್ತನಾಗಬೇಡ. (ಏಕೆಂದರೆ) ಧನ, ಭೋಗ್ಯ ಪದಾರ್ಥ ಯಾರದ್ದಾಗಿದೆ? ಅರ್ಥಾತ್ ಯಾರದೂ ಅಲ್ಲ.</p>
<p class="Shlok">ಈಶ್ವರಃ ಸರ್ವಭೂತಾನಾಂ ಹೃದ್ದೇಶೇಽರ್ಜುನ ತಿಷ್ಠತಿ ।</p>
<p class="Shlok">ಭ್ರಾಮಯನ್ಸರ್ವಭೂತಾನಿ ಯಂತ್ರಾರೂಢಾನಿ ಮಾಯಯಾ ॥</p>
<p class="TXT-Right">(ಗೀತೆ 18/61)</p>
<p class="Text">ಎಲೈ ಅರ್ಜುನ! ಶರೀರರೂಪೀ ಯಂತ್ರದಲ್ಲಿ ಆರೂಢನಾಗಿ ಸಮಸ್ತ ಪ್ರಾಣಿಗಳನ್ನು ಅಂತರ್ಯಾಮಿ ಪರಮೇಶ್ವರನು ತನ್ನ ಮಾಯೆಯಿಂದ ಅವರ ಕರ್ಮಗಳನುಸಾರ ಅಲೆಸುತ್ತಾ ಎಲ್ಲ ಪ್ರಾಣಿಗಳ ಹೃದಯದಲ್ಲಿ ಸ್ಥಿತನಾಗಿದ್ದಾನೆ.</p>
<p class="Text">ಈಗಲೂ ನಾಸ್ತಿಕನು ಒಪ್ಪಿಕೊಳ್ಳದಿದ್ದರೆ ಕೇಳುವೆವು ನಿನ್ನ ತಾತ-ಮುತ್ತಾತರು ಇದ್ದರು ಎಂಬುದಕ್ಕೆ ಪ್ರಮಾಣವೇನು? ಅವನು ಹೇಳುವವನು - ನಾವಾದರೋ ನೋಡಲಿಲ್ಲ ಆದರೆ ಇದ್ದರೆಂದು ನಾನು ಹೇಳಬಲ್ಲೆ ; ಏಕೆಂದರೆ ಅವರು ಇಲ್ಲದಿದ್ದರೆ ನಾನು ಎಲ್ಲಿಂದ ಬರುತ್ತಿದ್ದೆ? ಹಾಗೂ ಕಾರಣವಿಲ್ಲದೆ ಕಾರ್ಯವಾಗುವುದಿಲ್ಲ ಎಂದೂ ಹೇಳುವನು.</p>
<p class="Text">ಈ ನ್ಯಾಯದಿಂದ ಕಂಡು ಬರುವ ವಸ್ತುವನ್ನು ನಮ್ಮ ಪರಮಾತ್ಮನು ಉಂಟುಮಾಡಿರುವನು. ಪ್ರಕೃತಿ ತಾಯಿ ಆಗಿದೆ, ತಂದೆ ಭಗವಂತನಾಗಿದ್ದಾನೆ, ಅದಕ್ಕಾಗಿ ಮನುಷ್ಯ ಶರೀರವು ಸಾಧಾರಣವಲ್ಲ ಎಂದು ಒಪ್ಪಿಕೊಳ್ಳಬೇಕು. ಇತರ ನಕ್ಷತ್ರಾದಿಗಳು ತಿರುಗುತ್ತಿವೆಯಲ್ಲ ಅವು ಯಾರ ಶಾಸನದಿಂದ? ಯಂತ್ರದಲ್ಲಿ ಚೇತನ ಶಕ್ತಿ ಇರುವಂತೆಯೇ ಪ್ರಕೃತಿಯಲ್ಲಿ ಚೈತನ್ಯವಿದೆ. ಯಂತ್ರಗಳು ನಡೆಯುತ್ತವೆ ಮತ್ತು ಅದರ ರಿಪೇರಿ ಆಗದಿದ್ದರೆ ನಿಂತು ಹೋಗುವುವು, ಪರಮಾತ್ಮನು ಇಲ್ಲದಿದ್ದರೆ ಈ ಕಾಲಯಂತ್ರ ಯಾರು ನಡೆಸುವನು? ಅವನೇ ನಡೆಸುತ್ತಾನೆ.</p>
<p class="Text">ಭಗವಂತನು ಕಾಣುವುದಿಲ್ಲ, ರಾಜನಾಗಿದ್ದಾನೆ, ಶಾಸಕನಾಗಿದ್ದಾನೆ ಅಂದರೆ ಕಾಣಬೇಕಲ್ಲ? ಹಿಂದೂಸ್ತಾನದ ಬಾದಶಹ ಇಂಗ್ಲೇಂಡಿನಲ್ಲಿರುತ್ತಾನೆ, ಅಲ್ಲಿಗೆ ಹೋಗಲು ನಾಲ್ಕು ತಿಂಗಳು ಬೇಕಾಗುತ್ತದೆ. ಒಬ್ಬ ಸಣ್ಣ ಬಾದಶಹನನ್ನು ನೋಡುವುದರಲ್ಲಿ ನಾಲ್ಕು ತಿಂಗಳು ಬೇಕಾಗಿದ್ದರೆ, ಅಖಂಡ ಬ್ರಹ್ಮಾಂಡದ ಒಡೆಯ ಪ್ರಭುವನ್ನು ನೋಡಲು ವಿಳಂಬವಾಗುವುದು ಉಚಿತವೇ ಆಗಿದೆ. ಈಶ್ವರನನ್ನು ಒಪ್ಪಿಕೊಳ್ಳದಿದ್ದರೆ ಪತನವಾದೀತು, ಹಾನಿಯಾಗುವುದು. ಒಬ್ಬ ಹೇಳುತ್ತಾನೆ-ಪರಮಾತ್ಮನಿದ್ದಾನೆ, ಇನ್ನೊಬ್ಬ ಹೇಳುತ್ತಾನೆ ಇಲ್ಲ. ಇದೆ ಎಂದು ಹೇಳುವವನ ಮಾನ ಹೆಚ್ಚುತ್ತದೆ. ಪರಶುಮಣಿ ಕಾಣದಿದ್ದರೆ ಜಗತ್ತಿನಿಂದ ಕಣ್ಮರೆಯಾಯಿತೇ? ಎಂದಿಗೂ ಇಲ್ಲ. ಅದು ಇದೆ ಮತ್ತು ಸಮುದ್ರ, ಪರ್ವತಾದಿ ಸ್ಥಳಗಳಲ್ಲಿ ಈಗಲೂ ಸಿಗುತ್ತದೆ. ಈಶ್ವರನು ಇಲ್ಲ ಎಂದು ಹೇಳುವವನು ಹುಚ್ಚನಾಗಿದ್ದಾನೆ. ಇದೆ ಎಂದು ಹೇಳುವವನ ಬಳಿ ಶಾಸ್ತ್ರಾದಿ ಪ್ರಮಾಣಗಳಿವೆ. ಇಲ್ಲವೆಂದು ಹೇಳುವವನ ಬಳಿ ಏನೂ ಇಲ್ಲ, ಇದು ಅಪ್ರಮಾಣಿತವಾಗಿದೆ.</p>
<p class="Text"><span class="char-style-override-2">ಪ್ರಶ್ನೆ - </span>ಈಶ್ವರನನ್ನು ವ್ಯಾಪಕನೆಂದು ಹೇಳುವವನು ಪಾಪ ಏಕೆ ಮಾಡುತ್ತಾನೆ? ಈಶ್ವರನಿರುವುದರಿಂದ ವಿಪರೀತ ಆಚರಣ ಏಕೆ ಮಾಡುತ್ತಾನೆ?</p>
<p class="Text"><span class="char-style-override-2">ಉತ್ತರ - </span>ಈಶ್ವರನಾದರೋ ಇದ್ದೇ ಇದ್ದಾನೆ, ಪಾಪ ಮಾಡುವವನು ಮೋಹ ಹೋಗುತ್ತಾನೆ, ಅವನು ಇದನ್ನು ತಿಳಿದುಕೊಂಡರೆ ಪಾಪ ಮಾಡಲಾರನು.</p>
<p class="Text">ಇಲ್ಲಿ ಸರಕಾರದ ಸತ್ತೆ ಇದೆ, ಅದು ಪ್ರತ್ಯಕ್ಷ ಇಲ್ಲಿ ಇಲ್ಲ, ಹೀಗಿದ್ದರೂ ಅದರ ವಿರುದ್ಧ ಮಾತನಾಡಲಾಗುವುದಿಲ್ಲ, ಮಾತನಾಡಿದರೆ ಶಿಕ್ಷೆ ಸಿಗಬಹುದು. ಈಶ್ವರನನ್ನು ಒಪ್ಪಿಕೊಳ್ಳುತ್ತಾನಾದರೆ ಅವಶ್ಯವಾಗಿ ಭಯಪಡುತ್ತಾನೆ. ಸರಕಾರದ ಭಯವಿರುವುದ ರಿಂದ ಅನೇಕ ಜನರು ಪಾಪ, ಕಳ್ಳತನ ಮುಂತಾದವುಗಳನ್ನು ಮಾಡುವುದಿಲ್ಲ. ಅವತಾರದಲ್ಲಿ ಮನುಷ್ಯರಿಗಿಂತ ಬೇಕಾದ ಹಾಗೆ ಮಾಡಬಲ್ಲನು, ಇದೇ ಅದರ ವಿಲಕ್ಷಣತೆಯಾಗಿದೆ, ನಾವು ಮಾಡಲಾರೆವು. ಅದರಲ್ಲಿ ವಸಿಷ್ಠರು, ವೇದವ್ಯಾಸರು, ಯೇಸುಕ್ರಿಸ್ತ ಮುಂತಾದ ಕಾರಕ ಪುರುಷರು (ಅಂಶಾವತಾರ) ಇದ್ದಾರೆ. ಅವರನ್ನು ಈಶ್ವರನು ವಿಶೇಷ ಶಕ್ತಿಯ ಮೂಲಕ ಕಳಿಸಿರುವನು.</p>
<p class="Text">ಸಾಕ್ಷಾತ್ ಅವತಾರದಲ್ಲಿ ಜನ್ಮದಿಂದಲೇ ಜ್ಞಾನ ಇರುತ್ತದೆ, ನಮ್ಮಲ್ಲಿ ಇರುವುದಿಲ್ಲ. ನಮ್ಮ ಜನ್ಮ ಪಾಪ-ಪುಣ್ಯಗಳಿಂದ ಆಗುತ್ತದೆ, ಅದಕ್ಕಾಗಿ ನಮಗೆ ರೋಗ, ದುಃಖ- ಸುಖ ಮುಂತಾದವು ಆಗುತ್ತವೆ. ಈಶ್ವರನು ಪಾಪ-ಪುಣ್ಯಗಳಿಂದ ಅವತರಿಸು ವುದಿಲ್ಲ, ತನ್ನ ಇಚ್ಛೆಯಿಂದ ಅವತರಿಸುತ್ತಾನೆ. ಅವನ ಅವತಾರ ದಿವ್ಯವಾಗಿರುತ್ತದೆ, ಅವನಿಗೆ ರೋಗಾದಿಗಳು ಆಗುವುದಿಲ್ಲ. ಅವನ ಜನ್ಮವು ಪ್ರಾದುರ್ಭಾವವಾಗಿದೆ ಮತ್ತು ಮರಣ ತಿರೋಭಾವ (ಲೋಪವಾಗುವುದು)ವಾಗಿದೆ. ಗೀತೆಯಲ್ಲಿ ಭಗವಂತನು ಹೇಳುತ್ತಾನೆ - ನಾನು ಅಜ-ಅವಿನಾಶಿಯಾಗಿದ್ದೇನೆ, ಹುಟ್ಟಿದಂತೆ ಕಂಡು ಬರುತ್ತದೆ. ಅದರಲ್ಲಿ ಸನ್ ಮತ್ತು ಅಪಿ ಶಬ್ದಗಳಿವೆ, ಅಂದರೆ ಹುಟ್ಟಿದರೂ ಹುಟ್ಟಿದಂತೆ ಇದ್ದೇನೆ. ನಾನು ಸಾಧಾರಣ ಮನುಷ್ಯಶರೀರಧಾರಿಯಾಗಿದ್ದೇನೆ, ನನ್ನನ್ನು ಜನರು ಈಶ್ವರನೆಂದು ತಿಳಿಯುವುದಿಲ್ಲ. ಈಶ್ವರನ ಅವತಾರ ಮನುಷ್ಯರಿಗಿಂತ ವಿಲಕ್ಷಣವೇ ಆಗಿರುತ್ತದೆ. ಭಗವಾನ್ ಶ್ರೀಕೃಷ್ಣನು ಪ್ರಕಟನಾದಾಗ ಚತುರ್ಭುಜ ರೂಪನಾಗಿದ್ದನು ಹಾಗೂ ದೇವಕಿಯಲ್ಲಿ ಹೇಳುತ್ತಾನೆ-ನಿನ್ನಲ್ಲಿ ಭಗವಂತನು ಪ್ರಕಟನಾಗಿದ್ದಾನೆ ಎಂದು ನಿನಗೆ ತಿಳಿಯಲೆಂದೇ ನಾನು ಚತುರ್ಭುಜರೂಪ ತೋರಿಸಿದೆ. ಹೀಗೆ ಎಲ್ಲ ಯುಕ್ತಿಗಳನ್ನು ತಿಳಿಸಿ ಮತ್ತೆ ಮಗುವಾಗಿ ಅಳತೊಡಗಿದನು. ಇದಾದ ಬಳಿಕ ವಸುದೇವ-ದೇವಕಿಯರ ಕೈಕೋಳಗಳು ಬಿಚ್ಚಿಹೋಗುವುದು, ಕಟ್ಟಿಕೊಳ್ಳುವುದು, ಯಮುನೆಯಲ್ಲಿ ನೆರೆ ಬಂದು ತಗ್ಗುವುದು ಇತ್ಯಾದಿ ವಿಲಕ್ಷಣವೇ ಆಗಿದೆ.</p>
<p class="Text">ತಿರೋಭಾವದಲ್ಲಿ ಭಗವಂತನು ಸಶರೀರವಾಗಿ ಹೊರಟುಹೋದನು; ಏಕೆಂದರೆ ಭವಿಷ್ಯದಲ್ಲಿ ನನ್ನ ಉಪಾಸಕರಿಗೆ ಯಾವುದೇ ಹಾನಿಯಾಗದಿರಲಿ ಎಂದು ಭಗವಂತನನ್ನು ಯಾರು ಹೇಗೆ ಕರೆಯುತ್ತಾರೋ ಹಾಗೆಯೇ ಬರುತ್ತಾನೆ. ಭಗವಂತನ ಪ್ರಾದುರ್ಭಾವ ಮತ್ತು ತಿರೋಭಾವ ವಿಲಕ್ಷಣವಾಗಿರುತ್ತದೆ. ಹುಟ್ಟಿದನವು-ಸತ್ತನು ಎಂದು ಬೇರೆಯವರು ತಿಳಿಯುತ್ತಾರೆ, ಆದರೆ ಅವನಲ್ಲಿ ಸ್ವತಂತ್ರತೆ ಇರುತ್ತದೆ. ಇಡೀ ಜಗತ್ತು ಅವನ ಸಂಕಲ್ಪಕ್ಕೆ ಅಧೀನವಾಗಿದೆ. ಅವನ ಇಚ್ಛೆಯಲ್ಲಿ ಯಾರೂ ತಡೆಯನ್ನು ಒಡ್ಡಲಾರರು. ತಂದೆ-ತಾಯಿಯರಲ್ಲಿ ಹುಟ್ಟದಿರುವ ಕಾರಣ ಅವನ ಶರೀರ ದಿವ್ಯವಾಗಿದೆ. ಅದಕ್ಕಾಗಿ ಭಗವಂತನು ಹೇಳುತ್ತಾನೆ-</p>
<p class="Shlok">ಅಜೋಽಪಿ ಸನ್ನವ್ಯಯಾತ್ಮಾ ಭೂತಾನಾಮೀಶ್ವರೋಽಪಿ ಸನ್ ।</p>
<p class="Shlok">ಪ್ರಕೃತಿಂ ಸ್ವಾಮಧಿಷ್ಠಾಯ ಸಂಭವಾಮ್ಯಾತ್ಮಮಾಯಯಾ ॥</p>
<p class="TXT-Right">(ಗೀತೆ 4/6)</p>
<p class="Text">ನನ್ನ ಜನ್ಮವು ಪ್ರಾಕೃತ ಮನುಷ್ಯರಂತೆ ಅಲ್ಲ, ನಾನು ಅವಿನಾಶೀಸ್ವರೂಪ, ಅಜನ್ಮಾ ಆಗಿದ್ದರೂ, ಎಲ್ಲ ಭೂತಪ್ರಾಣಿಗಳ ಈಶ್ವರನಾಗಿದ್ದರೂ ತನ್ನ ಪ್ರಕೃತಿಯನ್ನು ಅಧೀನವಾಗಿಸಿಕೊಂಡು ಯೋಗಮಾಯೆಯಿಂದ ಪ್ರಕಟನಾಗುತ್ತೇನೆ.</p>
<p class="Text">ದಿವ್ಯತೆ ತಿಳಿಯುವುದರಿಂದ ಸಾಧಕನು ಮುಕ್ತನಾಗುತ್ತಾನೆ. ಇದೂ ರಹಸ್ಯವಾಗಿದೆ.</p>
<p class="Shlok">ನಾಹಂ ಪ್ರಕಾಶಃ ಸರ್ವಸ್ಯ ಯೋಗಮಾಯಾಸಮಾವೃತಃ ।</p>
<p class="Shlok">ಮೂಢೋಽಯಂ ನಾಭಿಜಾನಾತಿ ಲೋಕೋ ಮಾಮಜಮವ್ಯಯಮ್ ॥</p>
<p class="Shlok">ವೇದಾಹಂ ಸಮತೀತಾನಿ ವರ್ತಮಾನಾನಿ ಚಾರ್ಜುನ ।</p>
<p class="Shlok">ಭವಿಷ್ಯಾಣಿ ಚ ಭೂತಾನಿ ಮಾಂ ತು ವೇದ ನ ಕಶ್ಚನ ॥</p>
<p class="TXT-Right">(ಗೀತೆ 7/25-26)</p>
<p class="Text">ನನ್ನ ಯೋಗಮಾಯೆಯಿಂದ ಅಡಗಿರುವ ನಾನು ಎಲ್ಲರಿಗೆ ಪ್ರತ್ಯಕ್ಷವಾಗುವುದಿಲ್ಲ, ಅದಕ್ಕಾಗಿ ಈ ಅಜ್ಞಾನೀ ಮನುಷ್ಯನು ಜನ್ಮರಹಿತ, ಅವಿನಾಶೀ ಪರಮಾತ್ಮನಾದ ನನ್ನನ್ನು ತತ್ತ್ವದಿಂದ ತಿಳಿಯುವುದಿಲ್ಲ ಅರ್ಥಾತ್ ನನ್ನನ್ನು ಹುಟ್ಟುವ-ಸಾಯುವವನೆಂದು ತಿಳಿಯುತ್ತಾನೆ. ಎಲೈ ಅರ್ಜುನ! ಹಿಂದೆ ಆಗಿಹೋದ, ಈಗ ವರ್ತಮಾನದಲ್ಲಿ ಇರುವ ಹಾಗೂ ಮುಂದೆ ಹುಟ್ಟಲಿರುವ ಎಲ್ಲ ಪ್ರಾಣಿಗಳನ್ನು ನಾನು ತಿಳಿಯುತ್ತೇನೆ. ಆದರೆ ಶ್ರದ್ಧಾ-ಭಕ್ತಿರಹಿತ ಯಾವ ಪುರುಷನೂ ನನ್ನನ್ನು ತಿಳಿಯಲಾರನು.</p>
<p class="Text">ನಾನು ಭೂತ-ಭವಿಷ್ಯ ಹಾಗೂ ವರ್ತಮಾನದ ಪ್ರಾಣಿಗಳನ್ನು ತಿಳಿಯುತ್ತೇನೆ, ಈದೇ ಸರ್ವಜ್ಞತೆಯಾಗಿದೆ. ಇದನ್ನು ಯೋಗಿಗಳು ತಿಳಿಯಲಾರರು. ಪಾತಂಜಲ ಯೋಗಸೂತ್ರದಲ್ಲಿ ಹೇಳಿದೆ-</p>
<p class="Shlok">ಕ್ಲೇಶಕರ್ಮವಿಪಾಕಾಶಯೈರಪರಾಮೃಷ್ಟಃ ಪುರುಷವಿಶೇಷ ಈಶ್ವರಃ ।</p>
<p class="TXT-Right">(ಪ್ರಾ-ಯೋ-ದ-24)</p>
<p class="Text">ಕ್ಲೇಶ, ಕರ್ಮ, ವಿಪಾಕ ಮತ್ತು ಆಶಯ - ಈ ನಾಲ್ಕರೊಂದಿಗೆ ಯಾರಿಗೆ ಸಂಬಂಧವಿಲ್ಲವೋ, (ಹಾಗೂ) ಯಾರು ಸಮಸ್ತ ಪುರುಷರಿಂದ ಉತ್ತಮನೋ, ಅವನು ಈಶ್ವರನಾಗಿದ್ದಾನೆ.</p>
<p class="Text">ಮನುಷ್ಯನಂತೆ ಕ್ಲೇಶಗಳು ಈಶ್ವರನಲ್ಲಿ ಇರುವುದಿಲ್ಲ. ಕೇವಲ ಅರ್ಜುನನಿಗೇ ದಿವ್ಯ ಮಾತನ್ನು ಹೇಳಿದನು; ಏಕೆಂದರೆ ಭಗವಂತನು ಹೇಳುತ್ತಾನೆ-ನೀನು ಪಾಪರಹಿತನಾಗಿರುವೆ. ವಿಶೇಷ ವಿಶೇಷತೆ ಭಾಗವತದಲ್ಲಿ ತೋರಿಸಿದೆ-ಬ್ರಹ್ಮದೇವರು ಕರುಗಳನ್ನು ಅಪಹರಿಸಿದಾಗ ಕೃಷ್ಣನೇ ಕರುಗಳು, ಗೋಪಬಾಲಕರು, ಕೋಲು ಎಲ್ಲವೂ ಆದನು. ಅವತಾರದ ವಿಶೇಷತೆ ಶ್ರುತಿ ಹೇಳುತ್ತದೆ.</p>
<p class="Shlok">ಭಿದ್ಯತೇ ಹೃದಯಗ್ರಂಥಿಶ್ಚಿದ್ಯಂತೇ ಸರ್ವಸಂಶಯಾಃ ।</p>
<p class="Shlok">ಕ್ಷೀಯಂತೇ ಚಾಸ್ಯ ಕರ್ಮಾಣಿ ತಸ್ಮಿನ್ದೃಷ್ಟೇ ಪರಾವರೇ ॥</p>
<p class="Text">ಹೃದಯದ ಅಸ್ಮಿತೆಯು ಅವನ ದರ್ಶನದಿಂದ ಭೇದನವಾಗುತ್ತದೆ. ಸಂಶಯ ಉಳಿಯುವುದಿಲ್ಲ. ಪ್ರತ್ಯಕ್ಷ ವಸ್ತು ನೋಡಿದ ಮೇಲೆ ಶಂಕೆ ಇರುವುದಿಲ್ಲ. ನಿಷಿದ್ಧ ಕರ್ಮ ಮಾಡುವವರು ಪರಮಾತ್ಮಪ್ರಾಪ್ತರಲ್ಲ, ಪರಮಾತ್ಮಪ್ರಾಪ್ತಿಯ ಇದೇ ಪರಿಚಯವಾಗಿದೆ.</p>
<p class="Text">ಕಾಮನೆಯುಳ್ಳವರಲ್ಲಿ ಅದು ಸಿಗುವುದಿಲ್ಲ ಹಾಗೂ ಯಾರ ದರ್ಶನ, ಸ್ಪರ್ಶ, ಭಾಷಣದಿಂದ ಈಶ್ವರನ ಜ್ಞಾನ ಉಂಟಾದರೆ ಅವನನ್ನು ಪರಮಾತ್ಮಪ್ರಾಪ್ತ ಮನುಷ್ಯನೆಂದು ತಿಳಿಯಬೇಕು. ಯಾರಿಗೆ ಶ್ರದ್ಧೆ ಇರುವುದಿಲ್ಲವೋ ಅವನ ಮೇಲೆಯೂ ದರ್ಶನ, ಸ್ಪರ್ಶ, ಭಾಷಣದ ಪ್ರಭಾವ ಬೀಳುತ್ತದೆ. ಗಂಗಾಜಲವು ಕುಡಿಯುವುದರಿಂದ ಶರೀರದಲ್ಲಿ ಶಾಂತಿ ಸಿಗುವಂತೆಯೇ ಅವನ ಎಲ್ಲ ಶುದ್ಧಿಯಾಗುತ್ತದೆ ಮತ್ತು ಎಲ್ಲ ಸಂಶಯಗಳ ಸಮಾಧಾನ ತನ್ನಿಂದ ತಾನೇ ಆಗುತ್ತದೆ. ಪರಮಾತ್ಮನ ದರ್ಶನದಿಂದ ಆನಂದವಲ್ಲದೆ ಬೇರೆ ಏನೂ ಸಿಗುವುದಿಲ್ಲ. ಕೇವಲ ಆನಂದವೇ ಆನಂದವು ಕಂಡು ಬರುತ್ತದೆ. ಅವನ ನೇತ್ರ ಮತ್ತು ಶರೀರ ದಿವ್ಯವಾಗುತ್ತದೆ. ಅವನ ರೆಪ್ಪೆ ಮುಚ್ಚುವುದಿಲ್ಲ ಮತ್ತು ಅವನು ಚಿತ್ರದಂತೆ ಆಗುತ್ತಾನೆ. ಎಲ್ಲಿಯವರೆಗೆಂದರೆ ಅವನು ಸ್ತುತಿಯನ್ನು ಹಾಡಲಾರನು. ಪ್ರಭು ಮುಂದುಗಡೆ ನಿಂತಿರುವನು ಆದರೆ ಪ್ರೇಮದಲ್ಲಿ ಮಗ್ನನಾಗಿದ್ದಾನೆ. ಸತ್ಕಾರವನ್ನೂ ಮಾಡುವುದಿಲ್ಲ, ಆನಂದದಲ್ಲಿ ಪರವಶನಾಗಿ ಹೋಗುತ್ತಾನೆ. ಆಹಾ! ಭಗವಂತನು ಬಂದುಬಿಟ್ಟನು ಎಂದು ಆಶ್ಚರ್ಯ ಪಡುತ್ತಾನೆ, ಮತ್ತೆ ಅವನ ಸ್ಥಿತಿ ಅದ್ಭುತವಾಗುತ್ತದೆ ; ಆದರೆ ಎಚ್ಚರಗೊಂಡಾಗ ತಾನು ಜಾಗ್ರತನಾಗಿ ಪ್ರಭುವಿನ ಸತ್ಕಾರ ಮಾಡುತ್ತಾನೆ, ಸ್ತುತಿಸುತ್ತಾನೆ.</p>
<p class="Text">ಭಗವಂತನು ಬೇಕಾದ ಹಾಗೆ ಮಾಡಲಿ ಎಂದು ಕೆಲವರು ಬಯಸುತ್ತಾರೆ, ಕೆಲವರು-ಜಗತ್ತಿನ ಕಲ್ಯಾಣ ನನ್ನ ಸೇವೆಯ ಮೂಲಕ ಆಗಲಿ ಎಂದು ಬಯಸುತ್ತಾರೆ. ಹಿಂದಿರುಗಿ ಬರದಿರುವ ಮುಕ್ತಿ ನನಗೆ ಬೇಡ. ಅವನು ಭಗವಂತನಲ್ಲಿ ಪ್ರಾರ್ಥಿಸುತ್ತಾನೆ - ನಾನಾದರೋ ನಿನ್ನೊಂದಿಗೇ ಇರುವೆನು. ಭಗವಂತನಲ್ಲಿ ಹೇಗೆ ಬಯಸುತ್ತಾನೋ ಹಾಗೆಯೇ ಅವನಿಗೆ ಕೊಡುತ್ತಾನೆ. ಅವನು ಭಕ್ತನ ಭಾವದಂತೆಯೇ ಆಗಿ ಹೋಗುವನು. ಭಕ್ತನು ಏನನ್ನು ಹೇಳದಿದ್ದಾಗ ಭಗವಂತನು ಸ್ವತಃ ಆವಶ್ಯಕತೆಗಳನ್ನು ನೋಡಿಕೊಳ್ಳುವನು.</p>
<p class="Text">ಧ್ರುವನಿಗೆ ದರ್ಶನ ಕೊಟ್ಟಾಗ ಮೊದಲಿಗೆ ಶಂಖವನ್ನು ಸ್ಪರ್ಶಿಸಿದನು ಮತ್ತು ವೇದಗಳ ಅಧ್ಯಯನ ಮಾಡಿಸಿದನು. ಅವನು ಸೂಕ್ತಗಳಿಂದ ಪ್ರಾರ್ಥನೆ ಮಾಡಿದಾಗ ದರ್ಶನ ಕೊಟ್ಟನು, ಮೊದಲು ಕೊಡಲಿಲ್ಲ, ಮೊದಲಿಗೆ ಭಾವನೆ ಇತ್ತು.</p>
<p class="Text">ಸಾವಿತ್ರಿಗೆ ಯಮರಾಜನು ಭೆಟ್ಟಿಯಾದನು ಮತ್ತು ವರದಾನವೂ ಸತ್ಯವಾಯಿತು, ಆದರೆ ಆಕೆಯ ಪತಿ ಹೇಳುತ್ತಾನೆ-ನನಗೆ ಸ್ವಪ್ನ ಬಿದ್ದಿತ್ತು. ಸಾವಿತ್ರಿಯು ಹೇಳುವುದು ಸತ್ಯವಾಗಿತ್ತು, ಸ್ವಪ್ನ ಇರಲಿಲ್ಲ. ನಿಮ್ಮ ಶರೀರ ಸೂಕ್ಷ್ಮವಾಗಿತ್ತು, ನನ್ನ ಶರೀರ ಸ್ಥೂಲವಾಗಿತ್ತು ನಾನು ನೋಡಿದ್ದೆ. ಇದರಿಂದ ಘಟನೆ ಪ್ರಮಾಣಿತವಾಗುತ್ತದೆ. ಯಾರಾದರು ಸುಳ್ಳು ಎಂದು ಹೇಳಿದರೆ ಅದಕ್ಕೆ ಪ್ರಮಾಣ ಇಂತಿದೆ-ರಾಮಕೃಷ್ಣ ಪರಮಹಂಸ, ಗೌರಾಂಗ ಮಹಾಪ್ರಭು, ಮೀರಾಬಾಯಿ, ನರಸೀಮೆಹತಾ, ಸೂರದಾಸ, ತುಲಸೀದಾಸ ಇವರಿಗೆ ಪರಮಾತ್ಮನ ದರ್ಶನವಾಗಿತ್ತು., ಇದನ್ನು ಸುಳ್ಳೆಂದು ಹೇಗೆ ಹೇಳುವುದು? ನಿರಾಕಾರ ಉಪಾಸಕನಿಗೆ ಸಾಕಾರ ದರ್ಶನದ ಆವಶ್ಯಕತೆ ಇರುವುದಿಲ್ಲ, ಏಕೆಂದರೆ ಭಗವಂತನು ಸಗುಣನಾಗಿದ್ದಾನೆ ಎಂದು ಅವನು ಒಪ್ಪುವುದಿಲ್ಲ.</p>
<p class="Text">ಸಾಕ್ಷಾತ್ಕಾರವಾದ ಮೇಲೆ ಏನಾಗುತ್ತದೆ?</p>
<p class="Text">ಸಾಕ್ಷಾತ್ಕಾರವಾದ ಬಳಿಕ ಎದುರಿಗೆ ಗೋಡೆ ಕಾಣುತ್ತದೆ, ಆದರೆ ಮನಸ್ಸಿನಲ್ಲಿ ಭಗವಂತನು ಕಾಣುತ್ತಾನೆ. ಮೊದಲಿಗೆ ಅವನು ಭಾವನೆ ಮಾಡುತ್ತಾನೆ, ಮತ್ತೆ ಮನಸ್ಸಿನಿಂದ ಪ್ರಾರ್ಥಿಸುತ್ತಾನೆ, ಆಗ ಅವನು ಸಾಕ್ಷಾತ್ ದರ್ಶಿಸತೊಡಗುವನು. ಪ್ರತ್ಯಕ್ಷವಾಗಿ ಸಿಕ್ಕಿದಾಗ ಈ ರೂಪವು ನನಗೆ ಎಲ್ಲೆಡೆ ಸದಾಕಾಲ ಕಾಣುತ್ತಾ ಇರಲಿ ಎಂಬ ವರವನ್ನು ಕೇಳಿರಿ. ಆಗ ಅವನಿಗೆ ಎಲ್ಲ ಕಡೆ ಭಗವಂತನೇ ಕಂಡು ಬರುತ್ತಾನೆ. ಮೊದಲು ಮನಸ್ಸಿನಿಂದ ನೋಡುವವರೆಗೆ ಕಲ್ಪನೆ ಇರುತ್ತದೆ, ಆದರೆ ಭಗವಂತನು ಸಿಕ್ಕಿದಮೇಲೆ ಕಂಡು ಬರುವುದು ಕಲ್ಪನೆಯಲ್ಲ, ಸಾಕ್ಷಾತ್ಕಾರ ಇರುತ್ತದೆ.</p>
<p class="Text">ಸಾಕ್ಷಾತ್ ಸಿಕ್ಕಿದ ಬಳಿಕ ಸದಾಕಾಲ ಇರುವುದು ಅಪರೋಕ್ಷವಾಗಿದೆ. ಸಾವಿತ್ರಿಗೆ ಯಮರಾಜನು ವರ ಕೊಟ್ಟಿದ್ದು ಕಾಯಂ ಆಗಿ ಇತ್ತು ಇದು ಅಪರೋಕ್ಷ(ಪ್ರತ್ಯಕ್ಷ)ವಾಗಿದೆ. ಧ್ರುವನಿಗೆ ಶಂಖವನ್ನು ಸ್ಪರ್ಶಿಸಿ ಹೇಳಿದ ಮಾತು ಅಪರೋಕ್ಷವಾಗಿತ್ತು, ಕಂಬವನ್ನು ಸೀಳಿ ಪ್ರಹ್ಲಾದನಿಗೆ ದರ್ಶನ ಕೊಟ್ಟಿದ್ದು ಅಪರೋಕ್ಷವಾಗಿದೆ.</p>
<p class="Text">ಶಾಸ್ತ್ರಗಳಿಂದ ತಿಳಿದುದು ಪರೋಕ್ಷವಾಗಿದೆ, ಅನುಮಾನದಿಂದ ಸಾಕ್ಷಾತ್ ಸಿಗದಿರುವುದು ಪರೋಕ್ಷವಾಗಿದೆ, ಕೇವಲ ತನ್ನ ದೃಷ್ಟಿಯಿಂದ ಸಿಗುವುದು ಪರೋಕ್ಷ ಜ್ಞಾನವಾಗಿದೆ. ಭಾವನೆಯಿಂದ ಇರುವುದು ಹಾಗೂ ಕಾಯಂ ಇಲ್ಲದಿರುವುದು ಪರೋಕ್ಷ ಜ್ಞಾನವಾಗಿದೆ. ಸಾಕ್ಷಾತ್ಕಾರ ಪಡೆದ ಪುರುಷನಲ್ಲಿ ರಾಗ, ಕ್ಲೇಶ, ದ್ವೇಷ, ಅಸ್ಮಿತಾ ಇತ್ಯಾದಿ ಇರುವುದಿಲ್ಲ. ಸಮತೆ, ಶಾಂತಿ, ಪ್ರೇಮ, ದಯೆ, ಜ್ಞಾನ, ಆನಂದ, ಪ್ರಸನ್ನತೆ ಇವೆಲ್ಲವೂ ಭಗವಂತನ ದರ್ಶನದಿಂದ ಸಿಗುತ್ತವೆ. ಪ್ರಕಾಶ ಮತ್ತು ಜ್ಞಾನ ಉಂಟಾಗುತ್ತದೆ, ಇದು ಭಗವಂತನ ಸ್ವರೂಪದ ವಿಲಕ್ಷಣತೆಯಾಗಿದೆ.</p>
<p class="Text">ಭಗವಂತನ ದರ್ಶನ ಮಾಡಿದವನಿಗೆ ಸೂರ್ಯ, ಚಂದ್ರರ ಪ್ರಕಾಶವೂ ಸಪ್ಪೆಯಾಗುತ್ತದೆ, ಇದು ವಿಲಕ್ಷಣತೆಯಾಗಿದೆ.</p>
<p class="Text">ಭಗವಂತನು ಪ್ರಕಟವಾಗುವಲ್ಲಿ ಶಾಂತಿ, ಪ್ರಕಾಶ ಇತ್ಯಾದಿಗಳು ಸಮಭಾವದಿಂದ ಕಂಡು ಬರುತ್ತವೆ.</p>
<p class="Text para-style-override-2">ಶರೀರದಲ್ಲಿ ಉಂಟಾದ ದಿವ್ಯತೆಗೆ ಸರಿಯಾದ ದಿವ್ಯತೆ ಜಗತ್ತಿನಲ್ಲಿ ಬೇರೊಂದಿಲ್ಲ, ಅದರಲ್ಲಿ ವಿಲಕ್ಷಣ ಆಕರ್ಷಣೆ ಸಿಗುತ್ತದೆ. ಭಗವಂತನು ಬಯಸಿದಷ್ಟು ಸ್ಥಳಗಳಲ್ಲಿ ಪ್ರಕಟನಾಗಬಲ್ಲನು, ಇದೂ ವಿಲಕ್ಷಣತೆಯೇ ಆಗಿದೆ.<span></span></p>


<p class="Page-Break"> </p>
<p class="Chapter-Heading" id="toc_marker-19">17. ಭರತನ ಆದರ್ಶ ಪ್ರೇಮ</p>
<p class="Text">ರಾಮಾಯಣದಲ್ಲಿ ಭರತನ ಪ್ರೇಮವೇ ಪರಮಪ್ರೇಮವಾಗಿದೆ. ಆಹಾ! ಭರತನ ನಾಮವನ್ನು ಉಚ್ಚರಿಸಿದಾಕ್ಷಣ ರೋಮಾಂಚವಾಗುತ್ತದೆ. ನಾವು ಭರತನ ದಾಸರಾಗಿ ಬಿಟ್ಟರೆ ಉದ್ಧಾರವಾಗುವುದು. ರಾಮಾಯಣದಿಂದ ಭರತನ ಹೆಸರನ್ನು ತೆಗೆದುಹಾಕಿದರೆ ರಾಮಾಯಣದಲ್ಲಿ ಪ್ರೇಮರಸವೇ ಇರಲಾರದು. ಭರತನ ಪ್ರೇಮದ ಸಂಬಂಧದಲ್ಲಿ ವಾಲ್ಮೀಕಿ ರಾಮಾಯಣದಲ್ಲಿಯೂ ಇದೇ ಮಾತು ಇದೆ. ಭರತನ ಕಥೆಯಲ್ಲಿ ಅಶ್ರುಪಾತವಾಗದಿರುವವನು ಯಾರು ತಾನೇ ಇರಬಲ್ಲನು? ಪ್ರೇಮವಾದರೋ ಭರತನಂತೆಯೇ ಮಾಡಬೇಕು. ರಾಮನು ವನಕ್ಕೆ ಹೋದ ಬಳಿಕ ಭರತನು ಅಜ್ಜನ ಮನೆಯಿಂದ ಬಂದಾಗ, ನಗರವು ಕಳಾಹೀನವಾಗಿರುವುದನ್ನು ನೋಡಿ ಬಹಳ ವಿಸ್ಮಿತನಾದನು. ತಾಯಿ ಕೈಕೇಯಿಯ ಅಂತಃಪುರಕ್ಕೆ ನೇರವಾಗಿ ಹೋದನು ; ಏಕೆಂದರೆ ತಂದೆಯವರು ಅಲ್ಲಿ ಸಿಗುವರು ಎಂಬ ಭರವಸೆ ಅವನಿಗಿತ್ತು.</p>
<p class="Text">ಬರುತ್ತಲೇ ತಂದೆಯವರನ್ನು ಕಾಣದೆ ಅಮ್ಮಾ ತಂದೆಯವರೆಲ್ಲಿದ್ದಾರೆ? ಎಂದು ಕೇಳಿದನು. ತಾಯಿ ಕೈಕೇಯಿ ಹೇಳಿದಳು - ದೊಡ್ಡ-ದೊಡ್ಡ ಯೋಗಿಗಳು ತಪಸ್ಸಿನಿಂದ ಪಡೆಯುವಂತಹ ಪರಮಧಾಮಕ್ಕೆ ನಿನ್ನ ತಂದೆಯು ತೆರಳಿದರು. ಭರತನು ಒಮ್ಮೆಗೆ ವ್ಯಾಕುಲನಾಗಿ ಅಳತೊಡಗಿದನು. ಅಯ್ಯೋ! ನಮ್ಮ ತಂದೆಯವರು ಹೊರಟುಹೋಗುವಾಗ ನನ್ನನ್ನು ಹಿರಿಯಣ್ಣ ರಾಮನಿಗೆ ಒಪ್ಪಿಸಲಿಲ್ಲವಲ್ಲ! ಅಮ್ಮಾ! ತಂದೆಯವರು ನಮಗೆ ಏನೆಂದು ಹೇಳಿ ಹೋದರು? ಕೈಕೆಯಿ ಹೇಳಿದಳು-ನಿನ್ನ ತಂದೆ ಹೇರಾಮ! ಹೇಸೀತೆ! ಹೇಲಕ್ಷ್ಮಣ! ಎಂದು ಹೇಳುತ್ತಾ-ಹೇಳುತ್ತಾ ಪ್ರಾಣಬಿಟ್ಟರು. ಭರತನೆಂದ-ಅಮ್ಮಾ! ಅವರು ಇಲ್ಲಿ ಇರಲಿಲ್ಲವೇ? ಕೈಕೆ ಹೇಳಿದಳು-ಅವರು ಕಾಡಿಗೆ ಹೋಗಿದ್ದಾರೆ ಹಾಗೂ ನಿನಗೆ ಹದಿನಾಲ್ಕು ವರ್ಷ ರಾಜ್ಯವನ್ನು ಕೊಟ್ಟಿರುವರು. ಹೀಗೆ ಎಲ್ಲ ಘಟನೆಯನ್ನು ತಿಳಿಸಿದಾಗ ಭರತನೆಂದ-ಅಮ್ಮಾ! ರಾಮನು ನನ್ನನ್ನು ಮಾತೃಹತ್ಯೆ ಮಾಡಿದವನೆಂದು ತ್ಯಜಿಸಿಬಿಟ್ಟಾನು, ಇಲ್ಲದಿದ್ದರೆ ನಾನು ನಿನ್ನ ತಲೆಯನ್ನೇ ತರಿದುಬಿಡುತ್ತಿದೆ. ಈಗ ನೀನು ನನ್ನ ಕಣ್ಣಮುಂದೆ ಇರಬೇಡ. ಹೀಗೆ ಹೇಳಿ ಭರತನು ಕೌಸಲ್ಯೆಯ ಭವನಕ್ಕೆ ಹೋದನು. ತಾಯಿ ಕೌಸಲ್ಯೆಯು ಭರತನನ್ನು ನೋಡಿ ಓಡಿಬಂದು ಬಿಗಿದಪ್ಪಿಕೊಂಡು ಹೇಳಿದಳು- ಮಗು ಭರತ! ತಾಯಿ ಕೈಕೆಯಿಯಿಂದ ನೀನು ಸಮಾಚಾರ ಕೇಳಿರಬಹುದು. ಭರತನು ಹೇಳಿದನು-ಅಮ್ಮಾ! ಅಣ್ಣನು ಕಾಡಿಗೆ ಹೋಗಲು ನನ್ನ ಸಮ್ಮತಿ ಇರಲಿಲ್ಲ. ನನ್ನ ಸಮ್ಮತಿ ಇದ್ದಿದ್ದರೆ ಗುರುಗಳಾದ ವಸಿಷ್ಠರನ್ನು ಕೊಂದ ಪಾಪವು ನನಗೆ ಬರಲಿ. ಕೌಸಲ್ಯೆಯು ಹೇಳಿದಳು - ಮಗು! ನಿನ್ನ ತಂದೆಯವರು ಧನ್ಯರಾದರು, ಅವರು ಪುತ್ರವಿಯೋಗದಲ್ಲಿ ಪ್ರಾಣಗಳನ್ನೇ ತ್ಯಜಿಸಿದರು. ಮಗು! ಪ್ರಾಣಗಳನ್ನು ತ್ಯಜಿಸಲೂ ನನ್ನಿಂದ ಆಗಲಿಲ್ಲ, ಏನು ಮಾಡಲಿ?</p>
<p class="Text">ಭರತನು ಅಳುತ್ತಾ ಹೇಳುತ್ತಾನೆ-ಅಮ್ಮಾ! ನಾನು ಹುಟ್ಟದಿದ್ದರೆ ಇಂದು ರಾಮಚಂದ್ರನಿಗೆ ವನವಾಸ ಏಕೆ ಆಗುತ್ತಿತ್ತು? ತಾಯಿ ಕೈಕೆಯೀ ನಾನು ಹುಟ್ಟುತ್ತಲೇ ಕೊಂದುಬಿಟ್ಟಿದ್ದರೆ ಚೆನ್ನಾಗಿರುತ್ತಿತ್ತು. ಮತ್ತೆ ಭರತನು ತಂದೆಯ ಉತ್ತರಕ್ರಿಯೆ ಮಾಡಿದನು. ಎಲ್ಲರೂ ಕುಳಿತಿರುವಾಗ ವಸಿಷ್ಠರು ಹೇಳಿದರು - ಭರತ! ಈ ತಂದೆಯ ಅಪ್ಪಣೆಯನ್ನು ಮನ್ನಿಸಿ ರಾಜ್ಯವನ್ನು ಸ್ವೀಕರಿಸು, ರಾಜ್ಯಾಭಿಷೇಕದ ಎಲ್ಲ ಸಾಮಗ್ರಿಗಳು ಸಿದ್ಧವಿದೆ ಎಂದರು. ಭರತನೆಂದ - ನಾನು ನಿಮ್ಮ ಆಜ್ಞೆಯನ್ನು ಪಾಲಿಸಲು ವಿವಶನಾಗಿದ್ದೇನೆ. ಹಿರಿಯ ಅಣ್ಣನಿರುವಾಗ ನಾನು ಹೇಗೆ ತಾನೇ ರಾಜ್ಯವನ್ನು ಪಡೆಯಬಲ್ಲೆನು! ಮತ್ತೆ ಭರತನು ಎಲ್ಲರಲ್ಲಿ ಪ್ರಾರ್ಥಿಸಿದನು-ನಾಳೆ ಬೆಳಿಗ್ಗೆ ಎಲ್ಲರೂ ರಾಮನ ಬಳಿಗೆ ಹೋಗಿ ಅವನನ್ನು ಅಯೋಧ್ಯೆಗೆ ಮರಳಿ ಕರೆತರೋಣ. ಎಲ್ಲರೂ ಸಮ್ಮತಿಸಿದಾಗ ಭರತನು ಪ್ರಾತಃಕಾಲ ವನಕ್ಕೆ ಹೊರಟನು. ಆಹಾ ಭರತ! ಅಶ್ರುಪೂರ್ಣ ನೇತ್ರಗಳಿಂದ ಚಿತ್ರಕೂಟಕ್ಕೆ ಹೋಗುತ್ತಿದ್ದಾನೆ. ಎಲ್ಲರೂ ಕಾಲ್ನಡಿಗೆಯಲ್ಲಿ ಹೋಗುತ್ತಿದ್ದಾರೆ. ವಾಹನವೇರುವಂತೆ ಭರತನಿಗೆ ಹೇಳಲು ಯಾರಿಗೂ ಧೈರ್ಯವಿರಲಿಲ್ಲ. ತಾಯಿ ಕೌಸಲ್ಯೆಯು ಹೇಳಿದರೆ ಭರತನು ಒಪ್ಪಬಹುದು ಎಂದು ಎಲ್ಲರೂ ಯೋಚಿಸಿದಾಗ ಕೌಸಲ್ಯೆಯು ಹೇಳಿದಳು-ಮಗು ಭರತ! ನಿನ್ನಿಂದಾಗಿ ಎಲ್ಲರೂ ಕಾಲ್ನಡಿಗೆಯಿಂದ ನಡೆಯುತ್ತಿದ್ದಾರೆ. ನೀನು ವಾಹನವೇರಿ ಹೋದರೆ ಚೆನ್ನಾಗಿತ್ತು.</p>
<p class="Text">ಭರತ ಹೇಳುತ್ತಾನೆ-ಅಮ್ಮಾ! ರಾಮಚಂದ್ರನು ಕಾಲ್ನಡಿಗೆಯಿಂದಲೇ ಹೋಗಿರುವಾಗ ನಾನು ತಲೆಕೆಳಗಾಗಿ ನಡೆದು ಹೋಗಬೇಕಿತ್ತು, ಆದರೆ ನಿಮ್ಮ ಆಜ್ಞೆಯನ್ನು ಮನ್ನಿಸುವುದೂ ನನ್ನ ಧರ್ಮವಾಗಿದೆ. ಹೀಗೆ ಹೇಳಿ ತಾಯಿ ಕೌಸಲ್ಯೆಯ ಆಜ್ಞೆಯನ್ನು ಮನ್ನಿಸಿ ಭರತನು ವಾಹನದಲ್ಲಿ ಕುಳಿತಾಗ, ಎಲ್ಲರೂ ವಾಹನಗಳನ್ನೇರಿ ಹೊರಟರು. ಮುಂದೆ ಶೃಂಗವೇರಪುರಕ್ಕೆ ತಲುಪಿದಾಗ ಗುಹನು ಯೋಚಿಸುತ್ತಾನೆ-ಭರತನ ಮನಸ್ಸಿನಲ್ಲಿ ಪಾಪವು ಇಲ್ಲದಿದ್ದರೆ ಜೊತೆಗೆ ಸೈನ್ಯವನ್ನು ಏಕೆ ತರುತ್ತಿದ್ದನು? ಇವರೆಲ್ಲರ ಮನಸ್ಸಿನಲ್ಲಿ ಪಾಪವಿದ್ದರೆ ಎಲ್ಲರನ್ನು ಗಂಗೆಯಲ್ಲಿ ಮುಳುಗಿಸಿ ಬಿಡುವೆ ಹಾಗೂ ಪಾಪ ಇಲ್ಲದಿದ್ದರೆ ದಾಟಿಸಿ ಬಿಡುವೆನು.</p>
<p class="Text">ಗುಹನು ಭರತನನ್ನು ಪರೀಕ್ಷಿಸಲು ಪ್ರಯತ್ನಿಸಿದನು, ಆದರೆ ಗುಹನನ್ನು ನೋಡುತ್ತಲೇ ಭರತನು ಅತ್ತುಬಿಟ್ಟನು ಹಾಗೂ ಹೇಳಿದನು-ಅಯ್ಯಾ ಗುಹನೇ! ರಾಮನು ಯಾವ ಮರದ ನೆರಳಿನಲ್ಲಿ ಕುಳಿತಿದ್ದನು? ಎಲ್ಲಿ ಮಲಗಿದ್ದನು? ಗುಹನು ಮರವನ್ನು ತೋರಿದಾಗ ನೋಡುತ್ತಲೇ ಭರತನು ಅಳುತ್ತಾ ಹೇಳುತ್ತಾನೆ-ಅಯ್ಯೋ! ಅರಮನೆಯಲ್ಲಿ ಮಲಗುತ್ತಿದ್ದ ಸೀತಾದೇವಿಯು ಈ ಎಲೆಗಳ ಮೇಲೆ ಮಲಗಬೇಕಾಯಿತಲ್ಲ! ಮತ್ತೆ ಬಿಕ್ಕಿ ಬಿಕ್ಕಿ ಅಳತೊಡಗಿದನು.</p>
<p class="Text">ಮುಂದೆ ನಡೆಯುತ್ತಾ ಭರದ್ವಾಜರ ಆಶ್ರಮಕ್ಕೆ ತಲುಪಿದನು. ಋಷಿಗಳು ಕೇಳಿದರು-ಏಕೆ ನಿಮ್ಮ ಆಗಮನವಾಯಿತು? ಭರತನು ಹೇಳುತ್ತಾನೆ-ಏನು ನಿಮಗೂ ಶಂಕೆ ಉಂಟಾಯಿತಲ್ಲ? ಋಷಿ ಹೇಳಿದರು-ಮಗು! ನೀನು ರಾಮನನ್ನು ಕರೆದುಕೊಂಡು ಬರಲು ಹೋಗುತ್ತಿರುವೆ ಎಂಬುದನ್ನು ನಾನು ಯೋಗಬಲದಿಂದ ತಿಳಿದಿದ್ದೇನೆ. ಋಷಿಗಳು ಭರತನಿಗೆ ಮಾಡಿದ ಸತ್ಕಾರವನ್ನು ಅವನು ಕಷ್ಟದಿಂದಲೇ ಸ್ವೀಕರಿಸಿದನು. ಋಷಿಗಳು ಹೇಳಿದರು-ಭರತ! ಶ್ರೀರಾಮನು ಇಲ್ಲಿ ಒಂದುರಾತ್ರಿ ವಿಶ್ರಾಮ ಮಾಡಿದ್ದನು, ಆದ್ದರಿಂದ ನೀನೂ ಇಲ್ಲಿ ವಿಶ್ರಾಮ ಮಾಡು. ಮಗು ಭರತ! ರಾಮನು ರಾತ್ರಿಯಿಡೀ ನಿನ್ನನ್ನೆ ನೆನೆಯುತ್ತಿದ್ದನು. ರಾಮನನ್ನು ಇಡೀ ಬ್ರಹ್ಮಾಂಡವೇ ನೆನೆಯುತ್ತದೆ ಹಾಗೂ ರಾಮನು ನಿನ್ನನ್ನು ಸ್ಮರಿಸುತ್ತಿದ್ದಾನೆ. ಭರತ ನೀನು ಧನ್ಯನು! ನೀನು ಅವನಿಗಿಂತಲೂ ಹೆಚ್ಚಿನವನು. ಪ್ರಾತಃಕಾಲವಾಗುತ್ತಲೇ ಎಲ್ಲರೂ ಮತ್ತೆ ಚಿತ್ರಕೂಟದ ಕಡೆಗೆ ಹೊರಟರು. ಅಲ್ಲಿ ರಾಮಚಂದ್ರನನ್ನು ಹುಡುಕುತ್ತಾರೆ, ಸಿಗದಿದ್ದರೆ ಅಳುತ್ತಾರೆ, ಭಗವಂತನ ಕಡೆಗೆ ನೋಡಿದರೆ ಕಾಲುಗಳು ಮುಂದರಿಯುತ್ತವೆ, ತನ್ನತ್ತ ನೋಡಿಕೊಂಡರೆ ನಿಂತುಬಿಡುತ್ತವೆ. ತಾಯಿಯ ಕುತಂತ್ರದ ಕಡೆಗೆ ನೋಡಿದರೆ ಕಾಲುಗಳು ಹಿಮ್ಮೆಟ್ಟುತ್ತವೆ. ಭರತನು ಬಿಕ್ಕಿ-ಬಿಕ್ಕಿ ಹೇಳುತ್ತಾನೆ. ಅಯ್ಯೋ! ಕೈಕೆಯಿಯ ಪುತ್ರ ಬಂದಿರುವನು ಎಂದು ರಾಮನು ಕೇಳಿದಾಗ ನೋಡಲು ಬಯಸನು, ವನವನ್ನು ತೊರೆದು ಹೊರಟು ಹೋದಾನು; ಏಕೆಂದರೆ ತಾಯಿಯ ಮತ್ತು ನನ್ನ ಕೃತ್ಯ ನೀಚವಾಗಿದೆ. ಹೀಗೆ ಯೋಚಿಸುತ್ತಾ ಮುಂದೆ-ಮುಂದೆ ಹೋಗುತ್ತಿದ್ದಾನೆ. ಅಷ್ಟರಲ್ಲಿ ಭಗವಂತನ ಚರಣ ಚಿಹ್ನೆಗಳು ಕಂಡು ಬಂದವು, ಸರಿ; ಒಮ್ಮೆಗೆ ಸಂತೋಷಗೊಂಡು ಚರಣದೂಳನ್ನು ಎತ್ತಿಕೊಂಡು ತಲೆಯಲ್ಲಿ ಮುಡಿದುಕೊಂಡನು. ಆಹಾ! ಪರಮ ಶ್ರದ್ಧೆ ಇದೇಯಾಗಿದೆ. ರಾಮನ ಚರಣಧೂಳನ್ನು ಮುಡಿದುಕೊಂಡು ದೇಹವೇ ಮರೆತನು, ನಡೆಯುತ್ತಾ-ನಡೆಯುತ್ತಾ ಅವನ ಪ್ರೇಮದ ಸ್ಥಿತಿಯಲ್ಲಿ ಮರಗಳೂ ಮುಗ್ಧವಾಗಿ ಹೋದುವು.</p>
<p class="Text">ಮುಂದರಿದು ಶ್ರೀರಾಮನ ಬಳಿಗೆ ತಲುಪಿದನು, ದೂರದಿಂದಲೇ ಸಾಷ್ಟಾಂಗ ನಮಸ್ಕಾರ ಮಾಡಿದನು. ಭರತನು ಬಳಿಗೆ ಹೋಗಿ ಚರಣಗಳಲ್ಲಿ ಕೆಡವಿಬಿದ್ದನು, ಆದರೆ ರಾಮನು ಭರತನನ್ನು ಗುರುತಿಸಲಾಗಲಿಲ್ಲ. ಭರತನು ಬಂದಿರುವನೆಂದು ಭಗವಂತನಿಗೆ ತಿಳಿಯಲೇ ಇಲ್ಲ. ಆಗ ಲಕ್ಷ್ಮಣನಿಂದ ಸುಮ್ಮನಿರಲಾರದೆ ಶ್ರೀರಾಮಚಂದ್ರನಲ್ಲಿ ಭರತನು ನಿಮಗೆ ವಂದಿಸುತ್ತಿದ್ದಾನೆ ಎಂದು ಹೇಳಿದನು. ‘ಭರತ’ ಎಂಬ ಹೆಸರು ಕೇಳುತ್ತಲೇ ನೋಡದಿದ್ದರೂ ಅತ್ತುಬಿಟ್ಟನು, ತನ್ನ ವಸ್ತ್ರದ ಕಡೆಗೂ ಎಚ್ಚರವಿರಲಿಲ್ಲ, ಅವನನ್ನು ಎತ್ತಿ ಒಮ್ಮೆಗೆ ಅಪ್ಪಿಕೊಂಡನು, ಆಹಾ! ರಾಮಾ!!</p>
<p class="Text">ರಾಮನು ಕೇಳಿದನು-ತಮ್ಮ ಏನು ಬಂದೆ? ಭರತನೆಂದ-ಗುರುಗಳು ಹಾಗೂ ತಾಯಂದಿರ ಸಹಿತ ಇಡೀ ನಗರವೇ  ಬಂದಿದೆ. ರಾಮನು ಕೂಡಲೇ ಭೆಟ್ಟಿಯಾಗಲು ಹೋದನು. ಗುರುಗಳು ತಂದೆಯ ಸುದ್ದಿಯನ್ನು ತಿಳಿಸಿದರು. ತಂದೆಯ ಸುದ್ದಿ ಕೇಳಿ ರಾಮನು ಅತ್ತುಬಿಟ್ಟನು, ಮತ್ತೆ ಎಲ್ಲರೂ ಮಂದಾಕಿನಿ ನದಿಯಲ್ಲಿ ಸ್ನಾನ ಮಾಡಿ ತಂದೆಗೆ ಜಲಾಂಜಲಿಯನ್ನು ಕೊಟ್ಟು, ಅಂದು ಉಪವಾಸ ಮಾಡಿದರು.</p>
<p class="Text">ಮರುದಿನ ಭರತನು ಹೇಳಿದನು-ಪ್ರಭೋ! ಈಗ ನೀವು ಅಯೋಧ್ಯೆಗೆ ಮರಳಿರಿ. ರಾಮನು ಹೇಳಿದನು - ತಮ್ಮ! ತಂದೆಯ ಆಜ್ಞೆಯನ್ನು ಪಾಲಿಸುವುದು ನಮ್ಮ ಧರ್ಮವಾಗಿದೆ. ಭರತನೆಂದನು - ಪ್ರಭು! ತಂದೆಯವರು ಪತ್ನಿಗೆ ವಶನಾಗಿ ನಿನಗೆ ವನವಾಸವನ್ನು ವಿಧಿಸಿದ್ದರೆ ನೀನು ತಾಯಿಸಹಿತ ನನ್ನನ್ನು ಕ್ಷಮಿಸು.</p>
<p class="Text">ರಾಮನು ಹೇಳಿದನು - ತಮ್ಮ! ತಂದೆಯವರು ಪ್ರಾಣ ತ್ಯಜಿಸಿ ತನ್ನ ಪ್ರತಿಜ್ಞೆ, ಧರ್ಮವನ್ನು ನಿರ್ವಹಿಸಿದರು, ಅವರ ಆಜ್ಞೆಯನ್ನು ಪಾಲಿಸುವುದು ನಮ್ಮ ಧರ್ಮವಾಗಿದೆ. ಭರತ ಹೇಳಿದ - ನಾನು ಕಾಡಿಗೆ ಹೋಗುತ್ತೇನೆ ಹಾಗೂ ನೀವು ರಾಜ್ಯವಾಳಿರಿ, ಆದರೆ ರಾಮನು ಒಪ್ಪಿಕೊಳ್ಳಲಿಲ್ಲ. ಆಗ ಭರತನು ನುಡಿದನು- ನೀವು ಅಯೋಧ್ಯೆಗೆ ಹೋಗದಿದ್ದರೆ ನಾನೂ ಹೋಗುವುದಿಲ್ಲ. ಆಗ ಗುರು ವಸಿಷ್ಠರು ಹಿರಿಯನ ಆಜ್ಞಾಪಾಲನೆ ಮಾಡುವುದು ನಮ್ಮ ಧರ್ಮವಾಗಿದೆ, ಅದಕ್ಕಾಗಿ ಹೀಗೆ ಮಾಡು - ಹದಿನಾಲ್ಕು ವರ್ಷದ ಅವಧಿಗಾಗಿ ರಾಮನಿಂದ ಏನಾದರೂ ಆಧಾರ ಪಡೆ. ಆಗ ಭರತನು ಚರಣಪಾದುಕೆಗಳನ್ನು ತಲೆಯಲ್ಲಿ ಹೊತ್ತು ನುಡಿದನು-ನೀವು ಹದಿನಾಲ್ಕು ವರ್ಷಗಳ ಕೊನೆಯಲ್ಲಿ ಬಾರದಿದ್ದರೆ ಹದಿನೈದನೆಯ ವರ್ಷದ ಮೊದಲದಿನ ಪ್ರಾತಃಕಾಲವೇ ನಾನು ಅಗ್ನಿಪ್ರವೇಶ ಮಾಡಿ ಪ್ರಾಣಗಳನ್ನು ಕಳೆದುಕೊಳ್ಳುವೆ.</p>
<p class="Text">ಭರತನು ಮರಳಿ ಬಂದು ಶ್ರೀರಾಮನ ಚರಣಪಾದುಕೆಗಳನ್ನು ಸಿಂಹಾಸನದ ಮೇಲೆ ಇಟ್ಟು ಸ್ವತಃ ನಂದಿಗ್ರಾಮದಲ್ಲಿ ಇರತೊಡಗಿದನು. ಜಟಾ-ವಲ್ಕಲಧರಿಸಿ ಫಲಹಾರಿಯಾಗಿ ತಾನೂ ರಾಮನಂತೆ ಜೀವನ ಕಳೆಯತೊಡಗಿದನು. ರಾಜಕಾರ್ಯ ಏನಾದರೂ ಬಂದರೆ ಚರಣಪಾದುಕೆಗಳಲ್ಲಿ ಅರಿಕೆ ಮಾಡಿಕೊಳ್ಳುತ್ತಿದ್ದನು. ಅವುಗಳ ಪ್ರೇರಣೆಯಿಂದ ಮುಂದಿನ ಕಾರ್ಯ ನಡೆಸುತ್ತಿದ್ದನು.</p>
<p class="Text">ಇಂದು ಹದಿನಾಲ್ಕು ವರ್ಷಗಳ ಕೊನೆಯದಿನ, ಭರತನು ಯೋಚಿಸುತ್ತಾನೆ-ರಾಮನು ನನ್ನನ್ನು ಕುಟಿಲನೆಂದು ತಿಳಿದು ಬುಟ್ಟುಬಿಟ್ಟನೇನು? ಆಹಾ! ಲಕ್ಷ್ಮಣ ನೀನೇ ಧನ್ಯನು. ನಿನಗೆ ರಾಮನಲ್ಲಿ ಪೂರ್ಣ ಅನುರಾಗವಿದೆ. ನನ್ನನ್ನು ಕುಟಿಲನೆಂದು ತಿಳಿದು ರಾಮನು ಜೊತೆಗೆ ಕರೆದುಕೊಂಡು ಹೋಗಲಿಲ್ಲ.</p>
<p class="Text">ಹೀಗೆ ವಿಲಾಪಿಸುತ್ತಿರುವಾಗ ಅಷ್ಟರಲ್ಲಿ ಹನುಮಂತನು ಬಂದನು ಹಾಗೂ ಭರತಾ! ನೀನು ಯಾರನ್ನು ನೆನೆಯುತ್ತಿರುವೆಯೋ ಆ ಶ್ರೀರಾಮನು ಸೀತಾಲಕ್ಷ್ಮಣ ಸಹಿತ ಬಂದು ಬಿಟ್ಟಿರುವನು ಎಂಬ ಸಮಾಚಾರ ತಿಳಿಸಿದನು. ಹೀಗೆ ಕೇಳುತ್ತಲೇ ಭರತನು ಒಮ್ಮೆಲೇ ಸಂತೋಷಗೊಂಡು ಮುಗ್ಧನಾದನು. ಅಯ್ಯಾ! ನೀನು ಯಾರು? ನಿನಗೆ ನಾನೇನು ಕೊಡಲಿ? ನಿನ್ನ ಋಣವನ್ನು ಹೇಗೆ ತೀರಿಸಲಿ? ಆಹಾ! ಭರತನ ಸ್ಥಿತಿಯನ್ನು ನೋಡಿ ಹನುಮಂತನು ಮುಗ್ಧನಾಗಿ ನುಡಿದನು-ಭರತಾ ಧನ್ಯ! ಧನ್ಯ! ಶ್ರೀರಾಮನ ತಮ್ಮನು ಹೀಗೆಯೇ ಆಗಿರಬೇಕು, ಬೇರೆ ಹೇಗಿರಬಲ್ಲನು?</p>
<p class="Text">ಶ್ರೀರಾಮಚಂದ್ರನು ನಗರವನ್ನು ಪ್ರವೇಶಿಸಿದನು, ಭರತನು ಒಮ್ಮೆಗೆ ಅವನ ಚರಣಗಳಲ್ಲಿ ಕೆಡವಿಬಿದ್ದನು. ರಾಮನು ಎಲ್ಲರೊಂದಿಗೆ ಇಚ್ಛಾನುಕೂಲ ಭೆಟ್ಟಿಯಾದನು. ರಾಮನು ಮೊದಲು ನನಗೇ ಭೆಟ್ಟಿಯಾದನು, ಎಂದು ಎಲ್ಲರೂ ಅಂದುಕೊಂಡರು. ಪ್ರಭು ಅನೇಕ ರೂಪ ಧರಿಸಿ ಒಂದು ಕ್ಷಣದಲ್ಲಿ ಎಲ್ಲರೊಂದಿಗೆ ಒಟ್ಟಿಗೆ ಭೆಟ್ಟಿಯಾಗಿದ್ದನು, ಈ ಮರ್ಮವನ್ನು ಯಾರೂ ತಿಳಿಯದಾದರು.</p>
<p class="Text">ಮತ್ತೆ ಶ್ರೀರಾಮಚಂದ್ರನು ಅರಮನೆಗೆ ಹೋಗಿ ತಾಯಂದಿರನ್ನು ಭೆಟ್ಟಿಯಾದನು, ವಂದಿಸಿದನು. ಆಹಾ! ಭರತನ ಪ್ರೇಮ ಎಷ್ಟು ಆದರ್ಶವಾದುದು, ಇವನಿಗೆ ಸರಿಯಾಗಿ ಯಾರೂ ಆಗಲಿಲ್ಲ. ಪ್ರೇಮಿ ಯಾರಾದರೂ ಇದ್ದರೆ ಭರತನೇ ಆಗಿದ್ದಾನೆ ಎಂದು ಶ್ರೀರಾಮನು ನುಡಿದಿರುವನು. ವನವಾಸಕ್ಕಾಗಿ ಹೋಗುವಾಗಲೂ ಶ್ರೀರಾಮನು ಹೇಳಿದ್ದನು-ತಾಯಿ! ನಾನು ವನವಾಸಕ್ಕೂ ನಿನ್ನ ಸಮ್ಮತಿಯಿಂದಲೇ ಹೋಗುತ್ತಿದ್ದೇನೆ ಮತ್ತು ಅದು ನನಗೆ ಹಿತಕ್ಕಾಗಿಯೇ ಇದೆ ಅಮ್ಮಾ! ನಾನು ಧನ್ಯನು, ನನ್ನ ಪರಮಪ್ರಿಯ ತಮ್ಮ ಭರತನಿಗೆ ರಾಜ್ಯ ಸಿಗುವುದು, ಇದಕ್ಕಿಂತ ಮಿಗಿಲಾಗಿ ಇನ್ನೇನಾಗಬಲ್ಲದು? ಭರತನು ಎಂದೂ ರಾಜ್ಯವನ್ನು ಆಳಲಾರನು ಎಂದೂ ಶ್ರೀರಾಮನಿಗೆ ತಿಳಿದಿತ್ತು.</p>
<p class="Text">ದಶರಥನು ಸಾಯುವಾಗಲೂ ಹೇಳಿದ್ದನು- ಎಲೈ ದುಷ್ಟ ಕೈಕೇ! ಭರತನು ಎಂದಿಗೂ ರಾಜ್ಯ ಆಳಲಾರನು. ನನ್ನ ಮರಣವಾಗುವುದು, ನಿನಗೆ ಕಳಂಕದ ಬೊಟ್ಟು ತಗಲೀತು. ಕೊನೆಗೆ ಇದೇ ಆಯಿತು.</p>
<p class="Text">ಆಹಾ! ಭರತನ ಪ್ರೇಮ ಧನ್ಯವಾಗಿದೆ, ದಶರಥನೂ, ರಾಮನೂ ಪಾಲಿಸಿದ ಪ್ರೇಮವನ್ನೇ ಭರತನು ಕಾಪಾಡಿದನು. ನಾವೂ ಕೂಡ ಭರತನ ಆದರ್ಶವನ್ನು ಇಟ್ಟುಕೊಂಡು ಇಷ್ಟು ವಿಹ್ವಲತೆ ಇರಿಸಿಕೊಳ್ಳಬೇಕು, ಆಗಲೇ ಭರತನಿಗಾಗಿ ಬಂದಂತೆ ಶ್ರೀರಾಮನು ಬರುವನು. ಭಗವಂತನ ಕೃಪೆ ಇದ್ದರೆ ಅವಶ್ಯವಾಗಿ ಸಿಗುವನು.</p>
<p class="Text">ಎಲ್ಲರಿಗೆ ಸಿಕ್ಕಿರುವನೆಂದಾದರೆ ನಮಗೂ ಸಿಗುವನು. ಈಗ ಬರುವನು, ಎಂದು ಬರುವನು, ಹೀಗೆ ಸತತ ಚಿಂತಿಸುತ್ತಾ ಪ್ರತೀಕ್ಷೆ ಮಾಡಬೇಕು. ವಿಳಂಬವಾದಾಗ ಗದ್ಗದವಾಣಿಯಿಂದ ಪ್ರಾರ್ಥಿಸಬೇಕು. ಪ್ರತೀಕ್ಷೆಯಲ್ಲಿಯೂ ಬಾರದಿದ್ದರೆ, ನಾವು ಪ್ರಾರ್ಥನೆ ಮಾಡುತ್ತಾ ಇದ್ದೇನೆ ಎಂದು ಕಲ್ಪನೆ ಮಾಡಬೇಕು. ಹೇ ಪ್ರಭು! ನೀನು ಏಕೆ ಬರುವುದಿಲ್ಲ? ನೀನು ಬೇಗ ಬಾ, ಹೇ ನಾಥಾ! ಒಡೆಯಾ! ಬೇಗ ದಯಮಾಡಿಸು ಎಂದು ಹೇಳುತ್ತಾ ಇರಬೇಕು.</p>
<p class="Text para-style-override-2">ಪವಿತ್ರಸ್ನಾನ, ಭಗವಚ್ಚರ್ಚೆ, ಉತ್ತಮಕಾಲ, ಇಂತಹ ಯೋಗ ಪಡೆದರೂ ವಿಳಂಬವಾದರೆ ಆಶ್ಚರ್ಯವಾಗಿದೆ. ನಮಗೆ ನಂಬಿಕೆಯೇ ಬರುವುದಿಲ್ಲ. ವಿಶ್ವಾಸ ಉಂಟಾದಾಗ ಅವನು ಬರುವುದರಲ್ಲಿ ಯಾವ ತಡವೂ ಇಲ್ಲ.<span></span></p>


<p class="Page-Break"> </p>
<p class="Chapter-Heading" id="toc_marker-20">18. ಭಜನೆಗಿಂತಲೂ ಹೆಚ್ಚು ಭಗವಂತನಿಗಾಗಿ ಅಳಬೇಕು</p>
<p class="Text"><span class="char-style-override-2">ಪ್ರಶ್ನೆ - </span>ಪ್ರಯತ್ನದ ವಿಫಲತೆಯಲ್ಲಿ, ನಿಷ್ಫಲತೆಯಲ್ಲಿ ಉತ್ಸಾಹದಲ್ಲಿ ಕೊರತೆ ಉಂಟಾಗುತ್ತದೆ, ಏನು ಮಾಡಬೇಕು?</p>
<p class="Text"><span class="char-style-override-2">ಉತ್ತರ - </span>ಆನಂದ ಮತ್ತು ಪ್ರಸನ್ನತೆ ಸದಾ ಇರಿಸಿಕೊಳ್ಳುವುದೇ ಸಿದ್ಧಾಂತವಿರಬೇಕು. ಅದರಲ್ಲಿ ಸ್ವಾಭಾವಿಕ ಲಾಭವಾಗುತ್ತದೆ. ಜೊತೆಗೆ ಅಂತರಂಗದಲ್ಲಿ ಪ್ರಸನ್ನತೆಯ ವೃದ್ಧಿಯಾಗುತ್ತದೆ. ಶ್ರದ್ಧೆಗೆ ಭಗವಂತನೇ ಯೋಗ್ಯನಾಗಿದ್ದಾನೆ, ಅದಕ್ಕಾಗಿ ಮನುಷ್ಯನು ಭಗವಂತನಲ್ಲೇ ಪೂರ್ಣಶ್ರದ್ಧೆ ಇರಿಸಬೇಕು. ಭಗವಂತನಲ್ಲಿ ಮಾಡಿದ ಪ್ರಾರ್ಥನೆಯನ್ನು ಪ್ರಭು ಅಂತರ್ಯಾಮಿ ಆದ್ದರಿಂದ ಎಲ್ಲವನ್ನೂ ಕೇಳುತ್ತಾನೆ. ಕೆಲವೊಮ್ಮೆ ಚಿತ್ತವೃತ್ತಿಗಳಲ್ಲಿ ಕುಸಂಸ್ಕಾರ ಇರುವುದರಿಂದ ತಡೆ ಉಂಟಾಗುತ್ತದೆ. ಆದರೆ ಪ್ರಭುವಿನ ದಯೆಯಿಂದ ಒಂದೇ ದಿನದಲ್ಲಿ ಏನು ಒಂದು ಕ್ಷಣದಲ್ಲಿಯೂ ಎಲ್ಲವೂ ಆಗಬಲ್ಲದು. ಶ್ರದ್ಧೆ ಮತ್ತು ವೈರಾಗ್ಯವೇ ಉತ್ಸಾಹದಿಂದ ಸಾಧನೆಯಲ್ಲಿ ತೀವ್ರತೆ ಉಂಟಾಗುತ್ತದೆ. ಒಳಗೆ ವೈರಾಗ್ಯವೂ ಇರಬೇಕು. ಸಾಧನೆಯಿಂದ ವೈರಾಗ್ಯ ಮತ್ತು ವೈರಾಗ್ಯದಿಂದ ಸಾಧನೆ ತೀವ್ರವಾಗುತ್ತದೆ. ವಿವೇಕದ ಮೂಲಕ ವೈರಾಗ್ಯದಿಂದ ಸಾಧನೆ ತೀವ್ರವಾಗುತ್ತದೆ ಮತ್ತು ಮನುಷ್ಯನು ಪರಾಧೀನವಾಗುವುದರಿಂದ ಬಿಟ್ಟುಹೋಗಲು ಪ್ರಯತ್ನ ಮಾಡುತ್ತಾನೆ. ಮೊದಲಿಗೆ ನಮ್ಮ ಸಾಧನೆ ಬೆಳೆಯುತ್ತಿದೆ ಎಂದು ವಿಶ್ವಾಸವಿಡಬೇಕು.</p>
<p class="Text">ಭಗವಂತನು ನನ್ನ ಮೊರೆಯನ್ನು ಕೇಳುತ್ತಿರುವನು; ಏಕೆಂದರೆ ಅವನು ಅಂತರ್ಯಾಮಿಯಾಗಿರುವನು ಎಂಬ ವಿಶ್ವಾಸವಿಡಿರಿ. ಭಗವಂತನಲ್ಲಿ ಹೀಗೆ ಬೇಡಬೇಕು-ಪ್ರಭು! ನಾನು ನಿನ್ನಲ್ಲಿ ಭಜನೆಯಲ್ಲದೆ ಬೇರೇನೂ ಬೇಡುವುದಿಲ್ಲ, ದರ್ಶನ ಕೊಡು ಎಂದೂ ಹೇಳುವುದಿಲ್ಲ, ಹಾಗಿರುವಾಗ ಇಷ್ಟು ಕಠೋರತೆ ಏಕೆ?</p>
<p class="Text para-style-override-2">ಇಂತಹ ವಿಚಾರ ಭಜನೆಯಲ್ಲಿ ಸಹಾಯಕವಾಗುತ್ತದೆ. ನಿತ್ಯ ಅಳಬೇಕು ಮತ್ತು ನಮ್ಮ ಮೊರೆ ಕೇಳುತ್ತಿರುವನು ಎಂದು ಅನುಭವಿಸಬೇಕು. ಎಲ್ಲರೂ ಸಾಧ್ಯವಿದ್ದಷ್ಟು ಅಳುವ ಸ್ಥಿತಿ ಪ್ರಾಪ್ತಿಮಾಡಿಕೊಳ್ಳಬೇಕು; ಏಕೆಂದರೆ ಭಜನೆಗಿಂತಲೂ ಈ ಅಳುವ ಭಾವ ಹಿರಿದಾಗಿದೆ. ಭಗವಂತನಲ್ಲಿ ಪ್ರಾರ್ಥಿಸಿದಾಗ ಅವನು ಅವಶ್ಯವಾಗಿ ಕೇಳುತ್ತಾನೆ. ಅದಕ್ಕಾಗಿ ಎಲ್ಲ ಹೊತ್ತಿನಲ್ಲಿ ಪ್ರಸನ್ನರಾಗಿರಬೇಕು ಮತ್ತು ಪ್ರಸನ್ನತೆಯಿಂದಲೇ ಕಾರ್ಯವನ್ನು ಮಾಡಬೇಕು. ಪ್ರಭುವಿನ ದಯೆಯ ಭರವಸೆ ಇರಿಸುವುದು ಸರ್ವೋತ್ತಮ ಲಾಭದಾಯಕವಾಗಿದೆ, ಆಸೆ-ಪ್ರತೀಕ್ಷೆಯೂ ಒಳ್ಳೆಯ ಸಾಧನೆಯಾಗಿದೆ, ಗಾಯದ ಕೀವು ಹೊರಟು ಹೋದಾಗ ಸ್ವಚ್ಛವಾಗುವಂತೆಯೇ ಅಳುವುದರಿಂದ ಆಂತರಿಕ ಗಾಯದ ಕೀವು ಹೊರಬರುವುದರಿಂದ ಶುದ್ಧವಾಗುತ್ತದೆ. ಪಾಪಗಳಾದರೋ ನಮ್ಮಲ್ಲಿ ಇಲ್ಲವೇ ಇಲ್ಲ ಮತ್ತು ದೋಷಗಳ ಸ್ವಭಾವ ಪ್ರಭುಕೃಪೆಯಿಂದ ಉಳಿಯುವುದಿಲ್ಲ ಎಂದು ತಿಳಿಯಿರಿ.<span></span></p>


<p class="Page-Break"> </p>
<p class="Chapter-Heading" id="toc_marker-21">19. ದೃಢ ಧಾರಣೆಯಿಂದ ಭಗವತ್ಪ್ರಾಪ್ತಿ</p>
<p class="Text">ಧ್ಯಾನದಲ್ಲಿ ಎಲ್ಲಕ್ಕಿಂತ ಹೆಚ್ಚು ಸಹಾಯಕ ವೈರಾಗ್ಯವಾಗಿದೆ. ಉತ್ತಮ ಸ್ಥಾನದಲ್ಲಿ ಆಸನವನ್ನು ಸ್ಥಾಪಿಸಬೇಕು, ಭಗವಚ್ಚಿಂತನೆ ಮಾಡುತ್ತಾ-ಮಾಡುತ್ತಾ ನಮ್ಮ ಮೃತ್ಯು ಆಗಿಬಿಟ್ಟರೆ ಇದಕ್ಕಿಂತ ಒಳ್ಳೆಯದಾದ ವಸ್ತು ಇನ್ನೊಂದಿಲ್ಲ. ಮನಸ್ಸಿನ ಎಲ್ಲ ಕಾಮನೆಗಳನ್ನು ತ್ಯಜಿಸಿರಿ ಹಾಗೂ ಆಲಸ್ಯ ಬಂದರೆ ಕಣ್ಣುತೆರೆದು ಮತ್ತು ಆಲಸ್ಯ ಬಾರದಿದ್ದರೆ ಕಣ್ಣುಮುಚ್ಚಿ ಧ್ಯಾನ ಮಾಡಿರಿ. ಇಲ್ಲಿ ಕದಲಲಾರದ ಶಾಂತಿ ಇದೆ ಎಂದು ಯೋಚಿಸಿರಿ. ಜ್ಞಾನದ ಹೆಚ್ಚಳದಲ್ಲಿ ಆಲಸ್ಯ ಇರುವುದಿಲ್ಲ. ಭಗವಂತನು ಹೇಳಿರುವನು -</p>
<p class="Shlok">ಪ್ರಶಾಂತಾತ್ಮಾ ವಿಗತಭೀರ್ಬ್ರಹ್ಮಚಾರಿವ್ರತೇ ಸ್ಥಿತಃ ।</p>
<p class="Shlok">ಮನಃ ಸಂಯಮ್ಯ ಮಚ್ಚಿತ್ತೋ ಯುಕ್ತ ಆಸೀತ ಮತ್ಪರಃ ॥</p>
<p class="TXT-Right">(ಗೀತೆ 6/14)</p>
<p class="Text">ಬ್ರಹ್ಮಚರ್ಯ ವ್ರತದಲ್ಲಿ ಸ್ಥಿತನಾಗಿ, ಭಯರಹಿತ ಹಾಗೂ ಚೆನ್ನಾದ ಶಾಂತ ಅಂತಃಕರಣವುಳ್ಳವನು, ಎಚ್ಚರವಾಗಿದ್ದು ಮನಸ್ಸನ್ನು ವಶಪಡಿಸಿಕೊಂಡು, ನನ್ನಲ್ಲೇ ನೆಟ್ಟ ಮನಸ್ಸುಳ್ಳವನಾಗಿ ಹಾಗೂ ನನ್ನ ಪರಾಯಣನಾಗಿ ಸ್ಥಿತನಾಗಲಿ.</p>
<p class="Text">ಈ ಪ್ರಕಾರ ಮನಸ್ಸನ್ನು ತೊಡಗಿಸಿರಿ, ತೊಡಗದಿದ್ದರೆ ನಿನಗೆ ಧಿಕ್ಕಾರವಿರಲಿ, ರಾಮನಿಗಿಂತ ಹೆಚ್ಚಿನದು ಏನಾದರೂ ಇದೆಯೆ? ಎಂದು ಸಮಜಾಯಿಸಿರಿ. ಅಚಿಂತ್ಯ ಧ್ಯಾನಕ್ಕಾಗಿ ಭಗವಂತನು ಹೇಳುತ್ತಾನೆ -</p>
<p class="Shlok">ಉತ್ಸೀದೇಯುರಿಮೇ ಲೋಕಾ ನ ಕುರ್ಯಾಂ ಕರ್ಮ ಚೇದಹಮ್ ।</p>
<p class="Shlok">ಸಂಕರಸ್ಯ ಚ ಕರ್ತಾ ಸ್ಯಾಮುಪಹನ್ಯಾಮಿಮಾಃ ಪ್ರಜಾಃ ॥</p>
<p class="Shlok">ಸಕ್ತಾಃ ಕರ್ಮಣ್ಯವಿದ್ವಾಂಸೋ ಯಥಾ ಕುರ್ವಂತಿ ಭಾರತ ।</p>
<p class="Shlok">ಕುರ್ಯಾದ್ವಿದ್ವಾಂಸ್ತಥಾಸಕ್ತಶ್ಚಿಕೀರ್ಷುಲೋಕಸಂಗ್ರಹಮ್ ॥</p>
<p class="TXT-Right">(ಗೀತೆ 3/24-25)</p>
<p class="Text">ನಾನು ಕರ್ಮ ಮಾಡದಿದ್ದರೆ ಈ ಲೋಕವೆಲ್ಲ ಭ್ರಷ್ಟವಾಗಿಹೋದೀತು ಹಾಗೂ ನಾನು ವರ್ಣಸಂಕರವನ್ನು ಮಾಡುವವನಾಗುವೆನು ಮತ್ತು ಈ ಎಲ್ಲ ಪ್ರಜೆಯನ್ನು ಕೊಲ್ಲುವವನಾಗುವೆನು, ಅದಕ್ಕಾಗಿ ಎಲೈ ಭಾರತ! ಕರ್ಮದಲ್ಲಿ ಆಸಕ್ತನಾದ ಅಜ್ಞಾನಿಗಳು ಕರ್ಮಗಳನ್ನು ಮಾಡುವಂತೆಯೇ ಅನಾಸಕ್ತನಾದ ವಿದ್ವಾಂಸನೂ ಲೋಕಶಿಕ್ಷಣವನ್ನು ಬಯಸುತ್ತಾ ಕರ್ಮಮಾಡಲಿ.</p>
<p class="Text">ಧ್ಯಾನದಲ್ಲಿ ಭಕ್ತಿಯಿದ್ದರೆ ಹೆಚ್ಚು ಉತ್ತಮವಾಗಿದೆ, ಇಂತಹ ಧ್ಯಾನದಲ್ಲಿ ಈ ಶ್ಲೋಕ ಸಹಾಯಕವಾಗಿದೆ -</p>
<p class="Shlok">ಮಚ್ಚಿತ್ತಾ ಮದ್ಗತಪ್ರಾಣಾ ಬೋಧಯಂತಃ ಪರಸ್ಪರಮ್ ।</p>
<p class="Shlok">ಕಥಯಂತಶ್ಚ ಮಾಂ ನಿತ್ಯಂ ತುಪ್ಯಂತಿ ರಮಂತಿ ಚ ॥</p>
<p class="TXT-Right">(ಗೀತೆ 10/9)</p>
<p class="Text">ನಿರಂತರ ನನ್ನಲ್ಲೇ ಮನಸ್ಸನ್ನು ತೊಡಗಿಸಿರುವ, ನನ್ನಲ್ಲೇ ಪ್ರಾಣಗಳನ್ನು ಅರ್ಪಿಸಿರುವ ಭಕ್ತರು ನನ್ನ ಭಕ್ತಿಯ ಚರ್ಚೆಯ ಮೂಲಕ ಪರಸ್ಪರ ನನ್ನ ಪ್ರಭಾವವನ್ನು ತಿಳಿಯುತ್ತಾ, ಗುಣ ಮತ್ತು ಪ್ರಭಾವ ಸಹಿತ ನನ್ನನ್ನು ಕೀರ್ತಿಸುತ್ತಾ ನಿರಂತರ ಸಂತುಷ್ಟರಾಗುತ್ತಾರೆ ಹಾಗೂ ವಾಸುದೇವನಾದ ನನ್ನಲ್ಲೇ ನಿರಂತರ ರಮಿಸುತ್ತಾನೆ.</p>
<p class="Text">ಪ್ರಭುವಿನ ಧ್ಯಾನ ಮಾಡುತ್ತಿದ್ದರೂ ಆನಂದವಾಗುವುದಿಲ್ಲ, ಏನು ಮಾಡಲಿ?</p>
<p class="Shlok">ಏಕೋಽಪಿ ಕೃಷ್ಣಸ್ಯ ಕೃತಃ ಪ್ರಣಾಮೋ ದಶಾಶ್ವಮೇಧಾವಭೃಥೆನ ತುಲ್ಯಃ ।</p>
<p class="Shlok">ದಶಾಶ್ವಮೇಧೀ ಪುನರೇತಿ ಜನ್ಮ ಕೃಷ್ಣಪ್ರಣಾಮಿ ನ ಪುನರ್ಭವಾಯ ॥</p>
<p class="TXT-Right">(ಭೀಷ್ಮಸ್ತವರಾಜ 92)</p>
<p class="Text">ಭಗವಾನ್ ಶ್ರೀಕೃಷ್ಣನಿಗೆ ಒಮ್ಮೆಯಾದರೂ ನಮಸ್ಕರಿಸಿದರೆ ಅದು ಹತ್ತು ಅಶ್ವಮೇಧಯಜ್ಞಗಳ ಕೊನೆಯಲ್ಲಿ ಮಾಡಿದ ಅವಭೃತಸ್ನಾನಕ್ಕೆ ಸಮಾನವಾದ ಫಲವನ್ನು ಕೊಡುವುದು. ಇದಲ್ಲದೆ ನಮಸ್ಕಾರದಲ್ಲಿ ಒಂದು ವಿಶೇಷತೆ ಇದೆ-ಹತ್ತು ಅಶ್ವಮೇಧ ಮಾಡುವವನೂ ಪುನಃ ಈ ಸಂಸಾರದಲ್ಲಿ ಹುಟ್ಟುವನು, ಆದರೆ ಶ್ರೀಕೃಷ್ಣನಿಗೆ ನಮಸ್ಕರಿಸುವ ಮನುಷ್ಯನು ಪುನಃ ಭವ-ಬಂಧನದಲ್ಲಿ ಬೀಳುವುದಿಲ್ಲ.</p>
<p class="Text">ಮಂದಿರದಲ್ಲಿ ಹೀಗೆ ಪ್ರತಿದಿನ ನಮಸ್ಕರಿಸುವುದರಿಂದ ಉತ್ತಮ ಲಾಭವಾಗುತ್ತದೆ. ಸುತೀಕ್ಷ್ಣ, ಹನುಮಂತ, ಮುಂತಾದವರಂತೆ ಲಾಭ ಪಡೆಯಬೇಕಿದ್ದರೆ, ಮಂದಿರದ ಶೋಭೆಯನ್ನು ನೋಡದೆ ಕೇವಲ ಸ್ವರೂಪದ ನಿರೀಕ್ಷಣ ಮಾಡುತ್ತಾ ಇರಿ, ಕೇವಲ ಸ್ವರೂಪವನ್ನು ನಿರಂತರ ಸ್ಮರಿಸಬೇಕು. ನಾಮಜಪವು ಪಾಪಗಳನ್ನು ನಾಶಮಾಡುತ್ತದೆ.</p>
<p class="Text">ರಾಮಾಯಣವನ್ನು ಓದುವಾಗ ನನ್ನ ಎದುರಿಗೆ ಶ್ರೀರಾಮನ ಮೂರ್ತಿ ಬಂದು ಬಿಡುತ್ತದೆ. ರಾಮನಾಮ ಉಚ್ಚರಿಸುತ್ತಲೇ ಸ್ವರೂಪ ಎದುರಿಗೆ ಬರಬೇಕು ಮತ್ತು ಸ್ವರೂಪ ಎದುರಿಗೆ ಬರುತ್ತಲೇ ಜೀವನ ಚರಿತ್ರೆಯೂ ಎದುರಿಗೆ ಬರಬೇಕು.</p>
<p class="Text">ಆಸಕ್ತಿಯ ಅಭಾವವಾದಾಗ ಚಿತ್ತವೃತ್ತಿಗಳು ನಿರುದ್ಧವಾಗುತ್ತವೆ. ನಾವು ಮೂರ್ತಿಯನ್ನು ನೋಡುತ್ತೇವೆ, ಮೂರ್ತಿಯನ್ನು ನೋಡಿ ನಮಗೆ ಭಗವಂತನ ಸ್ವರೂಪ ನೆನಪಾಗಬೇಕು.</p>
<p class="Text">ಮಾನಸಿಕ ಜಪಕ್ಕಿಂತ ಮಿಗಿಲಾಗಿ ಜಪವನ್ನು ಗುಪ್ತವಾಗಿಡಬೇಕು, ಅದಕ್ಕಿಂತ ಮಿಗಿಲಾಗಿ ಅರ್ಥಸಹಿತ ಧ್ಯಾನ ಹಾಗೂ ಅದಕ್ಕಿಂತಲೂ ಮಿಗಿಲಾದ ಬೆಲೆಬಾಳುವ ಜಪ ನಿಷ್ಕಾಮ ಭಾವದ್ದು. ಜಪಿಸುತ್ತಾ-ಜಪಿಸುತ್ತಾ ಶರೀರದಲ್ಲಿರುವ ರೋಮಗಳು ನೆಟ್ಟಗಾದರೆ, ಇದು ಉಚ್ಚಶ್ರೇಣಿಯ ಜಪವಾಗಿದೆ ಎಂದು ತಿಳಿಯಬೇಕು. ಎಲ್ಲದರಲ್ಲಿ ಶ್ರದ್ಧೆಯೇ ಪ್ರಧಾನವಾಗಿದೆ. ರೋಮ-ರೋಮ-ರಾಮ-ರಾಮ ನುಡಿಯಬೇಕು. ಭಗವಂತನ ದಯೆಯಿಂದಲೇ ನಿರ್ದೋಷರಾಗುತ್ತಾರೆ. ಎಲ್ಲ ಕಡೆಗಳಿಂದ ಮನಸ್ಸನ್ನು ತೊಡೆದು ಕೇವಲ ಭಗವಂತನಲ್ಲಿ ನೆಲೆಸಲು ಉತ್ಕಂಠತೆಯೇ ಉಪಾಯವಾಗಿದೆ. ಹಸಿದವನಿಗೆ ಊಟದ ಉತ್ಕಂಠತೆ, ಬಾಯಾರಿದವನಿಗೆ ನೀರಿನ ಉತ್ಕಂಠತೆ ಇರುವಂತೆಯೇ, ಭಗವಂತನ ಉತ್ಕಂಠತೆ ಉಂಟಾಗುವುದರಿಂದ ಭಗವಂತನು ಸಿಗುವನು. ಕಾಯಿಲೆ ಬಿದ್ದಾಗ ಅನ್ನ ಕಹಿಯಾಗುತ್ತದೆ, ರೋಗವಾಸಿಯಾದಾಗ ರುಚಿಯಾಗುತ್ತದೆ. ಭಗವಂತನಲ್ಲಿ ನಮಗೆ ರುಚಿ ಉಂಟಾಗುವುದೇ ರೋಗವಾಸಿಯಾಗುವುದಾಗಿದೆ. ದುರ್ಗುಣ, ಪಾಪಕರ್ಮ, ಹಾಗೂ ಹೃದಯದಲ್ಲಿ ಸಂಚಿತಕರ್ಮರೋಗವಾಗಿದೆ, ಇದರ ಔಷಧಿ ಭಗವಂತನ ಜಪವಾಗಿದೆ. ಇದರಿಂದ ಎಲ್ಲ ಪಾಪಗಳು ನಾಶವಾಗುತ್ತವೆ. ಪಾಪಗಳು ನಾಶವಾದಾಕ್ಷಣ ಭಗವಂತನನ್ನು ಸೇರುವ ಉತ್ಕಂಠತೆ ಜಾಗ್ರತವಾಗುತ್ತದೆ. ಭಗವಂತನನ್ನು ಬೇಗನೇ ಸೇರುವ ಉಪಾಯ-ಉತ್ಕಂಠತೆ ಹೆಚ್ಚಿಸುವುದು, ಇದರಿಂದ ಭಗವಂತನು ಶೀಘ್ರವಾಗಿ ಸಿಗುವನು. ಭಗವಂತನು ಹೇಗೆ ಸಿಗುನು, ಭಗವಂತನು ಹೇಗೆ ಸಿಗುವನು ಎಂದು ಯಾವಾಗಲೂ ಹೇಳುತ್ತಾ ಇರಿ. ಯಾರಾದರೂ ಸಿಕ್ಕಿದರೆ ಅವರಲ್ಲಿ ಇದನ್ನೇಕೇಳಿರಿ, ಬೇರೆ ಏನೂ ಕೇಳಬೇಡಿರಿ. ಒಬ್ಬ ಮನುಷ್ಯನು ಓರ್ವ ಮಹಾತ್ಮರ ಬಳಿಗೆ ಹೋದನು, ಮಹಾತ್ಮರು ಹೇಳಿದರು-ಪಂಚಾಗ್ನಿ ತಪಸ್ಸು ಮಾಡು, ಇದನ್ನೇ ಮಾಡಿದನು. ಪುನಃ ಬಂದಾಗ ಹೇಳಿದರು-ಕೇವಲ ಹಾಲು ಕುಡಿ, ಅನ್ನ ಬಿಟ್ಟುಬಿಡು, ಅದನ್ನೂ ಮಾಡಿದನು. ಮೂರನೆಯ ಬಾರಿ ಬಂದಾಗ ಮಹಾತ್ಮರು ಹೇಳಿದರು-ಏನೂ ತಿನ್ನಬೇಡ, ಉಪವಾಸ ಮಾಡು, ಅದನ್ನೂ ಮಾಡಿದನು. ನಾಲ್ಕನೆಯ ಬಾರಿ ಹೇಳಿದರು-ಹೀಗೆ ಭಗವಂತನು ಸಿಗುವುದಿಲ್ಲ, ಬಹಳ ಕಷ್ಟದಿಂದ ಸಿಗುವನು. ನೀರೂ ಬಿಟ್ಟುಬಿಡು, ಆಗ ಸಿಗುವನು ಮತ್ತು ಭಜನೆ ಮಾಡು. ಅದನ್ನೂ ಮಾಡಿದನು. ಐದನೆಯ ಸಲ ಹೇಳಿದರು-ಬಹಳ ಕಠಿಣ ತಪಸ್ಸಿನಿಂದ ಸಿಗುತ್ತಾನೆ, ಬೆಳಿಗ್ಗಿನಿಂದ ಸಂಜೆಯವರೆಗೆ ಸೂರ್ಯನ ಆರಾಧನೆ ಮಾಡು. ಅದನ್ನೂ ಮಾಡಿದನು. ಆರನೆಯ ಬಾರಿ ಬಂದಾಗ ಹೇಳಿದರು-ಶ್ವಾಸವನ್ನೂ ತೆಗೆದುಕೊಳ್ಳಬೇಡ. ತನ್ನ ಎಚ್ಚರವೂ ಇಲ್ಲದಿರುವಂತೆ ಧ್ಯಾನ ಮಾಡು. ಆ ಮನುಷ್ಯನು-ಸರಿ ಭಗವಂತನು ಈಗ ಸಿಕ್ಕಿದನು, ಈಗ ದೊರಕಿದನು, ಎಂದು ಎಲ್ಲವನ್ನೂ ಮಾಡುತ್ತಾ ಹೋದನು.</p>
<p class="Text">ಭಗವಂತನು ನೋಡಿದನು-ಈಗ ಇವನನ್ನು ಭೇಟಿಯಾಗದಿದ್ದರೆ ಸುಮ್ಮನಿರಲಾರನು ಎಂದು ಯೋಚಿಸಿ ಕೂಡಲೇ ಬಂದು ಬಿಟ್ಟನು. ಅವನು ಭಗವಂತನಲ್ಲಿ ಹೇಳಿದನು-ನೀನಾದರೋ ಬಹಳ ಕಷ್ಟದಿಂದ ಸಿಗುವೆ ಎಂದು ನಾನು ಕೇಳಿರುವೆ. ನೀನಾದರೋ ಬೇಗನೇ ಬಂದು ಬಿಟ್ಟೆ. ಭಗವಂತನು ಹೇಳಿದನು-ನೀನು ಕೇಳಲಾರೆ, ಹಟ ಬಿಡಲಾರೆ ಎಂದು ಯೋಚಿಸಿ ನನಗೆ ಬರಬೇಕಾಯಿತು. ತಾತ್ಪರ್ಯ ಹೀಗೆ ಎಲ್ಲರದೂ ನಡೆಯಲಾರದು, ಆದರೆ ಭಾವನೆ ಉತ್ತಮವಾಗಿರಬೇಕು. ನಮಗೆ ಎಷ್ಟೇ ಕಷ್ಟವಾದರೂ ಭಗವಂತನು ಸಿಗುವನು ಎಂಬ ಧಾರಣೆ ಮಾಡಿಕೊಂಡರೆ ಅವನು ಅವಶ್ಯವಾಗಿ ದೊರೆಯುವನು. ನಮಗೆ ದೇವರು ಸಿಗುವುದಾದರೆ ಕಷ್ಟಗಳು ಏನು ಮಹಾ!</p>
<p class="Text">ಇವನು ಪ್ರಪಂಚದ ಕಾರ್ಯಗಳಲ್ಲಿ ತೊಡಗಿರುವನು, ನಾನಿಲ್ಲದೆಯೇ ಕೆಲಸ ಸಾಗಿಸುತ್ತಿದ್ದಾನೆ ಎಂದು ಭಗವಂತನು ನೋಡಿದಾಗ ಇನ್ನೂ ವಿಳಂಬ ಮಾಡುತ್ತಾನೆ. ಧೈರ್ಯ-ಶೌರ್ಯದಿಂದ ಭಗವಂತನು ಬೇಗನೇ ಸಿಗುತ್ತಾನೆ. ತನ್ನನ್ನೇ ಹೋಮಮಾಡಿಕೊಳ್ಳುವಂತಹ ಪರಾಕ್ರಮ ಇರಬೇಕು. ಪ್ರಾಣಗಳೇ ಹೊರಟು ಹೋಗಲೀ ಭಗವಂತನನ್ನು ಸೇರುವುದಿದೆ ಎಂಬ ಧಾರಣೆ ಇರಬೇಕು. ಭಗವಂತನಲ್ಲೇ ಸ್ಥೈರ್ಯವನ್ನು ಬೇಡಬೇಕು, ಅವನೇ ಕೊಡುತ್ತಾನೆ, ಮತ್ತೆ ಭಯ ಏತರದು? ತನ್ನನ್ನೇ ಪೂರ್ಣವಾಗಿ ಅರ್ಪಿಸಿಕೊಳ್ಳುವುದೇ ಶರಣಾಗತಿಯಾಗಿದೆ.</p>
<p class="Text para-style-override-2">ಪ್ರಹ್ಲಾದನಂತೆ ಅಚಲ ವಿಶ್ವಾಸ ಉಂಟಾಗಬೇಕು. ರತನಕುಂವರನಂತೆ ನಗುತ್ತಾ ಇರಿ. ಭಗವಂತನು ಕೇವಲ ಪಕ್ವವಾಗಿಸಲು, ಶೂರ-ವೀರನನ್ನಾಗಿಸಲೆಂದೇ ಪರೀಕ್ಷಿಸುತ್ತಾನೆ, ನಾವು ಅದರಲ್ಲಿ ಉತ್ತೀರ್ಣರಾಗಬೇಕು.<span></span></p>


<p class="Page-Break"> </p>
<p class="First-End-Page-text" id="toc_marker-22" xml:lang="en-GB">ಕೊನೆಯ ಪುಟ</p>

