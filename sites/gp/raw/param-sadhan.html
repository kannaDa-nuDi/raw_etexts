
<p class="First-End-Page-text para-style-override-1" id="toc_marker-1" xml:lang="en-GB"><span class="char-style-override-1">ಮೊದಲ ಪುಟ</span><span class="char-style-override-2" xml:lang="hi-IN"></span></p>
<p class="Titel-Page---Shri-Hari">॥ ಶ್ರೀಹರಿಃ ॥</p>
<p class="Title-Page---Book-Name">ಪರಮ ಸಾಧನ</p>
<p class="Title-Page---Hindi-Name">परम साधन - कन्नड़</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಮಾತಾ ಚ ಪಿತಾ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಸರ್ವಂ ಮಮ ದೇವದೇವ ॥</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tikkakar" xml:lang="kn-IN">ಶ್ರದ್ಧೇಯ ಶ್ರೀಜಯದಯಾಲಜೀ ಗೋಯಂದಕಾ</p>
<p class="Title-Page---Gita-Seva-Trust para-style-override-2">ಗೀತಾ ಸೇವಾ ಟ್ರಸ್ಟ್<span class="char-style-override-3"></span></p>


<p class="Page-Break"> </p>
<p class="Chapter-Heading" id="toc_marker-3">ಬಾಲಕರ ಕರ್ತವ್ಯ</p>
<p class="Text">ಭಾರತದಲ್ಲಿ ಇಂದು ಬಾಲಕರಿಗೆ ಪ್ರಾಪ್ತವಾಗುತ್ತಿರುವ ಶಿಕ್ಷಣವು ಭಾರತೀಯ ಸಂಸ್ಕೃತಿಗೆ ಘಾತಕವಾಗಿಯೇ ಇರುವುದಲ್ಲದೆ ಆ ಬಾಲಕರಿಗೆ ಅತ್ಯಂತ ಹಾನಿಕರವೂ ಮತ್ತು ಅವರುಗಳ ಜೀವನವು ಸಂಯಮವಿಲ್ಲದ, ರೋಗಗ್ರಸ್ತ, ದುಃಖಿಗಳನ್ನಾಗಿಸಿ ಕೊನೆಯಲ್ಲಿ ಮಾನವ ಜೀವನದ ಪರಮಲಕ್ಷ್ಯವಾದ ಭಗವತ್ಪ್ರಾಪ್ತಿಯಿಂದ ವಂಚಿತಗೊಳಿಸುವುದಾಗಿದೆ. ಅಧಿಕಾಂಶ ಬುದ್ಧಿವಂತ ಸಜ್ಜನರು ಬಹಳ ವಿಚಾರ-ವಿನಿಮಯ ಮಾಡಿದನಂತರ ನಮ್ಮ ವರ್ತಮಾನ ಶಿಕ್ಷಣ ಪ್ರಣಾಲಿಯು ನಮ್ಮ ಬಾಲಕರಿಗೆ ಸರ್ವಥಾ ಉಪಯೋಗವಿಲ್ಲವೆಂಬ ನಿರ್ಣಯಕ್ಕೆ ಬಂದಿದ್ದಾರೆ. ತ್ರಿಕಾಲಜ್ಞರಾದ ಋಷಿ-ಮುನಿಗಳ ಅನುಭವವು, ಎಲ್ಲ ಪ್ರಕಾರದಿಂದಲೂ ಇಹಲೋಕ ಮತ್ತು ಪರಲೋಕದಲ್ಲಿಯೂ ಶ್ರೇಯಸ್ಕರವಾಗಿತ್ತು. ಆದರೆ ಇಂದು ನಾವು ಅವರ ಅನುಭವದ ಲಾಭದಿಂದ ವಂಚಿತರಾಗುತ್ತಿದ್ದೇವೆ; ಏಕೆಂದರೆ, ಆ ಮಹಾನುಭಾವ ಶಿಕ್ಷಣವು ಶಾಸ್ತ್ರಗಳಲ್ಲಿದೆ. ಬೇರೆ ಪ್ರಕಾರದ ವ್ಯರ್ಥವಾದ ಕಾರ್ಯಗಳಲ್ಲಿ ಸಮಯ ಕಳೆಯುವುದರ ಕಾರಣ ಸಮಯಾಭಾವದಿಂದ ಮತ್ತು ಶ್ರದ್ಧೆ, ಭಕ್ತಿ, ಅಭಿರುಚಿಗಳ ಕೊರತೆಯಿಂದ ನಾವುಗಳು ಶಾಸ್ತ್ರಗಳನ್ನು ಓದುವುದಿಲ್ಲವಾದ್ದರಿಂದ ಅವುಗಳಿಂದ ದೂರವಾಗಿರುತ್ತೇವೆ. ನಮ್ಮ ಮಕ್ಕಳು-ಮರಿಗಳಂತೂ ಈ ಜ್ಞಾನದಿಂದ ಪ್ರಾಯಶಃ ಸರ್ವಥಾ ಶೂನ್ಯರಾಗಿದ್ದಾರೆ ಮತ್ತು ಅವಿವೇಕಿಗಳಾಗುತ್ತಿದ್ದಾರೆ. ಅದಕ್ಕಾಗಿ ಭಾರತೀಯ ಸಂಸ್ಕೃತಿಯ ಬಗ್ಗೆ ಶ್ರದ್ಧಾವಂತರಾದ ಹಾಗೂ ಬಾಲಕರ ನಿಜವಾದ ಶ್ರೇಯಸ್ಸನ್ನು ಬಯಸುವವರು ಬಾಲಕ-ಬಾಲಕಿಯರಲ್ಲಿ ವರ್ಣಾಶ್ರಮಧರ್ಮ, ದೇವರ-ಭಕ್ತಿ, ತಂದೆ-ತಾಯಿಯರ ಸೇವೆ, ದೇವಪೂಜೆ, ದೇಶಭಕ್ತಿ, ಶ್ರಾದ್ಧ, ಏಕಪತ್ನೀವ್ರತ, ಸತೀತ್ವ — ಮುಂತಾದವುಗಳಲ್ಲಿ ಶ್ರದ್ದೆಯುಂಟಾಗುವಂತಹ ಶಿಕ್ಷಣ ಪದ್ಧತಿಯನ್ನು ರೂಪಿಸುವ ಪ್ರಯತ್ನಗಳನ್ನು ಮಾಡಬೇಕು. ಇದರ ಜೊತೆಗೆ ಪಾಲಕರು ತಾವು ಸ್ವತಃ ಇವುಗಳನ್ನು ಪಾಲಿಸಬೇಕು. ಯಾವ ಪಾಲಕರು ತಾವು ಸ್ವತಃ ಸದ್ಗುಣ-ಸದಾಚಾರಗಳನ್ನು ಪಾಲಿಸುವುದಿಲ್ಲವೋ, ಅವರ ಪ್ರಭಾವ ಮಕ್ಕಳ ಮೇಲೆ ಉಂಟಾಲಾರದು. ಇಂತಹ ಉತ್ತಮ ಶಿಕ್ಷಣಕ್ಕಾಗಿ ಗೀತೆ, ಭಾಗವತ, ರಾಮಚರಿತಮಾನಸ, ವಾಲ್ಮೀಕಿ ರಾಮಾಯಣ ಮತ್ತು ಅಧ್ಯಾತ್ಮರಾಮಾಯಣ, ಮಹಾಭಾರತ, ಜೈಮಿನಿ ಭಾರತ, ಪದ್ಮಪುರಾಣ, ಮನುಸ್ಮೃತಿ ಮುಂತಾದ ಧರ್ಮಗ್ರಂಥಗಳನ್ನು ಸ್ವಯಂ ಅಧ್ಯಯನ ಮಾಡಬೇಕು ಮತ್ತು ಬಾಲಕ-ಬಾಲಕಿಯರಿಗೆ ಮಾಡಿಸಬೇಕು. ಒಂದು ವೇಳೆ ಪ್ರತಿದಿನ ತಮ್ಮ ಮನೆಗಳಲ್ಲಿ ಒಂದ ಘಂಟೆ ಅಥವಾ ಅರ್ಧಘಂಟೆ ಕಾಲವಾದರೂ ಎಲ್ಲರೂ ಕೂಡಿ ಈಗ್ರಂಥಗಳನ್ನು ಕ್ರಮವಾಗಿ ಅಧ್ಯಯನ ಮಾಡಿದರೆ ಬಾಲಕರಿಗೆ ಮನೆಯಲ್ಲಿದ್ದುಕೊಂಡೇ ಶಾಸ್ತ್ರಜ್ಞಾನವಾಗಬಲ್ಲದು. ಈ ಪ್ರಕಾರವಾದ ಅಭ್ಯಾಸದಿಂದ ಋಷಿ-ಮುನಿಗಳು, ಮಹಾತ್ಮರು, ಶಾಸ್ತ್ರ, ದೇವರು ಮತ್ತು ಪರಲೋಕದಲ್ಲಿ ಶ್ರದ್ಧೆ, ವಿಶ್ವಾಸ ಹೆಚ್ಚಿ ಬಾಲಕರುಗಳ ಉತ್ಥಾನವು ಸ್ವಾಭಾವಿಕವಾಗಿಯೇ ಆಗಬಲ್ಲದು ಮತ್ತು ಅವರುಗಳ ಆದರ್ಶಪ್ರಾಯರಾಗಬಲ್ಲರು. ಬಾಲಕರ ಉನ್ನತಿಯಿಂದಲೇ ಕುಟುಂಬ, ಜಾತಿ, ದೇಶ ಮತ್ತು ರಾಷ್ಟ್ರ ಹಾಗೂ ಮುಂದಿನ ಪೀಳಿಗೆಗಳ ಉನ್ನತಿಯಾಗಬಲ್ಲದು. ಆದುದರಿಂದ ಬಾಲಕರ ಶಿಕ್ಷಣ ಮತ್ತು ಚಾರಿತ್ರ್ಯವಿಕಾಸಕ್ಕೆ ಪಾಲಕರು ವಿಶೇಷವಾದ ಗಮನ ಕೊಡಬೇಕು.</p>
<p class="Text">ಈಗಿನ ಶಿಕ್ಷಣ-ಸಂಸ್ಥೆಗಳಲ್ಲಿ ಬಾಲಕರಿಗೆ ದೇವರ-ಭಕ್ತಿ ಮತ್ತು ಧರ್ಮ-ಪಾಲನೆಯ ಶಿಕ್ಷಣ ಕೊಡುವುದಂತೂ ದೂರ ಉಳಿಯಿತು, ಇವುಗಳನ್ನು ಕೆಟ್ಟ ರೀತಿಯಲ್ಲಿ ವಿರೋಧಿಸಲಾಗುತ್ತದೆ. ದೇವರು ಮತ್ತು ಧರ್ಮದ ಪರಿಹಾಸ್ಯ ಮಾಡಲಾಗುತ್ತದೆ ಮತ್ತು ಧರ್ಮವೇ ನಮ್ಮ ಪತನ ಮತ್ತು ಅವನತಿಯ ಕಾರಣವಾಗಿದೆ ಎಂದು ಹೇಳಲಾಗುತ್ತದೆ. ಇದೇ ಅಲ್ಲದೆ ‘ಆರ್ಯರು ಹೊರಗಿನಿಂದ ಭಾರತಕ್ಕೆ ಬಂದಿದ್ದಾರೆ, ನಾಲೈದು ಸಾವಿರ ವರ್ಷಗಳ ಹಿಂದಿನ ಇತಿಹಾಸ ದೊರಕುವುದಿಲ್ಲ ಹಾಗೂ ಜಗತ್ತು ಉತ್ತರೋತ್ತರ ಉನ್ನತಿ ಹೊಂದುತ್ತಿದೆ.’ ಎಂಬೀ ಪ್ರಕಾರವಾದ ಮಿಥ್ಯಾ-ಸಿದ್ಧಾಂತಗಳನ್ನು ಬಾಲಕರಲ್ಲಿ ತುಂಬಲಾಗುತ್ತದೆ. ಈ ಭಾವಗಳಿಂದಾಗಿ ಧರ್ಮ ಮತ್ತು ದೇವರ ಕುರಿತು ಅನಾಸ್ಥೆಯುಂಟಾಗಿ ಅವರುಗಳ ಘೋರ ಪತನವಾಗುತ್ತಿದೆ. ಆದ್ದರಿಂದ ಅವರಿಗೆ ಧರ್ಮದ ಜ್ಞಾನವಾಗುವುದು ಅಸಂಭವವೋ ಎಂದೆನಿಸುತ್ತಿದೆ. ಇಂದಿನ ಪ್ರಣಾಲಿಗನುಸಾರವಾಗಿ ಮಗುವಿಗೆ ಆರೇಳು ವರ್ಷ ವಯಸ್ಸಿದಾಗ ನಾವು ಅದನ್ನು ಓದುವುದಕ್ಕೆಂದು ಸ್ಕೂಲಿಗೆ ಕಳುಹಿಸಿಕೊಡುತ್ತೇವೆ. ಅಲ್ಲಿ ಧರ್ಮಜ್ಞಾನರಹಿತ ಅಪರಿಪಕ್ವಮತಿಗಳಾದ ಹಾಗೂ ಕಾಲೇಜುಗಳಿಂದ ಆಗತಾನೇ ಹೊರಬಂದಿರುವ, ಪ್ರಾಚೀನತೆಯ, ವಿರೋಧಿಗಳಾದ ಹೊಸ ಅಧ್ಯಾಪಕರೊಡನೆ ಉಚ್ಛೃಂಖಲ ವಾತಾವರಣದಲ್ಲಿ ಇದ್ದು, ಅವನಿಗೆ ಸುಮಾರು ಹದಿನಾರು ವರ್ಷಗಳ ವಯಸ್ಸಾದಾಗ ಅವನನ್ನು ಕಾಲೇಜಿಗೆ ಕಳುಹಿಸಿಕೊಡುತ್ತಾರೆ. ಅವನು ಇಪ್ಪತ್ತು ವರ್ಷ ವಯಸ್ಸಿನ ವೇಳೆಗೆ ಕಷ್ಟದಿಂದ ಬಿ.ಎ. ಪಾಸು ಮಾಡಿಕೊಳ್ಳುತ್ತಾನೆ. ಆದರೆ ಅವನು ಎಂ.ಎ ಅಥವಾ ಬಿ.ಎ ಪಾಸಾಗಿ ಬಂದಾಗ, ತನ್ನ ತಂದೆ-ತಾಯಿಯನ್ನು ಮೂರ್ಖರೆಂದು ತಿಳಿಯಲು ಪ್ರಾರಂಭಿಸುತ್ತಾನೆ ಮತ್ತು ನಮ್ಮ ಕಳೆದುಳಿದ ಭಾರತೀಯ ಪ್ರಾಚೀನ ಸಂಸ್ಕಾರಗಳನ್ನು ನೋಡಿ ಅಪಹಾಸ್ಯ ಮಾಡುತ್ತಾನೆ; ಏಕೆಂದರೆ ಸಮಯ ಮತ್ತು ಶ್ರದ್ಧೆಯ ಅಭಾವದ ಕಾರಣ ಋಷಿಮುನಿಗಳ ಭಾರತೀಯ ಸಂಸ್ಕೃತಿಯಿಂದ ಒಡಗೊಂಡ ಗ್ರಂಥಗಳು ಅವನ ಎದುರಿಗೆ ಸುಳಿಯುವುದಿಲ್ಲವಾದ ಕಾರಣ, ಅವನು ಅವುಗಳಿಂದ ಅಪರಿಚಿತನಾಗಿರುತ್ತಾನೆ. ಇಂತಹ ಪರಿಸ್ಥಿತಿಯಲ್ಲಿ ನಮ್ಮ ಬಾಲಕರು ನಮ್ಮ ಪ್ರಾಚೀನ ಅನುಭವಿಗಳಾದ ಋಷಿಮುನಿಗಳ ಆರ್ಯಸಂಸ್ಕೃತಿಯ ಲಾಭದಿಂದ ವರಾಚಿತರಾಗುವರಲ್ಲವೇ? ಶಿಶುವಿಹಾರಗಳಿಂದ ಹಿಡಿದು ವಿಶ್ವವಿದ್ಯಾಲಯಗಳ ಉಚ್ಚತರಗತಿಗಳ ವಿದ್ಯಾರ್ಥಿಗಳು ಇಂದು ಧರ್ಮ-ಜ್ಞಾನಶೂನ್ಯರಾಗಿ ಕಾಣಿಸುತ್ತಿರುವುದು, ಇಂದಿನ ಶಿಕ್ಷಣದ ದುಷ್ಪರಿಣಾಮವಾಗಿದೆ. ಎಲ್ಲಿಯವರೆಗೆ ಎಂದರೆ ಅವರಲ್ಲಿ ಭಾರತೀಯ ಶಿಷ್ಟಾಚಾರವೂ ಅಭಾವವಾಗುತ್ತಿದೆ. ಇದು ತುಂಬಾ ದುಃಖದ ಸಂಗತಿಯಾಗಿದೆ.<span class="char-style-override-5"></span></p>
<p class="Sub-Heading" id="toc_marker-3-1">ಪ್ರಾಚೀನ ಭಾರತೀಯ ಶಿಷ್ಟಾಚಾರ ಅಥವಾ ಧರ್ಮದ ಪಾಲನೆಯಿಂದ ಲಾಭ</p>
<p class="Text">ಆರ್ಯ-ಸಂಸ್ಕೃತಿ ಅಥವಾ ಭಾರತೀಯ ಸಂಸ್ಕೃತಿ ಎಂದು ಕರೆಯಲ್ಪಡುವ ಭಾರತೀಯ ಶಿಷ್ಟಾಚಾರದ ಪಾಲನೆ ಮಾಡುವುದರಿಂದ ಈ ಲೋಕ ಮತ್ತು ಪರಲೋಕದಲ್ಲಿ ನಮ್ಮ ಶ್ರೇಯಸ್ಸಾಗಬಲ್ಲುದು. ಇದೆ ಧರ್ಮವಾಗಿದೆ. ಶಾಸ್ತ್ರಗಳಲ್ಲಿ ಹೇಳಿದೆ —</p>
<p class="Shlok">ಯತೋಽಭ್ಯುದಯ ನಿಃಶ್ರೇಯಸಸಿದ್ಧಿಃ ಸ ಧರ್ಮಃ ।</p>
<p class="TXT-Right">					(ವೈಶೇಷಿಕದರ್ಶನ ಸೂ. 2)</p>
<p class="Text">‘ಯಾವುದರ ಮೂಲಕ ಅಭ್ಯದಯ ಮತ್ತು ನಿಃಶ್ರೇಯಸ್ಸಿನ ಸಿದ್ಧಿಯಾಗುತ್ತದೆಯೋ, ಅದು ‘ಧರ್ಮ’ವಾಗಿದೆ. ಆದ್ದರಿಂದ ರಾಜಾಯುಧಿಷ್ಠಿರನು ಅತಿ ದೊಡ್ಡ ವಿಪತ್ತು ಬಂದಾಗಲೂ ಧರ್ಮವನ್ನು ತ್ಯಜಿಸಲಿಲ್ಲ, ಅದೇ ಪ್ರಕಾರ ನಾವೂ ಕೂಡ ಧರ್ಮವನ್ನು ಎಂದಿಗೂ ತ್ಯಜಿಸಬಾರದು. </p>
<p class="Text">ಮಹಾಭಾರತದಲ್ಲಿ ಹೇಳಿದೆ —</p>
<p class="Shlok">ನ ಜಾತು ಕಾಮಾನ್ನ ಭಯಾನ್ನ ಲೋಭಾದ್ </p>
<p class="Shlok">ಧರ್ಮಂ ತ್ಯಜೇಜ್ಜೀವಿತಸ್ಯಾಪಿ ಹೇತೋಃ ।</p>
<p class="Shlok">ನಿತ್ಯೋ ಧರ್ಮಃ ಸುಖದುಃಖೇ ತ್ವನಿತ್ಯೇ </p>
<p class="Shlok">ಜೀವೋ ನಿತ್ಯೋ ಹೇತುರಸ್ಯ ತ್ವನಿತ್ಯಃ ॥ </p>
<p class="TXT-Right">(ಸ್ವರ್ಗಾರೋಹಣ 5/63)</p>
<p class="Text">‘ಮನುಷ್ಯನು ಯಾವುದೇ ಸಮಯದಲ್ಲಿ ಕಾಮದಿಂದಾಗಲಿ, ಭಯದಿಂದಾಗಲಿ, ಲೋಭದಿಂದಾಗಲಿ ಮತ್ತು ಜೀವನ-ರಕ್ಷಣೆಗಾಗಿಯೇ ಆಗಲಿ ಧರ್ಮವನ್ನು ತ್ಯಜಿಸಬಾರದು; ಏಕೆಂದರೆ ಧರ್ಮವು ನಿತ್ಯ ಮತ್ತು ಸುಖ-ದುಃಖಗಳು ಅನಿತ್ಯವಾಗಿವೆ ಹಾಗೂ ಜೀವ ನಿತ್ಯನಾಗಿದ್ದಾನೆ ಮತ್ತು ಈ ಜೀವನದ ಕಾರಣ ಅನಿತ್ಯವಾಗಿದೆ.’</p>
<p class="Text">ಧರ್ಮವೇ ಮನುಷ್ಯನ ಜೀವನ-ಪ್ರಾಣ ಮತ್ತು ಇಹಲೋಕ ಹಾಗೂ ಪರಲೋಕದಲ್ಲಿ ಶ್ರೇಯಸ್ಸನ್ನುಂಟುಮಾಡುವುದಾಗಿದೆ. ಪರಲೋಕದಲ್ಲಾದರೋ ಧರ್ಮವೊಂದೇ ಜೊತೆಗೆ ಬರುತ್ತದೆ; ಪತ್ನೀ, ಪುತ್ರರು, ಸಂಬಂಧಿಗಳು ಮುಂತಾದವರು ಯಾರೂ ಸಹ ಅಲ್ಲಿ ಸಂಗಡ ಬರಲಾರರು. ಆದ್ದರಿಂದ ಮನುಷ್ಯಮಾತ್ರನು ತನ್ನ ಶ್ರೇಯಸ್ಸಿಗಾಗಿ ನಿತ್ಯ-ನಿರಂತರ ಧರ್ಮವನ್ನು ಗಳಿಸಬೇಕು. ಮೇಲೆ ಹೇಳಲಾದ ಧರ್ಮಪ್ರಾಪ್ತಿಯು ಧರ್ಮವನ್ನು ತಿಳಿದ ಮಹಾಪುರುಷರ ಸತ್ಸಂಗದಿಂದ ಮತ್ತು ಅವರ ಅನುಪಸ್ಥಿತಿಯಲ್ಲಿ ಸತ್-ಶಾಸ್ತ್ರಗಳ ಅಧ್ಯಯನದಿಂದ ಆಗುತ್ತದೆ.</p>
<p class="Text">ತ್ಯಾಗಪೂರ್ವಕ ಧರ್ಮದ ಪಾಲನೆಯಿಂದ ಬೇರೆಯವರ ಮೇಲೆಯೂ ತುಂಬಾ ಒಳ್ಳೆಯ ಪ್ರಭಾವ ಬೀಳುತ್ತದೆ. ಅದರ ಪ್ರಭಾವದಿಂದ ಪಾಪಿ ಪುರುಷರೂ ಧರ್ಮಾತ್ಮರಾಗಿ ಬಿಡುತ್ತಾರೆ. ರಾಜಾ ಯುಧಿಷ್ಠಿರನ ಪ್ರಭಾವವೆಷ್ಟಿತ್ತೆಂದರೆ ಅವನು ವಾಸಿಸುತ್ತಿದ್ದ ದೇಶದಲ್ಲಿ ಧರ್ಮದ ಪ್ರಚಾರ, ಧನಧಾನ್ಯ-ವೃದ್ಧಿ ಮತ್ತು ದುರ್ಭಿಕ್ಷ, ಮಹಾಮಾರಿ ಮುಂತಾದುವು ತನ್ನಿಂದ ತಾನೇ ಇಲ್ಲವಾಗುತ್ತಿದ್ದುವು. ಯುಧಿಷ್ಠಿರ ಮಹಾರಾಜನ ಈ ಪ್ರಭಾವವನ್ನು ವಿಸ್ತಾರದಿಂದ ನೋಡಬಯಸುವುದಾದರೆ ಮಹಾಭಾರತದ ವಿರಾಟಪರ್ವದ ಇಪ್ಪತ್ತೆಂಟನೇ ಅಧ್ಯಾಯವನ್ನು ನೋಡಬೇಕು. ಇತರರೊಡನೆ ತ್ಯಾಗಪೂರ್ವಕ ವ್ಯವಹಾರ ಮಾಡುವವರೊಡನೆ ಇತರರೂ ತ್ಯಾಗಪೂರ್ವಕ ವ್ಯವಹಾರ ಮಾಡಬೇಕಾಗುತ್ತದೆ. ನಮ್ಮ ತ್ಯಾಗಪೂರ್ಣವಾದ ಪ್ರಾಚೀನ ಧಾರ್ಮಿಕ ಶಿಕ್ಷಣದಿಂದ, ನಮ್ಮ ಆತ್ಮದ ಕಲ್ಯಾಣವಾಗುತ್ತದೆ, ಇಹಲೋಹದಲ್ಲಿ ಎಲ್ಲ ಪ್ರಕಾರದಿಂದ ಲಾಭವೇ ಲಾಭವಾಗುತ್ತದೆ, ಆದರೆ ಲೌಕಿಕ ಲಾಭವಾಗದಿದ್ದರೂ ಇಲ್ಲಿನ ಸ್ವಾರ್ಥದ ಹಾನಿಯುಂಟಾದರೂ-ಒಂದು ವೇಳೆ ನಮ್ಮ ಪರಮಾರ್ಥ ಸಿದ್ಧವಾಗುವುದಾದರೆ ಅದು ನಮಗೆ ಮಹಾಲಾಭದ ವಿಷಯವಾಗಿದೆ. ಸರ್ವಸ್ವವು ಕಳೆದುಹೋಗಿ ಪರಮಾರ್ಥ ಸಿದ್ಧಿಯಾಗುವುದಾದರೆ ವಿಚಾರ ಮಾಡದೆ ಸರ್ವಸ್ವ ತ್ಯಾಗಮಾಡುವುದು ಉಚಿತವಾದುದು; ಏಕೆಂದರೆ ಮನುಷ್ಯ-ಜೀವನದ ಉದ್ದೇಶವು ಆತ್ಮನ ಕಲ್ಯಾಣವೇ ಹೊರುತು ಸಾಂಸಾರಿಕ ಭೋಗಪಡುವುದಲ್ಲ. ಆತ್ಮನ ಕಲ್ಯಾಣ ಅಥವಾ ಭಗವತ್ಪ್ರಾಪ್ತಿಯೇ ಧರ್ಮ-ಪಾಲನೆಯ ಅಂತಿಮ ಫಲವಾಗಿದೆ. ಆದುದರಿಂದ ನಮ್ಮ ಬಾಲಕರಲ್ಲಿ ಭಗವತ್ಪ್ರಾಪ್ತಿಗೆ ಕಾರಣವಾದ ಈ ಧರ್ಮಪಾಲನೆಗಾಗಿಯೇ ಪ್ರಾರಂಭದಿಂದಲೇ ಇಂತಹ ಭಾವಗಳು ತುಂಬಬೇಕು. ಪ್ರಾಚೀನ ಋಷ್ಯಾಶ್ರಮಗಳಲ್ಲಿ ಹೀಗೇ ಆಗುತ್ತಿತ್ತು.</p>
<p class="Text">ಮೇಲೆ ಹೇಳಿರುವ ಧರ್ಮವನ್ನು ದೃಷ್ಟಿಯಲ್ಲಿಟ್ಟುಕೊಂಡು ಬಾಲಕರಿಗಾಗಿ ಇಲ್ಲಿ ವಿಶೇಷ ಉಪಯೋಗವಾಗುವ ಕೆಲವು ವಿಷಯಗಳನ್ನು ಬರೆಯಲಾಗಿದೆ. ಮನುಷ್ಯನು ಆಲಸ್ಯ, ಪ್ರಮಾದ, ಭೋಗ, ದುರ್ವ್ಯಸನ, ದುರ್ಗುಣ ಮತ್ತು ದುರಾಚಾರಗಳನ್ನು ವಿಷಕ್ಕೆ ಸಮವೆಂದು ತಿಳಿದು ಅವುಗಳನ್ನು ತ್ಯಾಗಮಾಡಬೇಕು. ಸದ್ಗುಣ-ಸದಾಚಾರಗಳ ಆಚರಣೆ ವಿದ್ಯೆಯ ಅಭ್ಯಾಸ, ಬ್ರಹ್ಮಚರ್ಯದ ಪಾಲನೆ, ಮಾತಾ-ಪಿತೃಗಳು, ಗುರುಜನರು ಹಾಗೂ ದುಃಖಿ ಅನಾಥ ಪ್ರಾಣಿಗಳ ಸೇವೆಯನ್ನು ಕರ್ತವ್ಯವೆಂದರಿತು ನಿಸ್ವಾರ್ಥ ಭಾವದಿಂದ ಮಾಡಬೇಕು. ದೇವರ ಭಕ್ತಿಯನ್ನು ಅಮೃತಕ್ಕೆ ಸಮಾನವೆಂದರಿತು ಶ್ರದ್ಧಾ-ಪೂರ್ವಕವಾಗಿ ಅದನ್ನು ಮಾಡಬೇಕು. ಒಂದು ವೇಳೆ ಇವುಗಳಲ್ಲಿ ಒಂದನ್ನಾದರೂ ನಿಷ್ಕಾಮಭಾವದಿಂದ ಪಾಲಿಸಿದರೆ ಕಲ್ಯಾಣವಾಗುತ್ತದೆ, ಇನ್ನು ಎಲ್ಲವನ್ನೂ ಪಾಲಿಸುವುದರಿಂದ ಕಲ್ಯಾಣವಾಗುವುದರಲ್ಲಿ ಹೇಳುವುದೇನಿದೆ! ಆರು ಘಂಟೆಗಳ ಅವಧಿಗಿಂತ ಹೆಚ್ಚು ಕಾಲ ಮಲಗುವುದು, ಹಗಲು ಮಲಗುವುದು, ಹೊತ್ತುತಪ್ಪಿ ಮಲಗುವುದು, ಕೆಲಸ ಮಾಡುತ್ತ ಅಥವಾ ಸಾಧನೆ ಮಾಡುತ್ತ ಮಲಗುವುದು, ಕೆಲಸದಲ್ಲಿ ಎಚ್ಚರಿಕೆ ಇಲ್ಲದಿರುವುದು, ಅಲ್ಪಸಮಯದಲ್ಲಿ ಮುಗಿಸಬಹುದಾದ ಕೆಲಸಕ್ಕೆ ಹೆಚ್ಚು ಸಮಯ ತೊಡಗಿಸುವುದು, ಆವಶ್ಯಕವಾದ ಕಾರ್ಯಾರಂಭದಲ್ಲಿ ವಿಳಂಬ ಮಾಡುವುದು ಹಾಗೂ ಅಕರ್ಮಣ್ಯತೆಯನ್ನು ತನ್ನದಾಗಿಸಿಕೊಳ್ಳವುದು ಮುಂತಾದವೆಲ್ಲ ‘ಆಲಸ್ಯ’ದಲ್ಲಿ ಸೇರಿವೆ.</p>
<p class="Text">ಮನಸ್ಸು, ಮಾತು, ಶರೀರದ ಮೂಲಕ ಮಾಡಲು ಯೋಗ್ಯವಲ್ಲದ್ದನ್ನು ಮಾಡಲು ವ್ಯರ್ಥಪ್ರಯತ್ನಿಸುವುದು, ಹಾಗೂ ಮಾಡಲು ಯೋಗ್ಯವಾದ ಕಾರ್ಯದ ಅವಹೇಳನ ಮಾಡುವುದು ‘ಪ್ರಮಾದ’ವಾಗಿದೆ.</p>
<p class="Text">ಐಷಾರಾಮ, ರುಚಿ-ಶೋಕಿ, ಫ್ಯಾಷನ್-ವಿಲಾಸ, ವಿಷಯಗಳ ಸೇವನೆ, ಅತ್ತರ್-ಗುಲಾಬಿ, ಸೆಂಟ್-ಪೌಡರ್ ಮುಂತಾದುವುಗಳನ್ನು ಉಪಯೋಗಿಸುವುದು, ಶೃಂಗಾರ ಮಾಡಿಕೊಳ್ಳುವುದು, ಥಿಯೇಟರಿನಲ್ಲಿ ಸಿನಿಮಾ ಮುಂತಾದುವನ್ನು ನೋಡುವುದು ವಿಲಾಸ ಹಾಗೂ ಪ್ರಮಾದೋತ್ಪಾದಕ ಕ್ಲಬ್ ಗಳಿಗೆ ಹೋಗುವುದು ಮುಂತಾದುವುಗಳೆಲ್ಲ ‘ಭೋಗ’ವಾಗಿವೆ. </p>
<p class="Text">ಬೀಡಿ, ಸಿಗರೇಟು, ಗಾಂಜಾ, ಭಂಗಿ ಚರಸ್, ಕೊಕೇನ್, ಅಫೀಮು, ಗುಟಖಾ ಮುಂತಾದ ಮಾದಕ ವಸ್ತುಗಳ ಸೇವನೆ, ಪಗಡೆ-ಇಸ್ಪೀಟು ಆಡುವುದು ಮುಂತಾದುವೆಲ್ಲವೂ ‘ದುರ್ವ್ಯಸನ’ಗಳಾಗಿವೆ.</p>
<p class="Text">ಕಾಮ, ಕ್ರೋಧ, ಲೋಭ, ಮೋಹ, ದಂಭ, ದರ್ವ, ಅಭಿಮಾನ, ಅಹಂಕಾರ, ಮದ, ಈರ್ಷ್ಯೆ ಮುಂತಾದುವು ‘ದುರ್ಗುಣ’ಗಳಾಗಿವೆ.</p>
<p class="Text">ಹಿಂಸೆ, ಸುಳ್ಳು, ಕಳ್ಳತನ, ವ್ಯಭಿಚಾರ, ಮಾಂಸಭಕ್ಷಣ, ಮದಿರಾಪಾನ, ಜೂಜಾಡುವುದು ಮುಂತಾದುವು ‘ದುರಾಚಾರ’ಗಳಾಗಿವೆ. </p>
<p class="Text">ಸಂಯಮ, ಕ್ಷಮೆ, ದಯೆ, ಶಾಂತಿ, ಸಮತೆ, ಸರಳತೆ, ಸಂತೋಷ, ಜ್ಞಾನ, ವೈರಾಗ್ಯ, ನಿಷ್ಕಾಮತೆ ಮುಂತಾದುವು ‘ಸದ್ಗುಣ’ಗಳಾಗಿವೆ.</p>
<p class="Text">ಯಜ್ಞ, ದಾನ, ತಪಸ್ಸು, ತೀರ್ಥಸ್ನಾನ, ವ್ರತ ಮತ್ತು ಸೇವೆ-ಪೂಜೆ ಮಾಡುವುದು ಹಾಗೂ ಅಹಿಂಸೆ, ಸತ್ಯ, ಬ್ರಹ್ಮಚರ್ಯ ಪಾಲನೆ ಮಾಡುವುದು ಮುಂತಾದುವು ‘ಸದಾಚಾರ’ಗಳಾಗಿವೆ.</p>
<p class="Text">ಇವುಗಳಲ್ಲದೆ ವಿದ್ಯಾಭ್ಯಾಸ, ಬ್ರಹ್ಮಚರ್ಯ ಪಾಲನೆ ಮಾಡುವುದು, ತಂದೆ-ತಾಯಿ, ಗುರು ಜನರಸೇವೆ ಹಾಗೂ ದೇವರ ಭಕ್ತಿ-ಇವೆಲ್ಲವೂ ಪರಮ ಆವಶ್ಯಕ ಮತ್ತು ಕಲ್ಯಾಣಕಾರಿಗಳಾಗಿವೆ. ಆದ್ದರಿಂದ ಬಾಲಕರು ಮತ್ತು ನವಯುವಕರು ನಿಷ್ಕಾಮ ಭಾವದಿಂದ ಮೇಲೆ ತಿಳಿಸಿರುವ ಸಾಧನಗಳ ಮೂಲಕ ತಮ್ಮ ಜೀವನದ ಮಟ್ಟವನ್ನು ಉನ್ನತವಾಗಿಸಿಕೊಳ್ಳಲಿ, ಅದರ ಪತನವನ್ನು ಆಗತೊಡದಿರಲಿ ಎಂಬುದೇ ನಮ್ಮ ನಿವೇದನೆಯಾಗಿದೆ. </p>
<p class="Text">ಭಗವಂತನು ಗೀತೆಯಲ್ಲಿ ಹೇಳಿದ್ದಾನೆ — </p>
<p class="Shlok">ಉದ್ಧರೇವಾತ್ಮನಾಽಽತ್ಮಾನಂ ನಾತ್ಮಾನಮವಸಾದಯೇತ್ ।</p>
<p class="Shlok">ಆತ್ಮೈವ ಹ್ಯಾತ್ಮನೋ ಬಂಧುರಾತ್ಮೈವ ರಿಪುರಾತ್ಮನಃ ॥</p>
<p class="Shlok">ಬಂಧುರಾತ್ಮಾಽಽತ್ಮನಸ್ತಸ್ಯ ಯೇನಾತ್ಮೈವಾತ್ಮನಾ ಜಿತಃ ।</p>
<p class="Shlok">ಅನಾತ್ಮನಸ್ತು ಶತುೃತ್ವೇ ವರ್ತೇತಾತ್ಮೈವ ಶತ್ರುವತ್ ॥</p>
<p class="TXT-Right">(6/5-6)</p>
<p class="Text">‘ತನ್ನ ಮೂಲಕ ಸಂಸಾರ-ಸಮುದ್ರದಿಂದ ತನ್ನನ್ನು ಉದ್ಧರಿಸಿಕೊಳ್ಳಲಿ ಮತ್ತು ತನ್ನನ್ನು ಅಧೋಗತಿಗೆ ಕೊಂಡೊಯ್ಯದಿರಲಿ; ಏಕೆಂದರೆ ಈ ಮನುಷ್ಯನು ತಾನೇ ಮಿತ್ರನಾಗಿದ್ದಾನೆ ಮತ್ತು ತಾನೇ ತನ್ನ ಶತ್ರುವಾಗಿದ್ದಾನೆ. ಯಾವ ಜೀವಾತ್ಮನ ಮೂಲಕ ಮನಸ್ಸು ಮತ್ತು ಇಂದ್ರಿಯಗಳ ಸಹಿತ ಶರೀರವು ಗೆಲ್ಲಲ್ಪಟಿದೆಯೋ ಆ ಜೀನಾತ್ಮನಿಗಾದರೋ ಅವನು ತನಗೆ ತಾನೇ ಮಿತ್ರನಾಗಿದ್ದಾನೆ ತನಗೆ ಮತ್ತು ಯಾರ ಮೂಲಕ ಮನಸ್ಸು ಮತ್ತು ಇಂದ್ರಿಯಗಳ ಸಹಿತ ಶರೀರವು ಗೆಲ್ಲಲ್ಪಟ್ಟಿಲ್ಲವೋ ಅವನು ತನಗೆ ತಾನೇ ಶತ್ರುವಿನಂತೆ ಶತ್ರುತ್ವದಿಂದ ವ್ಯವಹರಿಸುತ್ತಾನೆ.’ ಯಾವ ಮನುಷ್ಯನು ತನ್ನ ಮನ-ಇಂದ್ರಿಯಗಳನ್ನು ಗೆಲ್ಲುತ್ತಾನೋ, ಅವನು ತನಗೆ ತಾನೇ ಮಿತ್ರನಾಗುತ್ತಾನೆ ಮತ್ತು ಯಾರು ಗೆಲ್ಲುವುದಿಲ್ಲವೋ, ಅವನು ತನಗೆ ತಾನೇ ಶತ್ರುವಾಗುತ್ತಾನೆ ಎಂಬುದು ಇದರಿಂದ ಸಿದ್ಧವಾಗುತ್ತದೆ; ಏಕೆಂದರೆ ಮನ-ಇಂದ್ರಿಯಗಳ ಮೇಲೆ ವಿಜಯ ಸಾಧಿಸುವ ಪುರುಷನೇ ವಿಷಯಗಳಿಂದ ಮನ-ಇಂದ್ರಿಯಗಳನ್ನು ಹಿಂದಿರುಗಿಸಿ ದುರ್ಗುಣ-ದುರಾಚಾರಗಳ ತ್ಯಾಗ ಮಾಡಿ ಸದ್ಗುಣ-ಸದಾಚಾರಗಳನ್ನು ಸೇವಿಸಿ ಆತ್ಮಕಲ್ಯಾಣ ಮಾಡಿಕೊಳ್ಳಬಲ್ಲನು.</p>
<p class="Text">ಶ್ರುತಿ ಮತ್ತು ಸ್ಮೃತಿಗಳು ಉತ್ತಮವೆಂದು ಹೇಳುವ ಆಚರಣೆಯನ್ನು ಹಾಗೂ ಸತ್ಪುರುಷರು ಆಚರಿಸುವ ಆಚರಣೆಯನ್ನು ಹಾಗೂ ಈ ಆಚರಣೆಗಳು ಒಳ್ಳೆಯದೆಂದು ನಮ್ಮ ಆತ್ಮವೂ ಒಪ್ಪಿಕೊಳ್ಳುವುದನ್ನು ‘ಧರ್ಮ’ವಾಗಿದೆ. </p>
<p class="Text">ಮನುವು ಹೇಳಿದ್ದಾನೆ—</p>
<p class="Shlok">ವೇದಃ ಸ್ಮೃತಿಃ ಸದಾಚಾರಃ ಸ್ವಸ್ಯ ಚಪ್ರಿಯಮಾತ್ಮನಃ ।</p>
<p class="Shlok">ಏತಚ್ಚತುರ್ವಿಧಂ ಪ್ರಾಹುಃ ಸಾಕ್ಷಾತ್ ಧರ್ಮಸ್ಯ ಲಕ್ಷಣಮ್ ॥ </p>
<p class="TXT-Right">(2/9)</p>
<p class="Text">‘ಶ್ರೇಷ್ಠ ವೇದ, ಸ್ಮೃತಿ, ಸದಾಚಾರ ಮತ್ತು ತ್ನ ಆತ್ಮನ ರುಚಿಗನುಸಾರ ಪರಿಣಾಮದಲ್ಲಿ ಹಿತಕರವಾದ ಈ ನಾಲ್ಕು ಪ್ರಕಾರಗಳು ಸಾಕ್ಷಾತ್ ಧರ್ಮದ ಲಕ್ಷಣವೆಂದು ಹೇಳುತ್ತಾರೆ.’ </p>
<p class="Shlok">ಶ್ರುತಿಸ್ಮೃತ್ಸುದಿತಂ ಧರ್ಮಮನುತಿಷ್ಠನ್ ಹಿ ಮಾನವಃ ।</p>
<p class="Shlok">ಇಹ ಕೀರ್ತಿಮವಾಪ್ನೋತಿ ಪ್ರೇತ್ಯ ಚಾನುತ್ತಮಂ ಸುಖಮ್ ॥</p>
<p class="TXT-Right">(2/9)</p>
<p class="Text">‘ಯಾವ ಮನುಷ್ಯನು ವೇದ ಮತ್ತು ಸ್ಮೃತಿಯಲ್ಲಿ ಹೇಳಿರುವ ಧರ್ಮವನ್ನು ಪಾಲಿಸುತ್ತಾನೋ, ಅವನು ನಿಸ್ಸಂದೇಹವಾಗಿ ಈ ಪ್ರಪಂಚದಲ್ಲಿ ಕೀರ್ತಿಯನ್ನು ಮತ್ತು ಸತ್ತ ಬಳಿಕ ಪರಮಾತ್ಮ ಪ್ರಾಪ್ತಿರೂಪೀ ಸರ್ವೋತ್ತಮ ಸುಖವನ್ನು ಹೊಂದುತ್ತಾನೆ.’ ಆದ್ದರಿಂದ ಯುವಕರಲ್ಲಿ ನನ್ನ ನಿವೇದನೆ ಏನೆಂದರೆ- ಈ ದಿನಗಳಲ್ಲಿ ನಮ್ಮ ತೀರ ಪತನವಾಗುತ್ತಿದೆಯೋ ಅದರಿಂದ ನಮ್ಮನ್ನು ರಕ್ಷಿಸಿಕೊಂಡು ನಮ್ಮ ಆತ್ಮವನ್ನು ಉದ್ಧರಿಸಿಕೊಳ್ಳೋಣ ಹಾಗೂ ಈ ಲೋಕ ಮತ್ತು ಪರಲೋಕದಲ್ಲಿ ನಮ್ಮ ಪರಮ ಕಲ್ಯಾಣವಾಗುವಂತಹ ಆಚರಣೆಯನ್ನು ಮಾಡೋಣ, ಈ ದಿಕ್ಕಿನಲ್ಲಿ ಹೃತ್ಪೂರ್ವಕವಾಗಿ ತೊಡಗುವುದಲ್ಲದೆ ನಮ್ಮ ಭೌತಿಕ ಮತ್ತು ಬೌದ್ಧಿಕ, ವ್ಯಾವಹಾರಿಕ ಮತ್ತು ಸಾಮಾಜಿಕ, ನೈತಿಕ, ಧಾರ್ಮಿಕ ಹಾಗೂ ಆಧ್ಯಾತ್ಮಿಕ ಅಥವಾ ಪಾರಮಾರ್ಥಿಕ ಉನ್ನತಿಯಾಗಲಿ; ಮಾನವ ಜೀವನ ಸಫಲವಾಗಲಿ, ಇಲ್ಲಿ ಅಭ್ಯುದಯ ಪಡೆದು ಕೊನೆಯಲ್ಲಿ ಮುಕ್ತಿಯು ಪ್ರಾಪ್ತವಾಗಲಿ.</p>
<p class="Sub-Heading" id="toc_marker-3-2">ಭೌತಿಕ, ಚಾದ್ಧಿಕ, ವ್ಯಾವಹಾರಿಕ, ಸಾಮಾಜಿಕ, ನೈತಿಕ, ಧಾರ್ಮಿಕ ಮತ್ತು ಆಧ್ಯಾತ್ಮಿಕ ಉನ್ನತಿಯ ಸ್ವರೂಪಗಳು ಮತ್ತು ಅವುಗಳ ಫಲ</p>
<p class="Text">ಯಾವುದರಿಂದ ಶರೀರವು ನಿರೋಗಿಯಾಗಿದೆಯೋ ಹಾಗೂ ಪ್ರಪಂಚದಲ್ಲಿ ಧನ, ಧಾನ್ಯ ಮತ್ತು ಶಿಲ್ಪ-ವಿದ್ಯಾದಿಗಳ ಉನ್ನತಿಯಾಗುತ್ತದೆಯೋ ಇದು ‘ಭೌತಿಕ ಉನ್ನತಿ’ ಯಾಗಿದೆ. ಆಕಾಶ, ವಾಯು, ತೇಜ, ಜಲ, ಪೃಥ್ವಿ- ಈ ಐದು ಭೂತಗಳ ಕಾರ್ಯರೂಪವಾದ ಪದಾರ್ಥಗಳಿಗೆ ಸಂಬಂಧಿಸಿದ ಉನ್ನತಿಯನ್ನು ಭೌತಿಕ ಉನ್ನತಿ ಎಂದು ಹೇಳುತ್ತಾರೆ ಎಂಬುದೇ ಅಭಿಪ್ರಾಯವಾಗಿದೆ. ಆದರೆ ಈ ಭೌತಿಕ ಉನ್ನತಿ ಯಾವಾಗ ನಿಷ್ಕಾಮಭಾವದಿಂದ ಅಹಿಂಸೆ, ಸತ್ಯ ಮತ್ತು ಸಮಸ್ತ ಪ್ರಾಣಿಗಳ ಹಿತದ ದೃಷ್ಟಿಯಿಂದ ಮಾಡಲಾಗುತ್ತದೆಯೋ ಆಗಲೇ ಶ್ರೇಯಸ್ಕರವಾಗುತ್ತದೆ; ಇದಕ್ಕೆ ವಿರುದ್ಧವಾಗಿ ‘ಅಣುಬಾಂಬು’ ಮುಂತಾದುವುಗಳಿಂದ ಜನತೆಯ ಸಂಹಾರ ಮಾಡುವಂತಹ ಭೌತಿಕ ಉನ್ನತಿಯಾದರೋ ಭಯಾನಕ ಮತ್ತು ಪತನಕಾರೀಯಾಗಿದೆ. ಯಾವುದರಿಂದ ನಮ್ಮ ಲೌಕಿಕ ಮತ್ತು ಪಾರಲೌಕಿಕ ಜ್ಞಾನ ಹೆಚ್ಚುತ್ತದೆಯೋ, ಸದ್ಗುಣ ಮತ್ತು ಸದ್ಭಾವಗಳ ವೃದ್ಧಿಯಾಗುತ್ತದೆಯೋ, ಅನೇಕ ಪ್ರಚಾರವಾದ ಭಾಷೆ, ಲಿಪಿ, ಶ್ರುತಿ-ಸ್ಮೃತಿ, ಇತಿಹಾಸ-ಪುರಾಣಾದಿ ಶಾಸ್ತ್ರಗಳ, ಹಾಗೂ ವ್ಯಾಕರಣ, ಛಂದಸ್ಸು, ಜ್ಯೋತಿಷ್ಯ, ಕಲ್ಪ, ನಿರುಕ್ತ, ಶಿಕ್ಷಾ, ಗಣಿತ, ನೀತಿ, ದೇವ ವಿದ್ಯೆ, ಬ್ರಹ್ಮವಿದ್ಯೆ, ನಿಧಿವಿದ್ಯೆ, ನಕ್ಷತ್ರವಿದ್ಯೆ, ಸರ್ಪವಿದ್ಯೆ, ಸಂಗೀತ, ಲಲಿತಕತೆ ಮುಂತಾದ ವಿದ್ಯೆಗಳ ಜ್ಞಾನವಾಗುವುದೋ ಹಾಗೂ ನಮ್ಮ ಬುದ್ಧಿ ಸೂಕ್ಷ್ಮವೂ, ತೀಕ್ಷ್ಣವೂ, ಶುದ್ಧ ಮತ್ತು ಸ್ಥಿರವಾಗುತ್ತದೋ, ಅದರ ಹೆಸರು ಬೌದ್ಧಿಕ ಉನ್ನತಿಯಾಗಿದೆ; ಆದರೆ ಈ ಬೌದ್ಧಿಕ ಉನ್ನತಿಯು, ರಾಗ-ದ್ವೇಷಾದಿ ದೋಷಗಳಿಂದ ರಹಿತವಾಗಿ, ಕ್ಷಮೆ, ದಯೆ, ಉದಾರತೆ, ಜ್ಞಾನ, ವಿವೇಕ, ವೈರಾಗ್ಯ, ಭಕ್ತಿ ಮೊದಲಾದ ಗುಣಗಳಿಂದ ಯುಕ್ತವಾಗಿದ್ದರೆ ಈ ಲೋಕ ಮತ್ತು ಪರಲೋಕದಲ್ಲಿ ಶ್ರೇಯಸ್ಕರವಾಗುತ್ತದೆ. ಇದಕ್ಕೆ ವಿರುದ್ಧವಾಗಿ ಪ್ರಪಂಚವನ್ನು ನಾಶಪಡಿಸಲು ಬುದ್ಧಿಯು ಕೂಡಿದ್ದರೆ ಹಾನಿ ಮತ್ತು ಪತನಕ್ಕೆ ಕಾರಣವಾಗಿದೆ.</p>
<p class="Text">ಕುಶಲತೆಯಿಂದ ದೇಶ ವಿದೇಶಗಳಲ್ಲಿ ವ್ಯವಸಾಯಬುದ್ಧಿಯಿಂದ ಪದಾರ್ಥಗಳ ಉತ್ಪಾದನೆ, ನಿರ್ಮಾಣ, ಆದಾನ-ಪ್ರದಾನ ಮತ್ತು ಕ್ರಯ-ವಿಕ್ರಯ ಹಾಗೂ ಕಲಾ-ಕೌಶಲ್ಯದ ಉನ್ನತಿ ಮತ್ತು ವೃದ್ಧಿ ಮಾಡುವುದು ಹಾಗೂ ಪ್ರತ್ಯೇಕ ವ್ಯಕ್ತಿಯ ಜೊತೆಗೆ ಕುಶಲತೆ ಮತ್ತು ಸಭ್ಯತೆಯಿಂದ ವ್ಯವಹಾರ ಮಾಡುವುದೇ ಮುಂತಾದುವುಗಳು ‘ವ್ಯಾವಹಾರಿಕ ಉನ್ನತಿ’ ಯಾಗಿದೆ. ಈ ‘ವ್ಯಾವಹಾರಿಕ ಉನ್ನತಿಯು’ ಸುಳ್ಳು, ಕಪಟ, ಕಳ್ಳತನ, ಮೋಸ ಮತ್ತು ಸ್ವಾರ್ಥವಿಲ್ಲದೆ ಸತ್ಯ, ಸಮತೆ, ಸಂತೋಷ, ಸಂಯಮ ಮುಂತಾದ ಗುಣಗಳಿಂದ ಕೂಡಿದಾಗ ಮುಕ್ತಿಯನ್ನು ಕೊಡುವಂತಹುದಾಗುತ್ತದೆ ಮತ್ತು ಇದಕ್ಕೆ ವಿಪರೀತವಾಗಿ ಇಂದಿನ ವ್ಯಾಪಾರದಂತೆ ಅನ್ಯಾಯಪೂರ್ಣವಾದಲ್ಲಿ ದೇಶ ಮತ್ತು ರಾಷ್ಟ್ರಕ್ಕೆ ಹಾನಿಕಾರಕ ಹಾಗೂ ಆತ್ಮದ ಪತನವನ್ನು ಮಾಡುವಂತಹುದಾಗಿದೆ.</p>
<p class="Text">ಈ ದಿನಗಳಲ್ಲಿ ಜಾತಿ ಮತ್ತು ಸಮಾಜದಲ್ಲಿ ಹರಡಿಕೊಂಡಿರುವ ವರದಕ್ಷಿಣೆ ತೆಗೆದುಕೊಳ್ಳುವುದು, ಮುಂತಾದ ಕೆಟ್ಟ ರೀತಿಗಳು ಹಾಗೂ ವಿವಾಹ ಮತ್ತು ಅನ್ಯಾನ್ಯ ಪ್ರಸಂಗಗಳಲ್ಲಿ ಧನವನ್ನು ಹೇರಳವಾಗಿ ಖರ್ಚು ಮಾಡುವುದು ಮೊದಲಾದ ದುಂದುಗಾರಿಕೆ ಖರ್ಚುಗಳನ್ನು ಅಪಾಯಕಾರಿಯೆಂದು ತಿಳಿದು ಅವುಗಳನ್ನು ಸುಧಾರಿಸುವುದು ಹಾಗೂ ದೇಶ, ಜಾತಿ ಮತ್ತು ಸಮಾಜದ ಏಳಿಗೆ ಮತ್ತು ಹಿತ ಸಾಧಿಸುವುದು ‘ಸಾಮಾಜಿಕ ಉನ್ನತಿ’ ಯಾಗಿದೆ.</p>
<p class="Text">ರೈಲಿನಲ್ಲಿ ಪ್ರಯಾಣ ಮಾಡುವ ಸಮಯದಲ್ಲಿ ಜಾಗವಿದ್ದರೂ ತನ್ನ ಬೋಗಿಯೊಳಗೆ ಇತರರನ್ನು ಪ್ರವೇಶ ಮಾಡಲು ಬಿಡದಿರುವುದು, ಕೆಳ ದರ್ಜೆಯ ಟಿಕೆಟ್ ಪಡೆದು ಮೆಲ್ದದರ್ಜೆಯ ಬೋಗಿಯಲ್ಲಿ ಕುಳಿತು ಪ್ರಯಾಣ ಮಾಡುವುದು ಟಿಕೆಟಿಗೆ ಗೊತ್ತುಪಡಿಸಿರುವ ಪರಿಮಾಣಕ್ಕಿಂತ ಹೆಚ್ಚು ಭಾರವನ್ನು ಬಾಡಿಗೆ ಕೊಡದೆ ತೆಗೆದುಕೊಂಡು ಹೋಗುವುದು, ಅಧಿಕಾರಿ ಅಥವಾ ಪಂಚ(ನಾಯ ಮಾಡುವವ)ನಾಗಿ ಪಕ್ಷಪಾತ ಮಾಡುವುದು, ವ್ಯಾಪಾರದಲ್ಲಿ ಸುಳ್ಳು, ಕಪಟ, ಕಳ್ಳತನ, ಮೋಸ ಮಾಡುವುದು ಮತ್ತು ಸುಳ್ಳು ಲೆಕ್ಕ-ಪತ್ರವಿಡುವುದು, ಸರ್ಕಾರದ ಮತ್ತು ರೈಲ್ವೇ ಕರ್ಮಚಾರಿಗಳೊಡನೆ ಸೇರಿಕೊಂಡು ಕಳವು ಮಾಡುವುದು, ಲಂಚಾದಿಗಳನ್ನು ಪಡೆದು ಕಳ್ಳತನ ಹಾಗೂ ಅನೈತಿಕ ಕಾರ್ಯಗಳಿಗೆ ಸಹಾಯ ಮಾಡುವುದು ಮುಂತಾದುವು ‘ನೈತಿಕ ಪತನ’ವಾಗಿದೆ.</p>
<p class="Text">ಸುಳ್ಳು, ಕಪಟ, ಕಳ್ಳತನ, ಅಪ್ರಾಮಾಣಿಕತೆ, ಮದ್ಯಪಾನ, ಮಾಂಸಭಕ್ಷಣ, ದ್ಯೂತ ಮತ್ತು ಹಿಂಸೆ ಮೊದಲಾದ ಶಾಸ್ತ್ರನಿಷಿದ್ಧವಾದ ದೋಷಗಳಿಂದ ರಹಿತನಾಗಿ ಯಜ್ಞ, ದಾನ, ತಪ, ಸೇವೆ, ಪೂಜೆ, ತೀರ್ಥಸ್ನಾನ, ವ್ರತ, ಪರೋಪಕಾರ, ಶೌಚಾಚಾರ, ಸದಾಚಾರ ಮುಂತಾದ ಶಾಸ್ತ್ರಾನುಕೂಲ ಧರ್ಮವನ್ನು ಶ್ರದ್ಧಾಪೂರ್ವಕವಾಗಿ ಪಾಲಿಸುವುದು ‘ಧಾರ್ಮಿಕ ಉನ್ನತಿ’ ಯಾಗಿದೆ. ಈ ಧಾರ್ಮಿಕ ಉನ್ನತಿಯು ಒಂದು ವೇಳೆ ನಿಷ್ಕಾಮ ಭಾವದಿಂದ ಅಥವಾ ಭಗವತ್ಪ್ರೀತ್ಯರ್ಥ ಅಥವಾ ಭಗವತ್ ಪ್ರಾಪ್ಯಪ್ತ್ಯರ್ಥವಾದರೆ ಈ ಲೋಕ ಮತ್ತು ಪರಲೋಕದಲ್ಲಿ ಶ್ರೇಯಸ್ಸನ್ನುಂಟು ಮಾಡುವುದಾಗಿದೆ ಹಾಗೂ ಒಂದು ವೇಳೆ ಸಕಾಮಭಾವದಿಂದ ಮಾಡಿದರೆ ಈ ಲೋಕ ಮತ್ತು ಪರಲೋಕದ ಕಾಮನೆಗಳನ್ನು ಪೂರ್ತಿಗೊಳಿಸುವುದಾಗಿದೆ.</p>
<p class="Text">ಆತ್ಮ ಮತ್ತು ಪರಮಾತ್ಮನ ಯಥಾರ್ಥ ಜ್ಞಾನವಾಗುವುದಕ್ಕೆ ಸತ್ಸಂಗ ಮತ್ತು ಸ್ವಾಧ್ಯಾಯ ಮಾಡುವುದು, ವಿವೇಕ-ವೈರಾಗ್ಯಪೂರ್ವಕವಾಗಿ ಸಾಂಸಾರಿಕ ವಿಷಯ ಭೋಗಗಳಿಂದ ಮನಸ್ಸು ಮತ್ತು ಇಂದ್ರಿಯಗಳನ್ನು ಸಂಯಮಗೊಳಿಸುವುದು, ನಿಷ್ಕಾಮ ಭಾವದಿಂದ ನಿತ್ಯ-ನಿರಂತರ ಭಗವಂತನ ನಾಮಜಪ ಮತ್ತು ಸ್ವರೂಪ-ಧ್ಯಾನ ಮಾಡುವುದು, ಸಖ್ಯ ದಾಸ್ಯ ಮೊದಲಾದ ಭಾವಗಳಿಂದ ಭಗವಂತನ ಉಪಾಸನೆ ಮಾಡುವುದು, ಭಗವಂತನನ್ನು ಪೂಜಿಸುವುದು, ಅವನಿಗೆ ನಮಸ್ಕಾರ ಮಾಡುವುದು, ಅವನನ್ನು ಸ್ತುತಸುವುದು ಪ್ರಾರ್ಥಿಸುವುದು, ಕಥಾ-ಕೀರ್ತನೆ ಮಾಡುವುದು, ಯಮ, ನಿಯಮ, ಆಸನ, ಪ್ರಾಣಾಯಾಮ, ಪ್ರತ್ಯಹಾರ, ಧಾರಣಾ, ಧ್ಯಾನ, ಸಮಾಧಿ ರೂಪೀ ಅಷ್ಟಾಂಗಯೋಗದ ಮೂಲಕ ಹಾಗೂ ಅದ್ವೈತ ಸಿದ್ಧಾಂತಕ್ಕನುಸಾರವಾಗಿ ಬ್ರಹ್ಮನನ್ನು ಯಥಾರ್ಥವಾಗಿ ತಿಳಿಯುವ ಸಾಧನೆ ಮಾಡುವುದು ಮುಂತಾದುವೆಲ್ಲ ‘ಆಧ್ಯಾತ್ಮಿಕ ಉನ್ನತಿ’ಯ ಕಾರಣವಾಗಿವೆ. ಆದ್ದರಿಂದ ಈ ಸಾಧನಗಳಲ್ಲಿನ ಯಾವುದಾದರೂ ಸಾಧನೆಯನ್ನು ಪರಮಾತ್ಮನ ಪ್ರಾಪ್ತಿಯ ಉದ್ದೇಶದಿಂದ ಮಾಡುವುದು ‘ಆಧ್ಯಾತ್ಮಿಕ ಉನ್ನತಿ’ ಯಾಗಿದೆ.</p>
<p class="Sub-Heading" id="toc_marker-3-3">ಉನ್ನತಿಯ ಸಾಧನ</p>
<p class="Text">ಎಲ್ಲ ಪ್ರಕಾರದಿಂದ ಅತಿಹೆಚ್ಚು ಬಾಲಕರ ಉನ್ನತಿ ಯಾವ ಪ್ರಕಾರದಿಂದ ಆಗುವುದೆಂಬ ವಿಷಯವಾಗಿ ಈಗ ವಿಚಾರ ಮಾಡೋಣ. ಬಾಲ್ಯಾವಸ್ಥೆಯಲ್ಲಿರುವವರಾದರೋ ಬಾಲಕರೇ ಆಗಿದ್ದಾರೆ; ಆದರೆ ಯಾರ ತಂದೆ-ತಾಯಿಯರು ಇನ್ನೂ ಜೀವಿಸಿದ್ದಾರೆಯೋ, ಅವರ ವಯಸ್ಸು ಅಧಿಕವಾಗಿದ್ದರೂ ತಂದೆ-ತಾಯಿಯರ ಸಮಕ್ಷದಲ್ಲಿ ಅವರೂ ಬಾಲಕರ ಸಮಾನರೇ ಆಗಿದ್ದಾರೆ. ಯಾರಿಗೆ ಕರ್ತವ್ಯ-ಅಕರ್ತವ್ಯಜ್ಞಾನವಿಲ್ಲವೋ, ಅವರೂ ಸಹ ಬಾಲಕರ ಸಮಾನರಾಗಿಯೇ ಇದ್ದಾರೆ. ಮೊಟ್ಟಮೊದಲು ಬಾಲಕರು ತಮ್ಮ ವಿನಚರ್ಯೆಯನ್ನು ಹೇಗೆ ರೂಪಿಸಿಕೊಳ್ಳಬೇಕೆಂಬುದನ್ನು ವಿಚಾರ ಮಾಡೋಣ. </p>
<p class="Text">ಕಡೆಯ ಪಕ್ಷ ಸೂರ್ಯೋದಕ್ಕೆ ಒಂದು ಘಂಟೆ ಮುಂಚೆ ಏಳಬೇಕು ಮತ್ತು ಏಳುತ್ತಲೇ ಭಗವಂತನ ನಾಮ-ರೂಪದ ಸ್ಮರಣೆ ಹಾಗೂ, ಅವನಿಗೆ ನಮಸ್ಕಾರ ಮಾಡಬೇಕು. ನಂತರ —</p>
<p class="Shlok">ತ್ವಮೇವ ಮಾತಾ ಚ ಪಿತಾ ತ್ವಮೇವ</p>
<p class="Shlok">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Shlok">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ</p>
<p class="Shlok">ತ್ವಮೇವ ಸರ್ವಂ ಮಮದೇವದೇವ ॥</p>
<p class="Text">‘ನೀನೇ ತಾಯಿ ಮತ್ತು ನೀನೇ ತಂದೆಯಾಗಿರುವೆ, ನೀನೇ ಬಂಧು ಮತ್ತು ನೀನೇ ಮಿತ್ರನಾಗಿರುವೆ. ನೀನೇ ವಿದ್ಯೆಯೂ ನೀನೇ ಧನವೂ. ಹೇ! ದೇವತೆಗಳ ದೇವನೇ! ನನಗಾದರೋ ಸರ್ವಸ್ವವೂ ನೀನೇ ಆಗಿದ್ದೀಯೆ’.</p>
<p class="Text">ಈ ಪ್ರಕಾರ ಸ್ತುತಿಮಾಡಿ ಭಗವಂತನಲ್ಲಿ ಪರಮಶ್ರದ್ಧೆ ಮತ್ತು ಅನನ್ಯ ಭಕ್ತಿ ಇರಲಿ ಹಾಗೂ ಭಗವಂತನ ನಾಮ ಮತ್ತು ಸ್ವರೂಪದ ಸ್ಮೃತಿ ನಿತ್ಯನಿರಂತರವಾಗಿರಲಿ- ಅದಕ್ಕಾಗಿ ಭಗವಂತನನ್ನು ಹೃದಯಪೂರ್ವಕವಾಗಿ ಪ್ರಾರ್ಥಿಸಬೇಕು. ಇದಾದ ನಂತರ, ಭೂಮಿ ತಾಯಿಗೆ ನಮಸ್ಕರಿಸಿ ಶಾಸ್ತ್ರವಿಧಿಗನುಸಾರವಾಗಿ ಶೌಚ-ಸ್ನಾನ ಮಾಡಬೇಕು.</p>
<p class="Text">ಮಲತ್ಯಾಗ ಮಾಡಿ ಮೂರು ಬಾರಿ ಮೃತ್ತಿಕೆ ಮತ್ತು ನೀರಿನಿಂದ ಗುದಪ್ರದೇಶವನ್ನು ತೊಳೆಯಬೇಕು, ನಂತರ ದುರ್ಗಂಧ ಮತ್ತು ಜಿಡ್ಡು ಇರುವವರೆಗೆ ಕೇವಲ ನೀರಿನಿಂದ ತೊಳೆಯಬೇಕು. ಮಲ ಅಥವಾ ಮೂತ್ರ ವಿಸರ್ಜನೆ ಮಾಡಿದ ನಂತರ ಉಪಸ್ಥವನ್ನೂ ನೀರಿನಿಂದ ತೊಳೆಯಬೇಕು. ಮಲತ್ಯಾಗದ ನಂತರ ಮೃತ್ತಿಕೆ ಮತ್ತು ಜಲದಿಂದ ಹತ್ತು ಬಾರಿ ಎಡ. ಕೈಯನ್ನು ಮತ್ತು ಏಳು ಬಾರಿ ಎರಡೂ ಕೈಗಳನ್ನು ಸೇರಿಸಿ ತೊಳೆಯಬೇಕು. ಮೃತ್ತಿಕೆ ಮತ್ತು ನೀರಿನಿಂದ ಕಾಲುಗಳನ್ನು ಒಂದು ಬಾರಿ ಹಾಗೂ ಪಾತ್ರೆಯನ್ನು ಮೂರು ಬಾರಿ ತೊಳೆಯಬೇಕು. ಕೈಕಾಲುಗಳನ್ನು ತೊಳೆದ ನಂತರ ಮುಖವನ್ನು ತೊಳೆದು ಹಲ್ಲು ತಿಕ್ಕಿ ಹನ್ನೆರಡುಬಾರಿ ಕಡಿಮೆಯಿಲ್ಲದಂತೆ ಬಾಯಿ ಮುಕ್ಕುಳಿಸಬೇಕು. ಮತ್ತೆ ಸ್ನಾನಮಾಡಬೇಕು.</p>
<p class="Text">ಯಜ್ಞೊಪವೀತಧಾರಿಯಾಗಿದ್ದರೆ ಅವನು ಸಂಧ್ಯೋಪಾಸನೆ, ಗಾಯತ್ರೀಜಪ, ವೇದಾಧ್ಯಯನ, ತರ್ಪಣ, ಪೂಜೆ, ಹೋಮ ಮುಂತಾದುವನ್ನು ವಿಧಿಪೂರ್ವಕವಾಗಿ ಮಾಡಬೇಕು. </p>
<p class="Text">ಮನುವು ಹೇಳಿದ್ದಾನೆ —</p>
<p class="Shlok">ನಿತ್ಯಂ ಸ್ನಾತ್ವಾ ಶುಚಿಃ ಕುರ್ಯಾದ್ ದೇವರ್ಷಿಪಿತೃತರ್ಪಣಮ್ । </p>
<p class="Shlok">ದೇವತಾಭ್ಯರ್ಚನಂ ಚೈವ ಸಮಿದಾಧಾನಮೇವ ಚ ॥</p>
<p class="TXT-Right">(2/176)</p>
<p class="Text">‘ಬ್ರಹ್ಮಚಾರೀ ಬಾಲಕನು ನಿತ್ಯ ಸ್ನಾನಮಾಡಿ ಶುದ್ಧವಾಗಿ ದೇವತೆ, ಋಷಿ ಮತ್ತು ಪಿತೃಗಳಿಗೆ ತರ್ಪಣ ಹಾಗೂ ದೇವತೆಗಳ ಪೂಜೆ ಮತ್ತು ಸಮಿತ್ತುಗಳಿಂದ ಪ್ರಜ್ವಲಿತ ಅಗ್ನಿಯಲ್ಲಿ ಹೋಮವನ್ನು ಅವಶ್ಯವಾಗಿ ಮಾಡಬೇಕು.’</p>
<p class="Text">ಕನಿಷ್ಟಪಕ್ಷ ಪ್ರಾತಃಕಾಲ ಮತ್ತು ಸಾಯಂಕಾಲ ವಿಧಿಪೂರ್ವಕವಾಗಿ ಸಂಧ್ಯೋಪಾಸನೆ ಮತ್ತು ಗಾಯತ್ರೀ ಜಪವನ್ನಾದರೂ ಪ್ರತಿ ಯಜ್ಞೋಪವೀತಧಾರಿಯಾದ ಬಾಲಕನು ಅಗತ್ಯವಾಗಿ ಮಾಡಬೇಕು. </p>
<p class="Text">ಮನವು ಹೇಳಿದ್ದಾನೆ —</p>
<p class="Shlok">ನ ತಿಷ್ಠತಿ ತು ಯಃ ಪೂರ್ವಾಂ ನೋಪಾಸ್ತೇ ಯಶ್ಚ ಪಶ್ಚಿಮಾಮ್ । </p>
<p class="Shlok">ಸ ಶೂದ್ರವದ್ ಖಡಿಷ್ಕಾರ್ಯಃ ಸರ್ವಸ್ಮಾದ್ ದ್ವಿಜಕರ್ಮಣಃ ॥ </p>
<p class="TXT-Right">(2/103)</p>
<p class="Text">‘ಯಾವ ಮನುಷ್ಯನು ಪ್ರಾತಃ ಸಂಧ್ಯೋಪಾಸನೆಯನ್ನಾಗಲೀ ಅಥವಾ ಸಾಯಂ ಸಂಧ್ಯೋಪಾಸನೆಯನ್ನಾಗಲೀ ಮಾಡುವುದಿಲ್ಲವೋ, ಅವನು ಶೂದ್ರನಿಗೆ ಸಮಾನನಾಗಿ ಸಂಪೂರ್ಣ ದ್ವಿಜ-ಕರ್ಮಗಳಿಂದ ಬೇರೆಯಾಗಿಸಲು ಯೋಗ್ಯನಾಗಿದ್ದಾನೆ.’</p>
<p class="Text">ಶೌಚ-ಸ್ನಾನದಿಂದ ಪವಿತ್ರನಾಗಿಯೇ ಸಂಧ್ಯೋಪಾಸನೆ ಮತ್ತು ಗಾಯತ್ರೀ-ಜಪ ಮಾಡಬೇಕು; ಏಕೆಂದರೆ ಪವಿತ್ರವಾಗಿ ಮಾಡಲಾದ ಗಾಯತ್ರೀ ಜಪವೇ ಅಧಿಕ ಲಾಭದಾಯಕವಾಗಿರುತ್ತದೆ. ಶಾಸ್ತ್ರಗಳಲ್ಲಿ ಗಾಯತ್ರೀ ಜಪದ ಮಹಿಮೆಯನ್ನು ತುಂಬಾ ಹೇಳಿದೆ — </p>
<p class="Shlok">ಏತದಕ್ಷರಮೇತಾಂ ಚ ಜಪನ್ ವ್ಯಾಹೃತಿಪೂರ್ವಕಾಮ್ । </p>
<p class="Shlok">ಸಂಧ್ಯಯೋರ್ವೇದವಿದ್ ವಿಪ್ರೋ ವೇದಪುಣ್ಯೇನ ಯುಜ್ಯತೇ ॥ </p>
<p class="TXT-Right">(ಮನು.2/78)</p>
<p class="Text">‘ಈ (ಓಂ) ಅಕ್ಷರ ಮತ್ತು ಈ ವ್ಯಾಹೃತಿಗಳ ಸಹಿತ ಗಾಯತ್ರಿಯನ್ನು ಎರಡೂ ಸಂಧ್ಯೆಗಳಲ್ಲಿ ಜಪಿಸುತ್ತ ವೇದಜ್ಞ ಬ್ರಾಹ್ಮಣನು ಗೈದ ವೇದ-ಪಾಠದ ಪುಣ್ಯ-ಫಲಕ್ಕೆ ಭಾಗಿಯಾಗುತ್ತಾನೆ.’</p>
<p class="Shlok">ಸಹಸ್ರಕೃತ್ವಸ್ತ್ವಭ್ಯಾಸ್ಯ ಬಹಿರೇತತ್ ತ್ರಿಕಂ ದ್ವಿಜಃ । </p>
<p class="Shlok">ಮಹತೋಽಪ್ಯೇನಸೋ ಮಾಸಾತ್ ತ್ಯಚೇವಾಹಿರ್ವಿಮುಚ್ಯತೇ ॥</p>
<p class="TXT-Right">(ಮನು.2(79)</p>
<p class="Text">‘ದ್ವಿಜನು ಈ ಮೂರನ್ನು ಎಂದರೆ ಪ್ರಣವ, ವ್ಯಾಹೃತಿ ಮತ್ತು ಗಾಯತ್ರಿಯ ಜಪವನ್ನು (ಪವಿತ್ರ ಮತ್ತು ಏಕಾಂತಸ್ಥಾನದಲ್ಲಿ ಸಾವಿರ ಬಾರಿ ಮಾಡಿ ಒಂದು ತಿಂಗಳಲ್ಲಿ ಹಾವು ಪೊರೆಯಿಂದ ಬಿಡುಗಡೆಯಾದಂತೆ ಅತಿ ಘೋರ ಪಾಪದಿಂದ ಬಿಡುಗಡೆ ಹೊಂದುತ್ತಾನೆ. </p>
<p class="Text">ಆದ್ದರಿಂದ ನಾವುಗಳು ಏಕಾಂತ ಮತ್ತು ಪವಿತ್ರ ದೇಶದಲ್ಲಿ ಆಲಸ್ಯರಹಿತರಾಗಿ ಶ್ರದ್ಧಾಭಕ್ತಿಪೂರ್ವಕವಾಗಿ ಅರ್ಥ ಮತ್ತು ಭಾವವನ್ನು ತಿಳಿದುಕೊಂಡು ಗಾಯತ್ರಿ ಜಪವನ್ನು ಸಾಧ್ಯವಾದಷ್ಟು ಹೆಚ್ಚು ಮಾಡಬೇಕು. ಒಂದು ವೇಳೆ ನಾವು ಪ್ರತಿದಿನ ಒಂದು ಸಾವಿರ ಗಾಯತ್ರೀ ಜಪವನ್ನು ಆಲಸ್ಯರಹಿತರಾಗಿ ಮೂರು ವರ್ಷಗಳವರೆಗೆ ಶ್ರದ್ಧಾಪ್ರೇಮಪೂರ್ವಕ ನಿಷ್ಕಾಮಭಾವದಿಂದ ಮಾಡಿದರೆ ಎಲ್ಲ ಪಾಪಗಳನಾಶವಾಗಿ ನಿಶ್ಚಯವಾಗಿ ನಮ್ಮ ಶ್ರೇಯಸ್ಸಾಗುತ್ತದೆ. </p>
<p class="Text">ಮನು ಹೇಳುತ್ತಾನೆ —</p>
<p class="Shlok">ಯೋಽಧಿತೇಹನ್ಯತಾಸ್ತ್ರೀಣಿ ವರ್ಷಾಣ್ಯತಂದ್ರಿತಃ ।</p>
<p class="Shlok">ಸ ಬ್ರಹ್ಮ ಪರಮಭ್ಯೇತಿ ವಾಯುಭೂತಃ ಖಮೂರ್ತಿಮಾನ್ ॥ </p>
<p class="TXT-Right">(2/82)</p>
<p class="Text">‘ಯಾವ ಮನುಷ್ಯನು ಆಲಸ್ಯವನ್ನು ಬಿಟ್ಟು ಪ್ರತಿದಿನ ಮೂರು ವರ್ಷಗಳವರೆಗೆ ಪ್ರಣವ ಮತ್ತು ವ್ಯಾಹೃತಿ ಸಹಿತ ಗಾಯತ್ರೀ ಜಪ ಮಾಡುತ್ತಾನೋ, ಅವನು ಸತ್ತನಂತರ ಕ್ರಮವಾಗಿ ವಾಯುರೂಪ ಮತ್ತು ಆಕಾಶರೂಪವಾಗಿ ಪರಬ್ರಹ್ಮನನ್ನು ಪ್ರಾಪ್ತಮಾಡಿಕೊಳ್ಳುತ್ತಾನೆ. ಅದಕ್ಕಾಗಿ ಪವಿತ್ರನಾಗಿ ನಿತ್ಯವೂ ನಿಷ್ಕಾಮಭಾವದಿಂದ ಶ್ರದ್ಧಾ-ಪೂರ್ವಕವಾಗಿ ಪರಮಾತ್ಮನ ಪ್ರಾಪ್ತಿಗಾಗಿ ಹೆಚ್ಚೆಚ್ಚು ಗಾಯತ್ರೀ ಜಪವನ್ನು ಮಾಡಬೇಕು. ಹೆಚ್ಚಾಗಿ ಮಾಡಲಾಗದಿದ್ದರೆ ಕನಿಷ್ಟಪಕ್ಷ ಪ್ರತಿದಿನ ಒಂದು ಸಾವಿರ ಗಾಯತ್ರೀ ಜಪವನ್ನಾದರೂ ಅವಶ್ಯವಾಗಿ ಮಾಡಬೇಕು. ಪ್ರಾತಃಕಾಲ ನಿಂತುಕೊಂಡು ಮತ್ತು ಸಾಯಂಕಾಲ ಕುಳಿತುಕೊಂಡು ಜಪ ಮಾಡುವುದು ಉತ್ತಮವಾಗಿದೆ ಅಥವಾ ಎರಡೂ ವೇಳೆ ಕುಳಿತುಕೊಂಡೇ ಮಾಡಬಹುದು; ಆದರೆ ತಿರುಗಾಡುತ್ತ ಸಂಧ್ಯಾ ಮತ್ತು ಗಾಯತ್ರೀ ಜಪ ಮಾಡಬಾರದು. ರೈಲು, ಮೋಟಾರು, ವಿಮಾನ ಮುಂತಾದುವುಗಳಲ್ಲಿ ಪ್ರಯಾಣ ಮಾಡುವಾಗಲೂ ಸ್ನಾನ ಮಾಡದೆಯೇ ಮಾನಸಿಕ ಸಂಧ್ಯಾ ಮತ್ತು ಗಾಯತ್ರೀ ಜಪಾದಿಗಳನ್ನು ಸಮಯಕ್ಕೆ ಸರಿಯಾಗಿ ಅವಶ್ಯವಾಗಿ ಮಾಡಬೇಕು. ತಲುಪಬೇಕಾದ ಸ್ಥಳವನ್ನು ತಲಪಿದ ಮೇಲೆ ಶೌಚ-ಸ್ನಾನಾದಿಗಳನ್ನು ಗೈದು ಪುನಃ ವಿಧಿಪೂರ್ವಕವಾಗಿ ಮಾಡಬೇಕು. ಪ್ರಾತಃಕಾಲ ಸೂರ್ಯೋದಯಕ್ಕೆ ಮೊದಲು ಮತ್ತು ಸಾಯಂಕಾಲ ಸೂರ್ಯಾಸ್ತಕ್ಕೆ ಮೊದಲು ಸಂಧ್ಯಾವಂದನೆ ಮಾಡುವುದು ಸರ್ವೋತ್ತಮ. ಎಲ್ಲಾದರು ಆಪ್ತತ್ಕಾಲದಲ್ಲಿ ಸಮಯದ ಉಲ್ಲಂಘನೆಯಾದರೂ ಕರ್ಮದ ಉಲ್ಲಂಘನೆ ಎಂದೂ ಆಗಲೇಬಾರದು. ತನ್ನ ಜೈವಿಕ ನಿತ್ಯಕರ್ಮದ ತ್ಯಾಗವಂತೂ ಎಂದಿಗೂ ಯಾವ ಅವಸ್ಥೆಯಲ್ಲಿಯೂ ಮಾಡಲೇಬಾರದು. </p>
<p class="Text">ಮನುಸ್ಮೃತಿಯಲ್ಲಿ ಹೇಳಿದೆ —</p>
<p class="Shlok">ನೈತ್ಯಕೇ ನಾಸ್ತ್ಯ ನಧ್ಯಾಯೋ ಬ್ರಹ್ಮಸತ್ರಂ ಹಿ ತತ್ ಸ್ಮೃತಮ್ ॥</p>
<p class="TXT-Right">(2/109)</p>
<p class="Text">‘ನಿತ್ಯಕರ್ಮದಲ್ಲಿ ಅನಧ್ಯಯನವಿಲ್ಲ; ಏಕೆಂದರೆ ಅದನ್ನು ಬ್ರಹ್ಮಯಜ್ಞವೆಂದು ಹೇಳಿದೆ.’</p>
<p class="Text">ಆದ್ದರಿಂದ ಸ್ನಾನ, ಸಂಧ್ಯಾ, ಗಾಯತ್ರೀಜಪ, ತರ್ಪಣ, ಪೂಜೆ, ಹವನ, ಸ್ವಾಧ್ಯಾಯ ಮೊದಲಾದ ನಿತ್ಯಕರ್ಮವನ್ನು ಯಾವಾಗಲೂ ಯಾವುದೇ ಅವಸ್ಥೆಯಲ್ಲಿಯೂ ಬಿಡಕೂಡದು. ಜನ್ಮ ಮತ್ತು ಮೃತ್ಯುವಿನ ಅಶೌಚ(ಸೂತಕ)ವುಂಟಾದಾಗ ಮಾನಸಿಕವಾಗಿ ಸಂಧ್ಯಾದಿ ನಿತ್ಯಕರ್ಮಗಳನ್ನು ಮಾಡಬೇಕು. ಖಾಯಿಲೆ ಮತ್ತು ಸಂಕಟಾವಸ್ಥೆಯಲ್ಲಿ ಸ್ನಾನ ಮಾಡದಿರುವ ಕಾರಣ ಅಪವಿತ್ರವಾಗಿದ್ದರೂ ಮೇಲೆ ಹೇಳಿದ ನಿತ್ಯಕರ್ಮಗಳನ್ನು ಭಗವಂತನ ಸ್ಮರಣೆ ಮಾಡಿ ಮಾನಸಿಕವಾಗಿ ಮಾಡಬಹುದು; ಏಕೆಂದರೆ ಭಗವಂತನ ಸ್ಮರಣೆ ಮಾಡುವುದರಿಂದ ಮನುಷ್ಯನು ಹೊರಗೆ ಒಳಗೆ ಪವಿತ್ರನಾಗುತ್ತಾನೆ. </p>
<p class="Text">ಪದ್ಮಪುರಾಣದಲ್ಲಿ ಹೇಳಿದೆ —</p>
<p class="Shlok">ಅಪವಿತ್ರಃ ಪವಿತ್ರೋ ವಾ ಸರ್ವಾವಸ್ಥಾಂ ಗತೋಽಪಿ ವಾ ।</p>
<p class="Shlok">ಯಃ ಸ್ಮರೇತ್ ಪುಂಡರೀಕಾಕ್ಷಂ ಸ ಬಾಹ್ಯಾಭ್ಯಂತರಃ ಶುಚಿಃ ॥</p>
<p class="TXT-Right">(ಪಾತಾಲ.80/11)</p>
<p class="Text">‘ಮನುಷ್ಯನು ಅಪವಿತ್ರನಿರಲಿ, ಪವಿತ್ರನಿರಲಿ ಅಥವಾ ಶುದ್ಧ-ಅಶುದ್ಧ ಎಲ್ಲ ಅವಸ್ಥೆಗಳಲ್ಲಿ ಇರಬಾರದೇಕೆ, ಯಾರು ಕಮಲನಯನ ಭಗವಂತನ ಸ್ಮರಣೆ ಮಾಡುತ್ತಾರೆಯೋ ಅವರು ಹೊರಗೊಳಗೆ ಪವಿತ್ರರಾಗಿಹೋಗುತ್ತಾರೆ.’</p>
<p class="Text">ಒಂದು ವೇಳೆ ಯಾವುದಾದರೂ ಬ್ರಾಹ್ಮಣ, ಕ್ಷತ್ರಿಯ ಮತ್ತು ವೈಶ್ಯನ ಬಾಲಕನಿಗೆ ಯಜ್ಞೋಪವೀತ (ಜನಿವಾರ) ವಿಲ್ಲವಾದರೆ ಅವನ ಉಪನಯನ-ಸಂಸ್ಕಾರವನ್ನು ಅವಶ್ಯವಾಗಿ ಮಾಡಬೇಕು; ಏಕೆಂದರೆ ಯಜ್ಞೋಪವೀತವಿಲ್ಲದೆ ಸಂಧ್ಯಾ, ಗಾಯತ್ರೀ, ವೇದ ಮತ್ತು ಹೋಮಾದಿಗಳಿಗೆ ಅಧಿಕಾರವಿರುವುದಿಲ್ಲ. ಉಪನಯನದ ಕಾಲವನ್ನು ಮನುವು ಈ ಪ್ರಕಾರ ತಿಳಿಸಿದ್ದಾನೆ- </p>
<p class="Shlok">ಗರ್ಭಾಷ್ಟಮೇಬದ್ದೇ ಕುರ್ವೀತ ಬ್ರಾಹ್ಮಣಸ್ಯೋಪನಾಯನಮ್ । </p>
<p class="Shlok">ಗರ್ಭಾದಿಕಾದಶೇ ರಾಜ್ಞೋ ಗರ್ಭಾತ್ ತು ದ್ವಾದಶೇ ವಿಶಃ ॥</p>
<p class="TXT-Right">(2/36)</p>
<p class="Text">‘ಬ್ರಾಹ್ಮಣನ ಉಪನಯನ ಗರ್ಭದಿಂದ ಎಂಟನೆಯ ವರ್ಷದಲ್ಲಿ, ಕ್ಷತ್ರಿಯನದು ಹನ್ನೊಂದನೇ ವರ್ಷದಲ್ಲಿ ಮತ್ತು ವೈಶ್ಯನದು ಹನ್ನೆರಡನೇ ವರ್ಷದಲ್ಲಿ ಮಾಡಬೇಕು.’</p>
<p class="Shlok">ಬ್ರಹ್ಮವರ್ಚಸಕಾಮಸ್ಯ ಕಾರ್ಯಂ ವಿಪ್ರಸ್ಯ ಪಂಚಮೇ ।</p>
<p class="Shlok">ರಾಜ್ಞೊ ಬಲಾರ್ಥಿನಃ ಷಷ್ಠೇ ವೈಶ್ಯಸ್ಯೇಹಾರ್ಥಿನೋಽಷ್ಟಮೇ ॥ </p>
<p class="TXT-Right">(ಮನು 2/37)</p>
<p class="Text">‘ಬ್ರಹ್ಮತೇಜನನ್ನು ಬಯಸುವ ಬ್ರಾಹ್ಮಣನದು ಐದನೆಯ ವರ್ಷದಲ್ಲಿ, ಬಲವನ್ನಿಚ್ಛಿಸುವ ಕ್ಷತ್ರಿಯನದು ಆರನೇ ವರ್ಷದಲ್ಲಿ ಮತ್ತು ಧನವನ್ನು ಬಯಸುವ ವೈಶ್ಯನದು ಎಂಟನೆಯ ವರ್ಷದಲ್ಲಿ ಯಜ್ಞೋಪವೀತಧಾರಣೆಯಾಗಬೇಕು.’</p>
<p class="Shlok">ಆ ಷೋಡಶಾದ್ ಬ್ರಾಹ್ಮಣಸ್ಯ ಸಾವಿತ್ರೀ ನಾತಿವರ್ತತೇ ।</p>
<p class="Shlok">ಆ ದ್ವಾವಿಂಶಾತ್ ಕ್ಷತ್ರಬಂಧೋರಾ ಚತುರ್ವಿಂಶತೇರ್ವಿಶಃ ॥</p>
<p class="TXT-Right">(ಮನು. 2/38)</p>
<p class="Text">‘ಹದಿನಾರು ವರ್ಷಗಳವರೆಗೆ ಬ್ರಾಹ್ಮಣನಿಗೆ, ಇಪ್ಪತ್ತೆರಡು ವರ್ಷಗಳವರೆಗೆ ಕ್ಷತ್ರಿಯನಿಗೆ ಮತ್ತು ಇಪ್ಪತ್ನಾಲ್ಕು ವರ್ಷಗಳವರೆಗೆ ವೈಶ್ಯನಿಗೆ ಸಾವಿತ್ರಿಯ ಕಾಲದ ಅತಿಕ್ರಮಣವಾಗುವುದಿಲ್ಲ ಅಂದರೆ ಈ ವಯಸ್ಸಿನವರೆಗೆ ಅವರ ಉಪನಯನ ಮಾಡಬಹುದಾಗಿದೆ. ಇದಾದನಂತರ ‘ವ್ರಾತ್ಯ’ ಸಂಜ್ಞೆಯಾಗುತ್ತದೆ, ‘ಆದರೆ’ ವ್ರಾತ್ಯ ಸಂಜ್ಞೆಯಾದ ಮೇಲೂ ಪ್ರಾಯಶ್ಚಿತ್ತ ಮಾಡಿಸಿ ಯಾವುದಾದರೂ ಸದಾಚಾರಿ ವಿದ್ವಾಂಸನಾದ ಬ್ರಾಹ್ಮಣನು ಉಪನಯನ ಮಾಡಿದರೆ ಯಜ್ಞೋಪವೀತವನ್ನು ಧರಿಸಬಹುದು ಸ್ತ್ರೀ-ಶೂದ್ರಾದಿಗಳು ಯಜ್ಞೊಪವೀತಕ್ಕೆ ಅಧಿಕಾರಿಗಳಲ್ಲ ಹಾಗೂ ಅಧಿಕಾರಿಗಳಾಗಿದ್ದರೂ ಉಪನಯನ ಸಂಸ್ಕಾರವಾಗಿಲ್ಲವೋ ಅವರು ತಮ್ಮ ತಮ್ಮ ಇಷ್ಟದೇವ ಭಗವಂತನ ಪೂಜೆ, ನಮಸ್ಕಾರ, ಸ್ತುತಿ-ಪ್ರಾರ್ಥನೆ, ಪಾರಾಯಣ, ಭಗವಂತನ ನಾಮಜಪ ಮತ್ತು ಸ್ವರೂಪಧ್ಯಾನ, ಗೀತೆ, ರಾಮಾಯಣ, ಭಾಗವತ ಮುಂತಾದ ಗ್ರಂಥಗಳ ಸ್ವಾಧ್ಯಾಯರೂಪೀ ನಿತ್ಯಕರ್ಮ ಮತ್ತು ಕಥಾ-ಕೀರ್ತನೆ ಆತ್ಮಕಲ್ಯಾಣಕ್ಕೋಸ್ಕರ ಅವಶ್ಯವಾಗಿ ಮಾಡಬೇಕು. ಅವರುಗಳಿಗೆ ಸಂಧ್ಯಾ, ಗಾಯತ್ರೀ, ಹೋಮ ಮತ್ತು ವೇದಾಧ್ಯಯನದಲ್ಲಿ ಅಧಿಕಾರವಿಲ್ಲದಿರುವ ಕಾರಣ ಅವರುಗಳು ಹಟಮಾಡಿ ಇವುಗಳನ್ನು ಮಾಡಬಾರದು. ವರ್ಣಾಶ್ರಮ- ಧರ್ಮದಿಂದ ರಹಿತರಾದ, ಆಜನ ಸಹ ಆಧ್ಯಾತ್ಮಿಕ ಉನ್ನತಿ ಮತ್ತು ಅದರ ಫಲಸ್ವರೂಪ ಭಗವತ್ಪ್ರಾಪ್ತಿಯನ್ನು ನಿಷ್ಕಾಮ ಪ್ರೇಮಭಾವದಿಂದ ಭಗವಂತನ ಪೂಜೆ-ನಮಸ್ಕಾರ, ಸ್ತುತಿ-ಪ್ರಾರ್ಥನೆ, ಕಥಾಕೀರ್ತನೆ, ಜಪ-ಧ್ಯಾನಾದಿ ರೂಪೀ ಭಕ್ತಿಮಾಡಿದಲ್ಲಿ ಮಾಡಿಕೊಳ್ಳಬಲ್ಲರು.</p>
<p class="Text">ಒಂದು ನಿಮಿಷದಲ್ಲಿ ಹದಿನೈದು ಶ್ವಾಸಗಳ ಲೆಕ್ಕದಂತೆ ಹಗಲು-ರಾತ್ರಿ ಸೇರಿ ಸುಮಾರು 21900 ಶ್ವಾಸಗಳು ಉಂಟಾಗುತ್ತವೆ ಎಂದು ತಿಳಿಯಲಾಗಿದೆ. ಆದ್ದರಿಂದ ಪ್ರತಿದಿನ ಕನಿಷ್ಟಪಕ್ಷ ಇಪ್ಪತ್ತೊಂದು ಸಾವಿರದ ಆರುನೂರು ಭಗವನ್ನಾಮದ ಜಪವಾದರೂ ಅವಶ್ಯವಾಗಿ ಆಗಬೇಕು. ಈ ದೃಷ್ಟಿಯಿಂದ ಒಂದು ವೇಳೆ —</p>
<p class="Shlok">ಹರೇ ರಾಮ ಹರೇ ರಾಮ ರಾಮ ರಾಮ ಹರೇ ಹರೇ ।</p>
<p class="Shlok">ಹರೇ ಕೃಷ್ಣ ಹರೇ ಕೃಷ್ಣ ಕೃಷ್ಣ ಕೃಷ್ಣ ಹರೇ ಹರೇ ॥</p>
<p class="Text">— ಈ ಹದಿನಾರು ಮಂತ್ರಗಳನ್ನು (108 ಮಣಿಗಳುಳ್ಳ) ಪ್ರತಿದಿನ ಜಪಿಸಿದಲ್ಲಿ 24,192 ನಾಮಗಳ ಜಪವಾಗುತ್ತದೆ. ಆದ್ದರಿಂದ ಯಾರಿಗೆ ಈ ಸಾಧನ ಲಾಭದಾಯಕ ಮತ್ತು ಉಚಿತವೆಂದು ತೋರುತ್ತದೆಯೋ ಅವರು ಕನಿಷ್ಟಪಕ್ಷ 14 ಮಾಲೆಗಳ ಜಪವನ್ನಾದರೂ ಅವಶ್ಯವಾಗಿ ಮಾಡಬೇಕು. (ಮಾಡಲಿ) ಈ ಪ್ರಕಾರದ ಜಪವನ್ನು ಒಂದುಪಕ್ಷ ಭಗವಂತನ ಸ್ವರೂಪವನ್ನು ಧ್ಯಾನದಲ್ಲಿಟ್ಟು ಅಥವಾ ಮಂತ್ರದ ಅರ್ಥವನ್ನು ತಿಳಿದುಕೊಂಡು ಅಕ್ಷರಗಳ ಧ್ಯಾನವಿಟ್ಟು ಮಾಡಿದರೆ ಇನ್ನೂ ಉತ್ತಮ. ಇಂತಹ ಜಪವನ್ನು ಶ್ರದ್ಧಾ-ಪ್ರೇಮ ಪೂರ್ವಕವಾಗಿ ನಿಷ್ಕಾಮಭಾವದಿಂದ ನಿತ್ಯ-ನಿರಂತರವಾಗಿ ಗುಪ್ತವಾಗಿ ಮಾಡಿದರೆ, ಅದರಿಂದಾಗುವ ಲಾಭವನ್ನು ಹೇಳುವುದೇನಿದೆ? ಅದರಿಂದ ಬಹುಶೀಘ್ರವಾಗಿ ‘ಭಗವತ್ಪ್ರಾಪ್ತಿ’ಯಾಗಬಲ್ಲದು. ಭಗವನ್ನಾಮಜಪದ ಮಹಿಮೆಯನ್ನು ಶಾಸ್ತ್ರಗಳಲ್ಲಿ ಎಲ್ಲ ಪ್ರಕಾರದ ಯಜ್ಞಗಳಿಗಿಂತ ಹೆಚ್ಚಿನದೆಂದು ತಿಳಿಸಲಾಗಿದೆ. </p>
<p class="Text">ಮನುಸ್ಮೃತಿಯಲ್ಲಿ ಹೇಳಿದೆ —</p>
<p class="Shlok">ವಿಧಿಯಜ್ಞಾಜ್ಜಪಯಜ್ಞೋ ವಿಶಿಷ್ಟೋ ದಶಭಿರ್ಗುಣೈಃ ।</p>
<p class="Shlok">ಉಪಾಂಶುಃ ಸ್ಯಾಚ್ಛತಗುಣಃ ಸಾಹಸ್ರೋ ಮಾನಸಃ ಸ್ಮೃತಃ ॥ </p>
<p class="TXT-Right">(2/85)</p>
<p class="Text">ವಿಧಿಯಜ್ಞ ಎಂದರೆ ಶ್ರೌತ-ಸ್ಮಾರ್ತ ಯಜ್ಞಕ್ಕಿಂತ ಜಪಯಜ್ಞವು ಹತ್ತುಪಟ್ಟು ಹೆಚ್ಚಿನದು ಮತ್ತು ಇನ್ನೊಬ್ಬರಿಗೆ ಕೇಳಿಸದಂತೆ ಉಚ್ಚಾರಣೆ ಮಾಡಲಾಗುವ ಉಪಾಂಶು ಜಪವು (ವಿಧಿಯಜ್ಞಕ್ಕಿಂತ) ನೂರರಷ್ಟು ಮತ್ತು ಮಾನಸಿಕ ಜಪವು (ವಿಧಿಯಜ್ಞಕ್ಕಿಂತ) ಸಾವಿರದಷ್ಟು ಶ್ರೇಷ್ಠವೆಂದು ತಿಳಿಯಲಾಗಿದೆ. ಅಂದರೆ ಒಂದಕ್ಕಿಂದ ಒಂದು ಹತ್ತರಷ್ಟು ಶ್ರೇಷ್ಠವಾಗಿದೆ. </p>
<p class="Shlok">ಯೇ ಪಾಕಯಜ್ಞಾಶ್ಚತ್ವಾರೋ ವಿಧಿಯಜ್ಞಸಮನ್ವಿತಃ ।</p>
<p class="Shlok">ಸರ್ವೇ ತೇ ಜಪಯಜ್ಞಸ್ಯ ಕಲಾಂ ನಾರ್ಹಂತಿ ಷೋಡಶೀಮ್ ॥ </p>
<p class="TXT-Right">(2/86)</p>
<p class="Text">‘ಯಾವ ವಿಧಿಯಜ್ಞ ಎಂದರೆ ಶ್ರೌತ-ಸ್ಮಾರ್ತ ಯಜ್ಞಸಹಿತವಾದ ನಾಲ್ಕು ಪಾಕಯಜ್ಞ (ವೈಶ್ವದೇವ, ಶಾದ್ಧ, ಬಲಿಕರ್ಮ ಮತ್ತು ಅತಿಥಿ ಹಾಗೂ ಬ್ರಾಹ್ಮಣರಿಗೆ ಭೋಜನ ಮಾಡಿಸುವುದು) ಗಳಿವೆಯೋ, ಅವೆಲ್ಲ ಜಪಯಜ್ಞದ ಹದಿನಾರನೇ ಒಂದು ಕಲೆಗೆ ಸಮವಾಗುವುದಿಲ್ಲ.’</p>
<p class="Text">ಇದಲ್ಲದೆ ನಿರ್ಗುಣ-ನಿರಾಕಾರ ಅಥವಾ ಸಗುಣ-ಸಾಕಾರ ಭಗವಾನ್ ಶಿವ, ವಿಷ್ಣು, ರಾಮ, ಕೃಷ್ಣ ಮೊದಲಾದ ಯಾವುದಾದರೂ ಇಷ್ಟದೇವನ ಸ್ವರೂಪಧ್ಯಾನವನ್ನು ಶ್ರದ್ಧಾ-ಭಕ್ತಿಪೂರ್ವಕವಾಗಿ ಪ್ರಾತಃಕಾಲ ಮತ್ತು ಸಾಯಂಕಾಲ ಕನಿಷ್ಟಪಕ್ಷ ಒಂದು ಘಂಟೆ ಅಥವಾ ಅರ್ಧ ಘಂಟೆ ಯಥಾಶಕ್ತಿ ಮಾಡಬೇಕು. ಶ್ರೀಮದ್ಭವದ್ಗೀತೆಯ ಕನಿಷ್ಟಪಕ್ಷ ಒಂದು ಅಧ್ಯಾಯದ ಪಾರಾಯಣವನ್ನು ಅರ್ಥಸಹಿತ ಅಥವಾ ಅರ್ಥ ಮತ್ತು ಭಾವವನ್ನು ಲಕ್ಷ್ಯದಲ್ಲಿಟ್ಟು ಮಾಡಲಿ ಹಾಗೂ ಶ್ರೀ ತುಲಸೀದಾಸರ ರಾಮಾಯಣದ ನಾಲ್ಕು ದೋಹೆಗಳ (ಚೌಪದಿ-ಛಂದ ಮುಂತಾದುವುಗಳ ಸಹಿತ) ಅರ್ಥದ ಮೇಲೆ ಧ್ಯಾನವಿಟ್ಟು ಪಾರಾಯಣ ಮಾಡಲಿ ಹಾಗೂ ಇಷ್ಟ ದೇವನ ಸ್ತೋತ್ರಗಳನ್ನು ಪಠಿಸಲಿ.</p>
<p class="Text">ಪ್ರತಿದಿನ ಭಗವಂತನ ಮೂರ್ತಿ ಅಥವಾ ಭಾವಚಿತ್ರಕ್ಕೆ ಷೊಡಶೋಪಚಾರಸಹಿತ ಪೂಜೆಮಾಡಬೇಕು ಅಥವಾ ಮಾನಸಿಕವಾಗಿ ಇಷ್ಟದೇವರ ಸ್ವರೂಪವನ್ನು ನಮ್ಮ ಹೃದಯದಲ್ಲಿ ಅಥವಾ ಹೊರಗೆ ಆಕಾಶದಲ್ಲಿ ಸ್ಥಾಪಿಸಿ ಅವನ ಪೂಜೆಮಾಡಿ ನಮಸ್ಕಾರರಮಾಡಿ ಇಷ್ಟದೇವನ ಸ್ತುತಿ, ಪ್ರಾರ್ಥನೆ ಮಾಡಬೇಕು.</p>
<p class="Text">ಈ ಪ್ರಕಾರ ನಿತ್ಯಕರ್ಮ ಮಾಡಿದ ನಂತರ ತನ್ನ ಮನೆಯಲ್ಲಿ ತಂದೆ-ತಾಯಿ ಹಾಗೂ ವಯಸ್ಸಿನಲ್ಲಿ, ಜ್ಞಾನ ಅಥವಾ ಪದವಿಯಲ್ಲಿ ತನಗಿಂತ ದೊಡ್ಡವರಿದ್ದರೆ ಅವರಿಗೆ ಹಾಗೂ ಆಚಾರ್ಯರಿಗೆ, ಅಧ್ಯಾಪಕರಿಗೆ ಮತ್ತು ಶಿಕ್ಷಕರಿಗೆ ಪ್ರತಿದಿನ ನಮಸ್ಕಾರ ಮಾಡಬೇಕು. ನಿತ್ಯವೂ ನಮಸ್ಕಾರ ಮಾಡುವುದರಿಂದಾಗುವ ಲಾಭವನ್ನು ಕುರಿತು ಮನುವು ಹೇಳುತ್ತಾನೆ —</p>
<p class="Shlok">ಅಭಿವಾದನಶೀಲಸ್ಯ ನಿತ್ಯಂ ವೃದ್ಧೋಪಸೇವಿನಃ ।</p>
<p class="Shlok">ಚತ್ವಾರಿ ತಸ್ಯ ವರ್ಧಂತೇ ಆಯುರ್ವಿದ್ಯಾ ಯಶೋ ಬಲಮ್ ॥ </p>
<p class="TXT-Right">(2/121)</p>
<p class="Text">‘ಯಾರು ನಿತ್ಯ ನಮಸ್ಕಾರ ಮಾಡುವ ಸ್ವಭಾವವುಳ್ಳವನೂ ಮತ್ತು ವೃದ್ಧರ ಸೇವೆ ಮಾಡುವವನಾಗಿದ್ದಾನೋ ಅವನ ಆಯಸ್ಸು, ವಿದ್ಯೆ, ಯಶಸ್ಸು ಮತ್ತು ಬಲ-ಈ ನಾಲ್ಕೂ ವೃದ್ಧಿಸುತ್ತವೆ.’ ಇದಾದನಂತರ ಆಸನ, ವ್ಯಾಯಾಮ ಮುಂತಾದುವನ್ನು ಮಾಡಿ ತನ್ನ ಅಭ್ಯಾಸಕ್ಕನುಸಾರವಾಗಿ ಹಾಲು ಕುಡಿಯಬೇಕು ಅಥವಾ ರಾತ್ರಿ ನೀರಿನಲ್ಲಿ ನೆನೆಹಾಕಿದ ಕಡಲೆಕಾಳನ್ನು ಸೇವಿಸುವುದೂ ದುಗ್ಧಪಾನಕ್ಕೆ ಸಮಾನನೇ ಆಗಿದೆ. ಇದಾದನಂತರ ವಿದ್ಯೆಯ ಅಭ್ಯಾಸ ಮಾಡಬೇಕು. ಇದಾದೆ ನಂತರ ಪವಿತ್ರವಾದ, ಸಾತ್ವಿಕನಾದ, ಉಚಿತವಾದ ಮತ್ತು ಹಗುರವಾದ ಭೋಜನ ಮಾಡಬೇಕು. ಆಚಮನ ಮಾಡಿಯೇ ಭೋಜನ ಮಾಡಿ. ಭೋಜನಾಂತ್ಯದಲ್ಲಿ ಆಚಮನ ಮಾಡಬೇಕು. </p>
<p class="Text">ಮನುವು ಹೇಳುತ್ತಾನೆ —</p>
<p class="Shlok">ಉಪಸ್ವೃಶ್ಯ ದ್ವಿಜೋ ನಿತ್ಯಮನ್ನಮದ್ಯಾತ್ ಸಮಾಹಿತಃ ।</p>
<p class="Shlok">ಭುಕ್ತ್ವಾ ಚೋಪಸ್ಪೃಶೇತ್ ಸಮ್ಯಗದ್ಭಿಃ ಖಾನಿ ಚ ಸಂಸ್ಪೃಶೇತ್ ॥ </p>
<p class="TXT-Right">(2/53)</p>
<p class="Text">‘ದ್ವಿಜನಾದವನು ನಿತ್ಯವೂ ಆಚಮನ ಮಾಡಿ ಸಾವಕಾಶವಾಗಿ ಭೋಜನ ಮಾಡಬೇಕು ಹಾಗೂ ಭೋಜನಾನಂತರವೂ ಆಚಮನ ಮಾಡಿ, ಆರು ಛಿದ್ರಗಳನ್ನು ಎಂದರೆ ಮೂಗು, ಕಿವಿ, ನೇತ್ರಗಳನ್ನು ನೀರಿನಿಂದ ಸ್ಪರ್ಶಿಸಬೇಕು.’ ರಾಜಸ, ತಾಮಸ, ಭಾರವಾದ ಮತ್ತು ಹಸಿವಿಗಿಂತ ಅಧಿಕ ಪ್ರಮಾಣದ ಭೋಜನವನ್ನು ಮಾಡಬಾರದು; ಏಕೆಂದರೆ ಅಧಿಕವಾಗಿ ಭೋಜನ ಮಾಡುವುದರಿಂದ ಆರೋಗ್ಯ, ಆಯಸ್ಸು, ಸ್ವರ್ಗ ಮತ್ತು ಪುಣ್ಯಗಳು ನಾಶವಾಗುತ್ತವೆ. </p>
<p class="Text">ಮನುವು ಹೇಳುತ್ತಾನೆ — </p>
<p class="Shlok">ಅನಾರೋಗ್ಯಮನಾಯುಷ್ಯಮಸ್ವರ್ಗ್ಯಂ ಚಾತಿಭೋಜನಮ್ । </p>
<p class="Shlok">ಅಪುಣ್ಯಂ ಲೋಕವಿದ್ವಿಷ್ಟಂ ತಸ್ಮಾತ್ ತತ್ ಪರಿವರ್ಜಯೇತ್ ॥</p>
<p class="TXT-Right">(2/57)</p>
<p class="Text">‘ಅಧಿಕವಾಗಿ ಭೋಜನ ಮಾಡುವುದು ಆರೋಗ್ಯ, ಆಯಸ್ಸು, ಸ್ವರ್ಗ ಮತ್ತು ಪುಣ್ಯಗಳನ್ನು ನಾಶಮಾಡುವುದಾಗಿಯೂ ಮತ್ತು ಲೋಕನಿಂದಿತವೂ ಆಗಿದೆ, ಆದ್ದರಿಂದ ಅದನ್ನು ತ್ಯಾಗಮಾಡಬೇಕು.’</p>
<p class="Text">ನ್ಯಾಯವಾಗಿ ಪ್ರಾಪ್ತವಾದ ದ್ರವ್ಯದಿಂದ ಕೊಂಡುಕೊಂಡ ಹಾಗೂ ಶಾಸ್ತ್ರಾನುಕೂಲ ಶುದ್ಧತೆಯಿಂದ ತಯಾರಿಸಲಾದ ಖಾದ್ಯಪದಾರ್ಥಗಳು ಪವಿತ್ರವಾಗಿರುತ್ತವೆ. ಸಾತ್ವಿಕ ಭೋಜನದ ಲಕ್ಷಣಗಳನ್ನು ಗೀತೆಯಲ್ಲಿ ಈ ಪ್ರಕಾರ ತಿಳಿಸಲಾಗಿದೆ — </p>
<p class="Shlok">ಆಯುಃಸತ್ವಬಲಾರೋಗ್ಯಸುಖಪ್ರೀತಿವಿವರ್ಧನಾಃ ।</p>
<p class="Shlok">ರಸ್ಯಾಃ ಸ್ನಿಗ್ಧಾಃ ಸ್ಥಿರಾ ಹೃದ್ಯಾ ಆಹಾರಾಃ ಸಾತ್ವಿಕಪ್ರಿಯಾಃ ॥</p>
<p class="TXT-Right">(17/8)</p>
<p class="Text">‘ಆಯಸ್ಸು, ಬುದ್ಧಿ, ಬಲ, ಆರೋಗ್ಯ, ಸುಖ ಮತ್ತು ಪ್ರೀತಿಯನ್ನು ಹೆಚ್ಚಿಸುವ, ರಸಯುಕ್ತ, ಜಿಡ್ಡಿನಿಂದ ಕೂಡಿದ, ಮತ್ತು ಸ್ಥಿರವಾಗಿರುವ ಹಾಗೂ ಸ್ವಭಾವದಿಂದಲೇ ಮನಸ್ಸಿಗೆ ಪ್ರಿಯವಾದಂತಹ ಆಹಾರ ಎಂದರೆ ಭೋಜನವನ್ನು ಮಾಡುವ ಪದಾರ್ಥಗಳು ಸಾತ್ವಿಕ ಪುರುಷನಿಗೆ ಪ್ರಿಯವಾಗುತ್ತವೆ.’</p>
<p class="Text">ತುಪ್ಪ, ಹಾಲು, ಹಣ್ಣು, ತರಕಾರಿ, ಅನ್ನ, ಮಿಠಾಯಿ ಮತ್ತು ಸಕ್ಕರೆ ಮುಂತಾದ ಪದಾರ್ಥಗಳು ಶುದ್ಧವಾಗಿಯೂ ಸಾತ್ವಿಕವಾಗಿಯೂ ಇವೆ. ಆದ್ದರಿಂದ ಈ ಪದಾರ್ಥಗಳನ್ನೇ ಭುಂಜಿಸಬೇಕು; ಆದರೆ ತುಪ್ಪ, ಸಕ್ಕರೆ, ಗಂಜಿ, ಮೈದಾ, ಮತ್ತು ಕಡಲೆಹಿಟ್ಟಿನ ಮಿಠಾಯಿ ಭಾರವಾಗುವುದರಿಂದ ಗರಿಷ್ಠ ಮತ್ತು ರುಚಿಕರವಾಗುವುದರಿಂದ ರಾಜಸಿಕ ಆಗುತ್ತದೆ. ಆದ ಕಾರಣ ಹಾಲು, ಹಣ್ಣು, ಹೆಸರುಬೇಳೆ, ಅಕ್ಕಿ, ಹುಗ್ಗಿ, ರೊಟ್ಟಿ, ಪೂರಿ, ಸಾಗು ಮುಂತಾದ ಸರಳವಾದ ಭೋಜನ ಮಾಡಬೇಕು. ಹಸಿವೆಗಿಂತ ಅಧಿಕವಾಗಿಬಾರದು, ಕಡಿಮೆಯೂ ಆಗಿರಬಾರದು; ಭೋಜನವು ಬಹು ಹೊತ್ತಿನನಂತರ ಪಚನವಾಗದೆ ಹಗುರವಾದುದರಿಂದ ಅಲ್ಪ ಕಾಲದಲ್ಲಿ ಜೀರ್ಣವಾಗುವಂತಹುದು ಉಚಿತವಾದುದೆಂಬುದೇ ಅಭಿಪ್ರಾಯವಾಗಿದೆ. ತಾಮಸೀ ಭೋಜನವನ್ನಂತೂ ಎಂದೂ ಮಾಡಬಾರದು. ಜೇನು, ಮಾಂಸ, ಸೋಡಾ ಮಂಜುಗೆಡ್ಡೆ, ಬಿಸ್ಕತ್ತು, ವೈದ್ಯರ ಔಷಧಿ, ಆಸವ, ಅರಿಷ್ಟ, ಬೆಳ್ಳುಳ್ಳಿ, ಈರುಳ್ಳಿ, ಪೇಟೆಯಲ್ಲಿ ಮಾರಲ್ಪಡುವ ಮಿಠಾಯಿ ಹಾಗೂ ಹೊಟೇಲಿನ ಅಪವಿತ್ರ ಪದಾರ್ಥಗಳು ಮತ್ತು ಇನ್ನೊಬ್ಬರು ಎಂಜಲು ಮಾಡಿದ ಹಾಗೂ ರಾತ್ರಿ ಮಾಡಿ ಇರಿಸಿದ್ದ ಹಳೆಯದಾದ (ಎಂಜಲಾದರಿಂದ) ಅನ್ನ ರೊಟ್ಟಿ ಮೊದಲಾದುವು ತಾಮಸೀ ಭೋಜನವು. ಬಹುಶಃ ಸೋಡಾ-ಮತ್ತು ಮಂಜುಗಡ್ಡೆ ಮುಂತಾದುವು ಉಚ್ಛಿಷ್ಟವಾದುದರಿಂದ, ಆಸವ-ಅರಿಷ್ಟ ಮಾದಕವಾದ್ದರಿಂದ, ಮಧು ಮತ್ತು ಪೇಟೆಯ ಮಿಠಾಯಿ ಅಪವಿತ್ರವಾದ್ದರಿಂದ ಅಥವಾ ಯಾರದೇ ಸ್ವರ್ಷದಿಂದ ದೂಷಿತವಾದ್ದರಿಂದ ಹಾಗೂ ರುಚಿಕರವಾದ ಬಿಸ್ಕತ್ತು ಮುಂತಾದುವುಗಳಲ್ಲಿ ತೊಟ್ಟೆ ಮತ್ತು ವೈದ್ಯರ ಔಷಧಿಯಲ್ಲಿ ಮದ್ಯ, ಮಾಂಸಾದಿಗಳ ಮಿಶ್ರಣವಿರುವುದರಿಂದ, ಹೊಟೇಲಿನಲ್ಲಿ ತಯಾರಿಸಿದ ಪದಾರ್ಥಗಳಲ್ಲಿ ಮದ್ಯ-ಮಾಂಸಾದಿಗಳ ಸಂಸರ್ಗವಿರುವುದರಿಂದ ಹಾಗೂ ಬೆಳ್ಳುಳ್ಳಿ-ಈರುಳ್ಳಿಯಲ್ಲಿ ದುರ್ಗಂಧವಿರುವುದರಿಂದ - ಇವೆಲ್ಲವೂ ಸರ್ವಥಾ ತ್ಯಾಜ್ಯವಾಗಿದೆ. </p>
<p class="Text">ಮನುವೂ ಸಹ ಹೇಳಿದ್ದಾನೆ —</p>
<p class="Shlok">ವರ್ಜಯೇನ್ಮಧು ಮಾಂಸಂ ಚ ಗಂಧಂ ಮಾಲ್ಯಂ ರಸಾನ್ ಸ್ತ್ರಿಯಃ ।</p>
<p class="Shlok">ಶುಕ್ತಾನಿ ಯಾನಿ ಸರ್ವಾಣಿ ಪ್ರಾಣಿನಾಂ ಚೈವ ಹಿಂಸನಮ್ ॥ </p>
<p class="TXT-Right">(2/177)</p>
<p class="Text">‘ಜೇನುತುಪ್ಪ, ಮಾಂಸ, ಸುಗಂಧವಸ್ತು, ಹೂವಿನಹಾರ, ರಜಸ್ವಲೆ ಸ್ತ್ರೀ, ಪಾಕದಂತೆ ಮಾಡಿರುವ ಮಾದಕ ವಸ್ತುಗಳು ಮತ್ತು ಪ್ರಾಣಿಗಳ ಹಿಂಸೆ- ಇವೆಲ್ಲವನ್ನೂ ತ್ಯಜಿಸಬೇಕು.’ </p>
<p class="Text">ರಾಜಸೀ-ತಾಮಸೀ ಭೋಜನದ ಲಕ್ಷಣವನ್ನು ಗೀತೆಯಲ್ಲಿ ಈ ಪ್ರಕಾರ ಹೇಳಿವೆ —</p>
<p class="Shlok">ಕಟ್ವಮ್ಲಲವಣಾತ್ಯುಷ್ಣ ತೀಕ್ಷ್ಣ ರೂಕ್ಷ ವಿದಾಹಿನಃ ।</p>
<p class="Shlok">ಆಹಾರಾ ರಾಜಸಸ್ಯೇಷ್ಟಾ ದುಃಖಶೋಕಾಮಯಪ್ರದಾಃ ॥</p>
<p class="Shlok">ಯಾತಾಯಾಮಂ ಗತರಸಂ ಪೂತಿ ಪರ್ಯುಷಿತಂ ಚ ಯತ್ ।</p>
<p class="Shlok">ಉಚ್ಛಿಷ್ಟಮಪಿ ಚಾಮೇಧ್ಯಂ ಭೋಜನಂ ತಾಮಸಪ್ರಿಯಮ್ ॥</p>
<p class="TXT-Right">(17/9-10)</p>
<p class="Text">‘ಕಹಿಯಾದ, ಹುಳಿಯಾದ, ಲವಣಯುಕ್ತವಾದ, ಬಹಳ ಬಿಸಿಯಾದ, ಖಾರವಾದ ಕರಕಲಾದ (ರಸವಿಲ್ಲದ), ದಾಹಕಾರಕವಾದ ಮತ್ತು ದುಃಖ, ಚಿಂತೆ ಹಾಗೂ ರೋಗಗಳನ್ನುಂಟುಮಾಡುವ ಆಹಾರ ಎಂದರೆ ಭುಂಜಿಸುವ ಪದಾರ್ಥಗಳು ರಾಜಸ ಪುರುಷರಿಗೆ ಪ್ರಿಯವಾಗುತ್ತವೆ. ಯಾವ ಭೋಜನವು ಅರ್ಧಬೆಂದದ್ದು, ರಸರಹಿತವಾದ, ದುರ್ಗಂಧಯುಕ್ತವಾದ, ಹಳಸಿದ, ಮತ್ತು ಉಚ್ಛಿಷ್ಟವಾದ ಹಾಗೂ ಅಪವಿತ್ರವಾಗಿದೆಯೋ ಆ ಭೋಜನವು ತಾಮಸ ಪುರುಷರಿಗೆ ಪ್ರಿಯವಾಗುತ್ತದೆ.’</p>
<p class="Text">ಭೋಜನ ಮಾಡಿದ ಮೇಲೆ ಕನಿಷ್ಟಪಕ್ಷ ಅರ್ಧ ಘಂಟೆಯವರೆಗೆ ಮಲಗಬಾರದು, ರಸ್ತೆಯಲ್ಲಿ ನಡೆದಾಡಬಾರದು, ವಿದ್ಯಾಭ್ಯಾಸವನ್ನೂ ಮಾಡಬಾರದು, ವಿಶೇಷ ಪರಿಶ್ರಮ ಮತ್ತು ಸ್ನಾನವನ್ನೂ ಮಾಡಬಾರದು; ಏಕೆಂದರೆ ಹಗಲಿನಲ್ಲಿ ಮಲಗುವುದರಿಂದ ಶರೀರವು ಭಾರವೂ, ತಾಮಸವೂ ಆಗುತ್ತದೆ ಮತ್ತು ಭೋಜನಾನಂತರ ತಕ್ಷಣವೇ ನಡೆಯುವುದು, ಓದುವುದು, ಪರಿಶ್ರಮ ಅಥವಾ ಸ್ನಾನ ಮಾಡುವುದರಿಂದ ಭೋಜನವು ವಚನವಾಗುವುದಿಲ್ಲ, ಅಲ್ಲದೆ ವಿಕೃತವಾಗಿ ಸ್ವಾಸ್ಥ್ಯಕ್ಕೆ ಹಾನಿಯುಂಟುಮಾಡುತ್ತದೆ. ಆದ್ದರಿಂದ ಆ ಸಮಯದಲ್ಲಿ ಆಮೋದ-ಪ್ರಮೋದಕ್ಕಾಗಿ ತನ್ನ ಸಹಪಾಠಿಗಳ ಜೊತೆ ವಿನೋದ-ಪೂರ್ವಕವಾದ ಸ್ವಾತಿಕ ವಾರ್ತಾಲಾಪ ಅಥವಾ ಪಾಠ್ಯವಿಷಯಗಳ ಚರ್ಚೆ ಮಾಡಬೇಕು. ನಂತರ ಅರ್ಧ ಅಥವಾ ಒಂದು ಘಂಟೆಯ ನಂತರ ವ್ಯಾಸಂಗವನ್ನು ಪ್ರಾರಂಭಿಸಬೇಕು. ವ್ಯಾಸಂಗವು ಮುಗಿದ ನಂತರ ವ್ಯಾಯಾಮ, ಕುಸ್ತಿ, ಕವಾಯತ್ತು, ದೇಶ-ವಿದೇಶಗಳ ಆಟ, ಓಡಾಡುವುದು ಮೊದಲಾದ ವ್ಯಾಯಾಮಗಳನ್ನು ಮಾಡಬೇಕು. ಇದಾದನಂತರ ಸಾಯಂಕಾಲ ಶೌಚ-ಸ್ನಾನ ಮಾಡಿ ಸಂಧ್ಯಾ-ಗಾಯತ್ರೀ, ಜಪ, ಪೂಜಾ-ಪಾಠ ಹಾಗೂ ಹವನ ಮುಂತಾದ ನಿತ್ಯಕರ್ಮಗಳನ್ನು ಶ್ರದ್ಧೆ, ಭಕ್ತಿ ಮತ್ತು ಆದರ ಪೂರ್ವಕವಾಗಿ ನಿಷ್ಕಾಮಭಾವದಿಂದ ಮಾಡಬೇಕು. ನಿತ್ಯಕರ್ಮ ಮಾಡುವಾಗ ಅದರ ವಿಧಿ, ಅರ್ಥ ಮತ್ತು ಭಾವದ ಕಡೆ ವಿಶೇಷ ಲಕ್ಷ್ಯವಿಡಬೇಕು. ಸಾಯಂಕಾಲದ ನಂತರ ಶಾಸ್ತ್ರವಿಧಿಗನುಸಾರವಾಗಿ ಸಾತ್ವಿಕ, ಪವಿತ್ರ ಮತ್ತು ಹಗುರವಾದ ಭೋಜನ ಮಾಡಬೇಕು ಹಾಗೂ ಅರ್ಧಘಂಟೆ ಸಾತ್ವಿಕ ಚರ್ಚೆಯಲ್ಲಿ ತೊಡಗಿದ್ದು ರಾತ್ರಿ ಒಂಭತ್ತು ಘಂಟೆವರೆಗೆ ಓದಿದ್ದ ವಿದ್ಯೆಯ ಪುನರಾವರ್ತನೆ ಮಾಡಬೇಕು. ಬಾಲಕರು ರಾತ್ರಿಯ ಒಂಭತ್ತು ಘಂಟೆಯಿಂದ ಬೆಳಗಿನ ಜಾವ ನಾಲ್ಕು ಘಂಟೆಯವರೆಗೆ ಏಳು ಘಂಟೆಗಳ ಕಾಲ ಶಯನ ಮಾಡುವುದು ಉಚಿತವಾಗಿದೆ. ಮಲಗುವ ಸಮಯದಲ್ಲಿ ಸಾಂಸಾರಿಕ ಸಂಕಲ್ಪಗಳ ಪ್ರವಾಹವನ್ನು ಮರೆತು ಭಗವಂತನ ನಾಮ, ರೂಪ, ಗುಣ, ಪ್ರಭಾವ ಮತ್ತು ಚರಿತ್ರ ಚಿಂತನೆ ಮಾಡುತ್ತಲೇ ಶಯನ ಮಾಡಬೇಕು; ಏಕೆಂದರೆ ಹಾಗೆ ಮಾಡಿದರೆ ರಾತ್ರಿಯ ಶಯನ ಕಾಲವನ್ನು ಪಾರಮಾರ್ಥಿಕ ವಿಷಯದಲ್ಲಿ ಕಳೆದಂತಾಗುತ್ತದೆ. ಮೇಲೆ ಹೇಳಿದ ದಿನಚರ್ಯೆಯ ವಿದ್ಯಾರ್ಥಿಗಳಿಗೆ ಬಹಳ ಉತ್ತಮವಾದುದು. ಈ ಎಲ್ಲ ನಿಯಮಗಳ ಪಾಲನೆಯು ಋಷಿಕುಲ, ಗುರುಕುಲ, ಬ್ರಹ್ಮಚರ್ಯಾಶ್ರಮ, ಪಾಠಶಾಲೆ, ಸ್ಕೂಲು, ಕಾಲೇಜು ಮುಂತಾದುವುಗಳಲ್ಲಿ ಹಾಗೂ ಮನೆಯಲ್ಲಿದುಕೊಂಡೇ ಮಾಡಬಹುದು. ಬ್ರಹ್ಮಚರ್ಯದ ಪಾಲನೆಮಾಡುತ್ತ ಮನೆಯಲ್ಲಿದ್ದರೂ ಆ ಬಾಲಕ ಬ್ರಹ್ಮಚಾರಿಯೇ ಆಗಿದ್ದಾನೆ.</p>
<p class="Text">ಈಗ ಎಲ್ಲ ಬಾಲಕರಿಗೆ ವಿಶೇಷ ಕರ್ತವ್ಯವನ್ನು ತಿಳಿಸಲಾಗುತ್ತದೆ - ಬಾಲಕರು ಪಗಡೆ-ಇಸ್ವೀಟು-ಜೂಜು ಮುಂತಾದ ಆಟಗಳನ್ನು ಆಡುವುದು, ನಾಟಕ-ಸಿನಿಮಾ ಮುಂತಾದುವನ್ನು ನೋಡುವುದರಲ್ಲಿ ತಮ್ಮ ಮನುಷ್ಯ ಜೀವನದ ಅಮೂಲ್ಯ ಸಮಯವನ್ನು ವ್ಯರ್ಥ ಮಾಡಿಕೊಳ್ಳಬಾರದು. ಇವುಗಳಿಂದ ಸಮಯ ವ್ಯರ್ಥವಾಗುವುದು ಮಾತ್ರವಲ್ಲ, ಅವರ ಸ್ವಭಾವವೂ ಕೆಡುತ್ತದೆ. ಇದರಿಂದಾಗಿ ಅವರ ಭವಿಷ್ಯ ನಷ್ಟವಾಗಿ ಹೋಗುತ್ತದೆ. ನಾಟಕ ಸಿನಿಮಾ ನೋಡುವುದರಿಂದ ಶರೀರದ ಹಾಗೂ ನೇತ್ರಗಳ ಜ್ಯೋತಿಗೆ ಹಾನಿಯೊದಗುತ್ತದೆ ಮತ್ತು ಹಣ ವ್ಯರ್ಥವಾಗಿ ವ್ಯಯವಾಗುತ್ತದೆ, ಅಶ್ಲೀಲ ದೃಶ್ಯಗಳನ್ನು ನೋಡುವುದರಿಂದ ವೀರ್ಯಹಾನಿಯಾಗುತ್ತದೆ. ಇದು ಬ್ರಹ್ಮಚಾರಿಗೆ ಕಳಂಕಪ್ರಾಯವಾಗಿದೆ ಮತ್ತದರಿಂದ ಬಲ, ಬುದ್ದಿ, ತೇಜಸ್ಸು, ಜ್ಞಾನ ಮತ್ತು ಸ್ವಾಸ್ಥ್ಯದ ಹಾನಿಯಾಗುತ್ತದೆ.</p>
<p class="Text">ಬಾಲಕರು ಐಶಾರಾಮ ಸ್ವಾದ-ಶೋಕಿ, ಭೋಗ-ವಿಲಾಸಗಳನ್ನು ಸರ್ವಥಾ ತ್ಯಜಿಸಬೇಕು; ಏಕೆಂದರೆ, ಇವೆಲ್ಲವೂ ವಿದ್ಯಾಧ್ಯಯನದಲ್ಲಿ ಬಾಧಕಗಳು ಹಾಗೂ ಬ್ರಹ್ಮಚರ್ಯ-ವ್ರತದ ಪಾಲನೆಗೆ ಕಳಂಕಪ್ರಾಯವಾಗಿವೆ. ಯಾವುದೇ ಇಂದ್ರಿಯದ ತನ್ನ ವಿಷಯದೊಡನೆ ಯಾವ ರಾಗಸಂಸರ್ಗವಿದೆಯೋ, ಅದು ಎಲ್ಲ ಅನರ್ಥಗಳಿಗೆ ಮೂಲವಾಗಿದೆ, ಆದ್ದರಿಂದ ಎಲ್ಲ ವಿಷಯ-ಭೋಗಗಳು ನಾಶವಾಗುವ ಕ್ಷಣಭಂಗುರ, ದುಃಖರೂಪ ಮತ್ತು ತಿರಸ್ಕರಿಸಲು ಯೋಗ್ಯವಾದುದೆಂದು ತಿಳಿದು ತ್ಯಾಗಮಾಡುವ ಪ್ರಯತ್ನ ಮಾಡಬೇಕು. </p>
<p class="Text">ಮನುವು ಹೇಳಿದ್ದಾನೆ —</p>
<p class="Shlok">ಇಂದ್ರಿಯಾಣಾಂ ಪ್ರಸಂಗೇನ ದೋಷಮೃಚ್ಛತ್ಯಸಂಶಯಮ್ । </p>
<p class="Shlok">ಸಂನಿಯಮ್ಯ ತು ತಾನ್ಯೇವ ತತಃ ಸಿದ್ಧಿಂ ನಿಯಚ್ಛತಿ ॥</p>
<p class="TXT-Right">(2/93)</p>
<p class="Text">ಮನುಷ್ಯನು ಇಂದ್ರಿಯಗಳಲ್ಲಿ ಆಸಕ್ತವಾಗಿ ನಿಸ್ಸಂದೇಹವಾಗಿ ದೋಷವನ್ನು ಪಡೆಯುತ್ತಾನೆ ಮತ್ತು ಅವುಗಳನ್ನೇ ತಡೆದು ಆ ಸಂಯಮದಿಂದ ಸಿದ್ಧಿಯನ್ನು ಪಡೆಯುತ್ತಾನೆ. </p>
<p class="Text">ಕೆಲವು ಜನರು ನಾವು ವಿಷಯಗಳನ್ನು ಉಪಭೋಗಿಸಿ ನಮ್ಮ ಲಾಲಸೆಯನ್ನು ಪೂರ್ಣಗೊಳಿಸಿಕೊಳ್ಳುತ್ತೇವೆ ಎಂದು ತಿಳಿಯುತ್ತಾರೆ ಆದರೆ ಅವರ ಈ ತಿಳುವಳಿಕೆ ಸರಿಯಾಲ್ಲ. </p>
<p class="Text">ಮನುವು ಹೇಳುತ್ತಾನೆ —</p>
<p class="Shlok">ನ ಜಾತು ಕಾಮಃ ಕಾಮಾನಾಮುಪಭೋಗೇನ ಶಾಮ್ಯತಿ ।</p>
<p class="Shlok">ಹವಿಷಾ ಕೃಷ್ಣವರ್ತ್ಮೇವ ಭೂಯ ಏವಾಭಿವರ್ಧತೇ ॥ </p>
<p class="TXT-Right">(2/94)</p>
<p class="Text">‘ನಾನಾ ಪ್ರಕಾರವಾದ ಭೋಗಗಳ ಇಚ್ಛೆಯು ವಿಷಯಗಳ ಉಪಭೋಗದಿಂದ ಎಂದಿಗೂ ಶಾಂತವಾಗುವುದಿಲ್ಲ, ಅಲ್ಲದೆ ತುಪ್ಪದಿಂದ ಅಗ್ನಿಯು ಹೆಚ್ಚು ಪ್ರಜ್ವಲಿಸುವಂತೆ ಪದೇ ಪದೇ ಅಧಿಕವಾಗಿಯೇ ಹೆಚ್ಚುತ್ತ ಹೋಗುತ್ತದೆ.’</p>
<p class="Text">ಪತಂಗಗಳು ಕ್ಷಣಿಕ ಸುಖದ ಲೋಭದಿಂದ ದೀಪದ ಬಳಿ ಹೋಗಿ ಸುಟ್ಟು ನಾಶವಾಗುತ್ತವೋ ಹಾಗೆಯೇ ವಿಷಯಗಳ ಉಪಭೋಗದಿಂದ ಮನುಷ್ಯನಿಗೆ ಕ್ಷಣಿಕವಾದ ಸುಖ ದೊರೆತರೂ ಕಡೆಯಲ್ಲಿ ಅವನ ಪತನವಾಗಿಹೋಗುತ್ತದೆ. ಇದಕ್ಕಾಗಿ ವಿವೇಕ, ವಿಚಾರ ಮತ್ತು ಹಟದಿಂದ-ಹೇಗಾದರೂ ಇಂದ್ರಿಯಗಳನ್ನು ವಿಷಯಗಳಿಂದ ಹಿಮ್ಮೆಟ್ಟಿಸಲೇಬೇಕು. ಬಾಲಕರು ಸ್ತ್ರೀಯರ ಸಂಸರ್ಗ, ಜುಜು, ಬೈದಾಡುವುದು, ಪರಸ್ಪರ ಜಗಳವಾಡುವುದು, ಪರನಿಂದೆ, ಅತ್ತರ್, ಎಣ್ಣೆ, ಸುಗಂಧಯುಕ್ತ ತೈಲ, ಪುಷ್ಪಮಾಲೆ, ಅಂಜನ, ಕೂದಲಿನ ಶೃಂಗಾರ, ಕುಣಿಯುವುದು, ಹಾಡುವುದು ಮುಂತಾದುವುಗಳನ್ನು ಸರ್ವಥಾ ತ್ಯಜಿಸಬೇಕು. </p>
<p class="Text">ಮನುಸ್ಮೃತಿಯಲ್ಲಿ ಹೇಳಿದೆ —</p>
<p class="Shlok">ಅಭ್ಯಂಗಮಂಜನಂ ಚಾಕ್ಷ್ಣೋರುಪಾನಚ್ಛತ್ರಧಾರಣಮ್ । </p>
<p class="Shlok">ಕಾಮಂ ಕ್ರೋಧಂ ಚ ಲೋಭಂ ಚ ನರ್ತನಂ ಗೀತವಾದನಮ್ ॥</p>
<p class="Shlok">ದ್ಯೂತಂ ಚ ಜನವಾದಂ ಚ ಪರಿವಾದಂ ತಥಾನೃತಮ್ । </p>
<p class="Shlok">ಸ್ತ್ರೀಣಾಂ ಚ ಪ್ರೇಕ್ಷಣಾಲಂಭಮುಪಘಾತಂ ಪರಸ್ಯ ಚ ॥ </p>
<p class="TXT-Right">(2/178-179)</p>
<p class="Text">‘ಬ್ರಹ್ಮಚಾರೀ ವಿದ್ಯಾರ್ಥಿಗಳು ತೈಲಹಚ್ಚುವುದು, ಕಣ್ಣುಗಳಿಗೆ ಕಾಡಿಗೆ ಹಚ್ಚುವುದು, ಚಪ್ಪಲಿ ಮತ್ತು ಛತ್ರಿಯನ್ನು ಧರಿಸುವುದು, ಕಾಮ, ಕ್ರೋಧ ಮತ್ತು ಲೋಭವನ್ನಾಚರಿಸುವುದು, ಕುಣಿಯುವುದು, ಹಾಡುವುದು, ವಾದ್ಯನುಡಿಸುವುದು ಹಾಗೂ ಜೂಜು, ಬೈದಾಡುವುದು ಮತ್ತು ನಿಂದಾದಿಗಳನ್ನು ಮಾಡುವುದು, ಸುಳ್ಳು ಹೇಳುವುದು ಮತ್ತು ಸ್ತ್ರೀಯರನ್ನು ನೋಡುವುದು, ಆಲಿಂಗಿಸುವುದು ಮತ್ತು ಇತರರನ್ನು ತಿರಸ್ಕರಿಸುವುದು ಇವೆಲ್ಲವನ್ನೂ ಸರ್ವಥಾ ತ್ಯಜಿಸಬೇಕು.’</p>
<p class="Text">ಇದೇ ಪ್ರಕಾರ ವಿದ್ಯಾರ್ಥಿಯು ಬೀಡಿ, ಸಿಗರೇಟು, ಭಂಗಿ, ಹೊಗೆಸೊಪ್ಪ ಮುಂತಾದ ಮಾದಕ ವಸ್ತುಗಳನ್ನು ಎಂದೂ ಸೇವಿಸಬಾರದು. ಮೇಲೆ ತಿಳಿಸಿರುವ ವಿಷಯ ವಸ್ತುಗಳ ಸೇವನೆಯಿಂದ ಧನ, ಚರಿತ್ರ, ಆಯಸ್ಸು, ಬಲ, ಬುದ್ಧಿ, ಆರೋಗ್ಯ ಹಾಗೂ ಇಹಲೋಕ-ಪರಲೋಕಗಳಿಗೆ ಹಾನಿಯುಂಟಾಗುತ್ತದೆ, ಆದ್ದರಿಂದ ಇವೆಲ್ಲವನ್ನು ಸರ್ವಥಾ ತ್ಯಾಗಮಾಡಬಿಡಬೇಕು. </p>
<p class="Text">ವಿದ್ಯಾರ್ಥಿಯು ಹಿಂಸೆ, ದ್ರೋಹ, ಈರ್ಷ್ಯೆ, ಸುಳ್ಳು, ಕಪಟ, ಫಲ-ಛಿದ್ರ, ಕಳ್ಳತನ, ಅಪ್ರಾಮಾಣಿಕತೆ, ಕಾಮ, ಕ್ರೋಧ, ಲೋಭ, ಮೋಹ ಮೊದಲಾದುವುಗಳನ್ನು ಸರ್ವಥಾ ತ್ಯಾಗಮಾಡಲಿ; ಏಕೆಂದರೆ ಇವುಗಳಿಂದ ಈ ಲೋಕದಲ್ಲಿ ನಿಂದೆಯುಂಟಾಗುತ್ತದೆ ಮತ್ತು ಜನರು ಅವನ ಮೇಲೆ ವಿಶ್ವಾಸವಿಡುವುದಿಲ್ಲ ಹಾಗೂ ಸತ್ತನಂತರ ಪರಲೋಕದಲ್ಲಿ ದುರ್ಗತಿಯಾಗುತ್ತದೆ. ದುರಾಚಾರಾದಿ ದೋಷಗಳಿಂದ ಪ್ರತ್ಯಕ್ಷವಾಗಿಯೇ ಪತನವಾಗುತ್ತದೆ. </p>
<p class="Text">ಮನುವು ಹೇಳಿದ್ದಾನೆ —</p>
<p class="Shlok">ದುರಾಚಾರೋ ಹಿ ಪುರುಷೋ ಲೋಕೇ ಭವತಿ ನಿಂದಿತಃ । </p>
<p class="Shlok">ದುಃಖಭಾಗೀ ಚ ಸತತಂ ವ್ಯಾಧಿತೋಽಲ್ಪಾಯುರೇವಚ ॥</p>
<p class="TXT-Right">(4/157)</p>
<p class="Text">‘ದುರಾಚಾರಿಯಾದ ಪುರುಷನು ಸದಾಕಾಲ ಲೋಕದಲ್ಲಿ ನಿಂದಿತನೂ ಮತ್ತು ದುಃಖವನ್ನುಭವಿಸುವವನೂ ಹಾಗೂ ರೋಗಿಯೂ ಅಲ್ವಾಯುವೂ ಆಗುತ್ತಾನೆ.’</p>
<p class="Text">ಬೇರೆ ಯಾರಾದರೂ ಬೈದರೆ ಅಥವಾ ನಿಂದಿಸಿದರೆ ಪ್ರತಿಯಾಗಿ ಅವರಿಗೆ ಬೈಯ್ಯುವುದಾಗಲೀ, ಅನಿಷ್ಟ ಮಾಡುವುದಾಗಲೀ, ನಿಂದಿಸುವುದಾಗಲೀ ಮಾಡಬಾರದು; ಏಕೆಂದರೆ ಯಾವಾತನು ನಮ್ಮನ್ನು ನಿಜವಾದ ನಿಂದೆಯನ್ನು ಮಾಡುತ್ತಾನೋ, ಅವನಾದರೋ ನಮ್ಮ ಗುಣಗಳನ್ನು ಮುಚ್ಚಿಸಿ ನಮಗೆ ಪಾಠ ಹೇಳುತ್ತಾನೆ, ಅದರಿಂದ ನಮಗೆ ಲಾಭವೇ, ಆಗಿದೆ, ಯಾವ ಹಾನಿಯೂ ಇಲ್ಲ ಮತ್ತು ಒಂದು ವೇಳೆ ಯಾರಾದರೂ ನಮ್ಮನ್ನು ಸುಳ್ಳುಸುಳ್ಳೇ ನಿಂದಿಸಿದರೆ ಅಥವಾ ಬೈಯ್ದರೆ ನಮಗೆ ಇಹಲೋಕ ಮತ್ತು ಪರಲೋಕದಲ್ಲಿ- ಎಲ್ಲಿಯೂ ಕಿಂಚಿನ್ಮಾತವೂ ಹಾನಿಯುಂಟಾಗಲಾರದು; ಏಕೆಂದರೆ ನ್ಯಾಯಮೂರ್ತಿಯಾದ ಭಗವಂತನ ಧಾಮದಲ್ಲಿ ಕತ್ತಲೆ ಇಲ್ಲ ಅಂದರೆ ಅನ್ಯಾಯವಾಗುವುದಿಲ್ಲ. ಆದ್ದರಿಂದ ವಿವೇಕಿಯಾದ ಬಾಲಕನು ದುಃಖ, ಚಿಂತೆ, ಭಯ, ಉದ್ವೇಗಕ್ಕೆ ಒಳಗಾಗಬಾರದು, ಅಲ್ಲದೆ ಸಹಿಸಿಕೊಳ್ಳಬೇಕು. ಇದರಿಂದ ಕ್ಷಮೆ, ತಿತಿಕ್ಷೆ ಮತ್ತು ಆತ್ಮಬಲವು ಹೆಚ್ಚಿ ಕಡೆಗೆ ಪರಮ ಶಾಂತಿಯು ಪ್ರಾಪ್ತಿಯಾಗುತ್ತಾದೆ. ಇದೇ ಪ್ರಕಾರ ಮಾನಾಪಮಾನಗಳ ವಿಷಯದಲ್ಲಿಯೂ ತಿಳಿಯಬೇಕು. ಶ್ರೇಯಸ್ಕನ್ನು ಬಯಸುವ ಮನುಷ್ಯನು ಮಾನವನ್ನು ವಿಷಕ್ಕೆ ಸಮವಾಗಿ ಮತ್ತು ಅಪಮಾನವನ್ನು ಅಮೃತಕ್ಕೆ ಸಮವಾಗಿ ತಿಳಿಯಬೇಕು.</p>
<p class="Text">ಮನುವು ಹೇಳುತ್ತಾನೆ —</p>
<p class="Shlok">ಸಮ್ಮಾನಾದ್ ಬ್ರಾಹ್ಮಣೋ ನಿತ್ಯಮುದ್ವಿಜೇತ ವಿಷಾದಿವ ।</p>
<p class="Shlok">ಅಮೃತಸ್ಯೇವ ಚಾಕಾಂಕ್ಷೇದವಮಾನಸ್ಯ ಸರ್ವದಾ ॥</p>
<p class="TXT-Right">(2/162)</p>
<p class="Text">‘ಬ್ರಾಹ್ಮಣನು ಸಮ್ಮಾನವನ್ನು ವಿಷಕ್ಕೆ ಸಮಾನವಾಗಿ ಭಾವಿಸಿ ನಿತ್ಯವೂ ಹೆದರುತ್ತಿರಬೇಕು (ಏಕೆಂದರೆ ಸಮ್ಮಾನದಿಂದ ಅಭಿಮಾನವು ವೃದ್ಧಿಯಾಗುತ್ತದೆ ಮತ್ತು ಅಭಿಮಾನ ಹೆಚ್ಚುವುದರಿಂದ ಬಹಳ ಹಾನಿಯುಂಟಾಗುತ್ತದೆ) ಮತ್ತು ಅಮೃತಕ್ಕೆ ಸಮಾನವೆಂದು ತಿಳಿದು ಅಪಮಾನವನ್ನು ಇಚ್ಛಿಸುತ್ತಿರಬೇಕು ಎಂದರೆ ಉಂಟಾದಲ್ಲಿ ವಿಷಾದಿಸಬಾರದು.</p>
<p class="Text">ಪರೇಚ್ಛೆಯಿಂದ ಅಥವಾ ಬಯಸದೆ ಯಾವುದಾದರೂ ದುಃಖ ಬಂದೊದಗಿದರೆ, ಅದರಿಂದ ಪ್ರಸನ್ನನಾಗಬೇಕು. ಅದರಲ್ಲಿ ದುಃಖ, ದ್ವೇಷ ಮತ್ತು ದ್ರೋಹ ಮಾಡಬಾರದು.</p>
<p class="Text">ಮನುಸ್ಮೃತಿ ಹೇಳುತ್ತದೆ —</p>
<p class="Shlok">ನಾರುಂತುದಃ ಸ್ಯಾದಾರ್ತೋಽಪಿ ನ ಪರದ್ರೋಹಕರ್ಮಧೀಃ ।</p>
<p class="Shlok">ಯಯಾಸ್ಯೋದ್ವಿಜತೇ ವಾಚಾ ನಾಲೋಕ್ಯಾಂ ತಾಮುದೀರಯೇತ್ ॥</p>
<p class="TXT-Right">(2/161)</p>
<p class="Text">‘ಆರ್ತನಾದರೂ ದುಃಖಿಯಾಗಬಾರದು ಮತ್ತು ಇತರರಿಗೆ ದ್ರೋಹ ಬಗೆಯುವ ಬುದ್ದಿಯಿರಬಾರದು. ಯಾವ ಮಾತಿನಿಂದ ಇತರರಿಗೆ ಉದ್ವೇಗವಾಗಬಹುದೋ, ಅಂತಹ ಲೋಕನಿಂದಿತವಾದ ಮಾತನ್ನು ಆಡಬಾರದು.’</p>
<p class="Text">ಎಷ್ಟೋ ಬಾಲಕರು ಪರೀಕ್ಷೆಯಲ್ಲಿ ಅನುತ್ತಿರ್ಣ(ಫೇಲ್)ರಾದ ಕಾರಣ ಹಾಗೂ ಮನೆಯ ಕಲಹದ ಕಾರಣ ಮತ್ತು ದೇಶ-ವಿದೇಶಗಳಲ್ಲಿ ತಿರುಗಾಡುವ ಇಚ್ಛೆಯಿಂದ ಹಾಗೂ ಮನೆಯವರಿಗೆ ಕಷ್ಟಕೊಡುವ ಉದ್ದೇಶ್ಯದಿಂದ ಮೂರ್ಖತೆಗೆ ವಶರಾಗಿ ಮನೆಬಿಟ್ಟು ಓಡಿಹೋಗುತ್ತಾರೆ, ಇದರಿಂದ ಆ ಹುಡುಗರಿಗಂತೂ ತೊಂದರೆಯಾಗುತ್ತದೆ, ಮನೆಯವರೂ ಕಷ್ಟವನ್ನು ಅನುಭವಿಸಬೇಕಾಗುತ್ತದೆ, ಹಣವೂ ಖರ್ಚಾಗುತ್ತದೆ. ಇದಲ್ಲದೆ ಬಾಲಕರಿಗೆ ಮನೆಗೆ ಹಿಂದಿರುಗುವುದಕ್ಕೆ ಸಂಕೋಚ ಹಾಗೂ ಭಯ ಉಂಟಾಗುವುದರಿಂದ ಮನೆಗೆ ಹಿಂದಿರುಗಲು ಅಳಕು ಇರುತ್ತದೆ. ಅದರಿಂದ ಅವರಿಗೆ ಭಯಾನಕ ವ್ಯಾಕುಲತೆಯುಂಟಾಗುತ್ತದೆ. ಇದು ಅವರ ಮೂರ್ಖತೆಯಾಗಿದೆ. ಅದಕ್ಕಾಗಿ ಎಲ್ಲಿಗಾದರೂ ಹೋಗುವುದಾದರೆ ಮನೆಯವರ ಆಜ್ಞೆಪಡೆದೇ ಹೋಗಬೇಕು. ಒಂದು ವೇಳೆ ಆಜ್ಞೆ ಪಡೆದು ಹೋಗಲಿಲ್ಲವಾದರೆ ಕನಿಷ್ಟಪಕ್ಷ ಮನೆಯವರಿಗೆ ಸೂಚನೆಯನ್ನಂತೂ ಅವಶ್ಯವಾಗಿ ಕೊಡಬೇಕು. ಕೆಲವು ಅವಿವೇಕಿ ಹುಡುಗರು ಪರೀಕ್ಷೆಯಲ್ಲಿ ಫೇಲ್ ಆದಕಾರಣದಿಂದ ಅಥವಾ ಮನೆಯ ಕಲಹ ಮುಂತಾದ ದುಃಖದಕಾರಣದಿಂದ ಆತ್ಮಹತ್ಯೆಮಾಡಿಕೊಳ್ಳುತ್ತಾರೆ. ಇದರಿಂದ ಅವರ ಇಹ-ಪರಲೋಕಗಳೆರಡೂ ನಷ್ಟವಾಗಿ ಬಿಡುತ್ತವೆ ಹಾಗೂ ಮನುಷ್ಯನ ಅಮೂಲ್ಯ ಜೀವನ ವ್ಯರ್ಥವಾಗಿ ಬಿಡುತ್ತದೆ. ಹೀಗೆ ಮಾಡುವುದು ಮಹಾಮೂರ್ಖತನವಾಗಿದೆ. ಅವರು ವಿಚಾರ ಮಾಡಬೇಕು- ಈಗ ಯಾವ ದುಃಖವಿದೆಯೋ ಅದರಿಂದ ಇನ್ನೂ ಹೆಚ್ಚಿನ ದುಃಖವು ವಿಷ ಕುಡಿಯುವುದು, ನೀರಿನಲ್ಲಿ ಮುಳುಗುವುದು, ಬೆಂಕಿಯಲ್ಲಿ ಹಾರುವುದು ಮತ್ತು ನೇಣುಹಾಕಿಕೊಂಡು ಸಾಯುವುದರಿಂದ ಆಗುತ್ತದೆ ಮತ್ತು ಸತ್ತನಂತರ ಪರಲೋಕದಲ್ಲಿಯೂ ಇದಕ್ಕಿಂತ ಭಯಾನಕ, ಅತಿಶಯವಾದ ದುಃಖ ಉಂಟಾಗುತ್ತದೆ. </p>
<p class="Text">ಶುಕ್ಲಯಜುರ್ವೇದದ 40ನೇ ಅಧ್ಯಾಯದ ಮೂರನೇ ಮಂತ್ರದಲ್ಲಿ ತಿಳಿಸಿದೆ —</p>
<p class="Shlok">ಅಸುರ್ಯಾ ನಾಮ ತೇ ಲೋಕಾ ಅಂಧೇನ ತಮಸಾಽಽವೃತಾಃ ।</p>
<p class="Shlok">ತಾಂಗ್ ಸ್ತೇ ಪ್ರೇತ್ಯಾಭಿಗಚ್ಛಂತಿ ಯೇ ಕೇ ಚಾತ್ಮಹನೋ ಜನಾಃ ॥</p>
<p class="Text">‘ಅಸುರರ ಯಾವ ಪ್ರಸಿದ್ಧವಾದ ನಾನಾ ಪ್ರಕಾರದ ಯೋನಿಗಳು ಮತ್ತು ನರಕರೂಪೀ ಲೋಕಗಳಿವೆಯೋ, ಅವೆಲ್ಲ ಅಜ್ಞಾನ ಹಾಗೂ ಅಂಧಕಾರದಿಂದ ಆಚ್ಛಾದಿತವಾಗಿವೆ. ಆತ್ಮಹತ್ಯೆ ಮಾಡಿಕೊಳ್ಳುವ ಮನುಷ್ಯನು ಸತ್ತನಂತರವೂ ಅದೇ ಭಯಂಕರವಾದ ಲೋಕಗಳನ್ನು ಪದೇ-ಪದೇ ಹೊಂದುತ್ತಾನೆ.’</p>
<p class="Text">ಆದ್ದರಿಂದ ಯಾರೂ ಕೂಡ ಎಷ್ಟೇ ದುಃಖವುಂಟಾದರೂ, ಯಾವುದೇ ಪರಿಸ್ಥಿತಿಯಲ್ಲೂ ಎಂದೂ, ಯಾವಾಗಲೂ ಆತ್ಮಹತ್ಯೆ ಮಾಡಿಕೊಳ್ಳಲೇಬಾರದು ಮತ್ತು ಮನೆಯಿಂದ ಓಡಿಹೋಗಬಾರದು; ಅಲ್ಲದೆ ತಾಯಿ, ತಂದೆ, ಗುರುಗಳು ಮತ್ತು ಸ್ನೇಹಿತರ ಸ್ವಭಾವ, ರುಚಿ ಮತ್ತು ಪರಿಸ್ಥಿತಿಯನ್ನರಿತು ಸಹನಶೀಲನಾಗಬೇಕು; ಏಕೆಂದರೆ ಮನಸ್ಸಿಗೆ ವಿರುದ್ಧವಾದ ಕಾರ್ಯವು ಎದುರಾದಲ್ಲಿ ಅದನ್ನು ಸಹಿಸಿಕೊಳ್ಳುವುದರಿಂದ ಆತ್ಮಬಲವಂತೂ ಹೆಚ್ಚಿಯೇ ಹೆಚ್ಚುತ್ತದೆ, ಈ ಲೋಕದಲ್ಲಿ ಕೀರ್ತ ಮತ್ತು ಪರಲೋಕದಲ್ಲಿ ಉತ್ತಮ ಗತಿಯಾ ದೊರಕುತ್ತದೆ.</p>
<p class="Text">ತಂದೆ-ತಾಯಿಯರು ಮತ್ತು ಗುರುಜನರು ಹೇಳಿದ ಕಾರ್ಯವನ್ನು ಬಾಲಕರು ಅವಶ್ಯವಾಗಿ ಮಾಡಬೇಕು, ಈ ಪ್ರಕಾರ ಕರ್ತವ್ಯ ಬುದ್ಧಿಯಿಂದ ಆ ಕಾರ್ಯವನ್ನು ಮಾಡುವ ಜವಾಬ್ದಾರಿಯನ್ನು ಅರಿತುಕೊಂಡು ಅದನ್ನು ಅಚ್ಚುಕಟ್ಟಾಗಿ ಮಾಡಬೇಕು. ಯಾರು ತನ್ನ ಕರ್ತವ್ಯದ ವಿಷಯದಲ್ಲಿ ತನ್ನ ಜವಾಬ್ದಾರಿಯನ್ನು ತಿಳಿಯುವುದಿಲ್ಲವೋ, ಅವನಿಗೆ ಈ ಲೋಕ ಮತ್ತು ಪರಲೋಕದಲ್ಲಿ ಮರ್ಯಾದೆ ಇರುವುದಿಲ್ಲ ಮತ್ತು ಅವನಲ್ಲಿ ಯಾರೂ ವಿಶ್ವಾಸವಿಡುವುದಿಲ್ಲ, ಆದ್ದರಿಂದ ಅವನ ಜೀವನವು ವ್ಯರ್ಥವೇ ಸರಿ.</p>
<p class="Text">ಬಾಲಕರು ನಿಷ್ಕಾಮಭಾವದಿಂದ ಕುಟುಂಬ, ಜಾತಿ ಮತ್ತು ದೇಶದ ಸೇವೆ ಮಾಡಬೇಕು ಹಾಗೂ ಸಾಧ್ಯವಾದಲ್ಲಿ ಮನಸ್ಸು, ಶರೀರ ಮತ್ತು ಧನದಿಂದ ಪ್ರಾಣಿ ಮಾತ್ರದ ಸೇವೆ ಮಾಡಬೇಕು, ಆದರೆ ಯಾರಿಗೂ, ಕಿಂಚಿನ್ಮಾತ್ರವೂ ದುಃಖವನ್ನು ಎಂದಿಗೂ ಕೊಡಬಾರದು. </p>
<p class="Text">ಸಂತ ತುಲಸೀದಾಸರು ಹೇಳುತ್ತಾರೆ —</p>
<p class="Shlok">ಪರಹಿತ ಸರಿಸ ಧರ್ಮ ನಹಿ<span class="char-style-override-6">ಂ</span> ಭಾಈ । ಪರ ಪೀಡಾ ಸಮ ನಹಿ<span class="char-style-override-6">ಂ</span> ಅಧಮಾಈ ॥</p>
<p class="Shlok">ಪರ ಹಿತ ಬಸ ಜಿನ್ಹ ಕೇ ಮನ ಮಾಹೀ<span class="char-style-override-6">ಂ</span> । ತಿನ್ಹ ಕಹು<span class="char-style-override-6">ಂ</span> ಜಗ ದುರ್ಲಭ ಕಛು ನಾಹೀ<span class="char-style-override-6">ಂ </span>॥</p>
<p class="Text">‘ಪರಹಿತಕ್ಕೆ ಸಮನಾದ ಧರ್ಮವಿಲ್ಲ, ಪರಪೀಡೆಗೆ ಸಮಾನ ಅಧಮವಾದ ಕಾರ್ಯವಿಲ್ಲ. ಯಾರ ಮನಸ್ಸಿನಲ್ಲಿ ಪರಹಿತ ಕಾಮನೆ ನೆಲೆಸಿದೆಯೋ, ಅವರಿಗೆ ಜಗತ್ತಿನಲ್ಲಿ ದುರ್ಲಭವಾದುದು ಯಾವುದೂ ಇಲ್ಲ.’ ಸ್ವಯಂ ಭಗವಂತನು ಗೀತೆಯಲ್ಲಿ ಹೇಳುತ್ತಾನೆ — ‘ಯಾರು ಎಲ್ಲ ಭೂತಗಳ ಹಿತದಲ್ಲಿ ರತರಾಗಿದ್ದಾರೋ, ಅವರು ನನ್ನನ್ನೇ ಪಡೆಯುತ್ತಾರೆ.’</p>
<p class="Shlok">ತೇ ಪ್ರಾಪ್ನುವಂತಿ ಮಾಮೇವ ಸರ್ವಭೂತಹಿತೇ ರತಾಃ ॥ </p>
<p class="TXT-Right">(12/4)</p>
<p class="Text">ಆದ್ದರಿಂದ ಯಥಾಶಕ್ತಿ ಮನಸ್ಸು, ಮಾತು, ಶರೀರ ಮತ್ತು ಧನಗಳಿಂದ ಬಹು ಉತ್ಸಾಹದೊಂದಿಗೆ ನಿಸ್ವಾರ್ಥಭಾವದಿಂದ ಎಲ್ಲ ಪ್ರಾಣಿಗಳ ಸೇವೆ ಮಾಡಬೇಕು.</p>
<p class="Text">ಸತ್ಯವನ್ನು ಪಾಲಿಸುವುದರ ಕಡೆಗೆ ಬಾಲಕರು ವಿಶೇಷ ಗಮನ ಕೊಡಬೇಕು. ನೋಡಿದ್ದನ್ನು, ಕೇಳಿದ್ದನ್ನು ಮತ್ತು ತಿಳಿದುಕೊಂಡದ್ದನ್ನು-ಅದರಂತೆಯೇ, ಹಾಗೆ-ಹಾಗೆಯೇ ನಿಷ್ಕಪಟಭಾವದಿಂದ ಹೇಳುವುದು, ಅದಕ್ಕಿಂತ ಅಧಿಕವಾಗಲೀ ಕಮ್ಮಿಯಾಗಲೀ ಹೇಳದಿರುವುದೇ ಸತ್ಯವಾಗಿದೆ ಮತ್ತು ಆ ಮಾತು ಸತ್ಯವಾಗುವುದರ ಜೊತೆಗೆ ಮಧುರ ಮತ್ತು ಪ್ರಿಯವಾಗಿರಲಿ; ಪರಿಣಾಮದಲ್ಲಿ ಹಿತಕರವಾದುದೇ ಮಧುರವೂ ಮತ್ತು ಪ್ರಿಯವೂ ಆಗಿರುತ್ತದೆ. </p>
<p class="Text">ಮನುವು ಹೇಳಿದ್ದಾನೆ — </p>
<p class="Shlok">ಸತ್ಯಂ ಬ್ರೂಯಾತ್ ಪ್ರಿಯಂ ಬ್ರೂಯಾತ್ ನ ಬ್ರೂಯಾತ್ ಸತ್ಯಮಪ್ರಿಯಂ ।</p>
<p class="Shlok">ಪ್ರಿಯಂ ಚ ನಾನೃತಂ ಬ್ರೂಯಾತ್ ಏಷ ಧರ್ಮಃ ಸನಾತನಃ ॥</p>
<p class="TXT-Right">(4/138)</p>
<p class="Text">ಸತ್ಯವಾಗಿ ಮಾತನಾಡು, ಪ್ರಿಯವಾದುದನ್ನು ಮಾತನಾಡು, ಸತ್ಯವಾಗಿದ್ದೂ, ಅಪ್ರಿಯವಾದರೆ ಅದನ್ನು ಮಾತನಾಡಬೇಡ. ಯಾವುದು ಪ್ರಿಯವಾಗಿದ್ದು ಅಸತ್ಯವಾಗಿದೆಯೋ ಅದನ್ನು ಮಾತನಾಡಬೇಡ. ಇದೇ ಸನಾತನ ಧರ್ಮವಾಗಿದೆ.</p>
<p class="Text">ಶ್ರೀಭಗವಂತನು ಶ್ರೀಮದ್ಭಗವದ್ಗೀತೆಯ ಹದಿನೇಳನೇ ಅಧ್ಯಾಯದ ಹದಿನೈದನೇ ಶ್ಲೋಕದಲ್ಲಿ ವಾಙ್ಮಯ ತಪಸ್ಸನ್ನು ತಿಳಿಸುತ್ತ ಈ ಆದೇಶ ಕೊಟ್ಟಿರುತ್ತಾನೆ —</p>
<p class="Shlok">ಅನುದ್ವೇಗಕರಂ ವಾಕ್ಯಂ ಸತ್ಯಂ ಪ್ರಿಯಹಿತಂ ಚ ಯತ್ ॥</p>
<p class="Text">‘ಉದ್ವೇಗವನ್ನುಂಟುಮಾಡದಿರುವ, ಪ್ರಿಯ ಮತ್ತು ಹಿತಕಾರಕ ಹಾಗೂ ಯಥಾರ್ಥವಾದ ಯಾವ ಮಾತಿದೆಯೋ (ಅದು ವಾಣಿಯ ತಪವೆನಿಸುತ್ತದೆ).’ ಸುಳ್ಳು ಹೇಳುವ ಬಾಲಕನನ್ನು ಯಾರೂ ನಂಬುವುದಿಲ್ಲ, ಅವನಿಗೆ ಇಹ-ಪರಲೋಕದಲ್ಲಿ ಯಾವ ಪ್ರತಿಷ್ಠೆಯೂ ಇರುವುದಿಲ್ಲ. ಆದ್ದರಿಂದ ಎಲ್ಲ ಕಾಲಗಳಲ್ಲಿ ಸತ್ಯವಾದ, ಪ್ರಿಯವಾದ, ಮಿತವಾದ ಮತ್ತು ಹಿತಕರವಾದ ಮಾತುಗಳನ್ನೇ ಆಡಬೇಕು ಹಾಗೂ ಎಲ್ಲರ ವಿಶ್ವಾಸಕ್ಕೆ ಪಾತ್ರನಾಗಬೇಕು. ಯಾರಿಗೂ ಮೋಸಮಾಡುವುದಿಲ್ಲವೋ, ತನ್ನ ಜವಾಬ್ದಾರಿಯನ್ನು ಅರಿತುಕೊಳ್ಳುತ್ತಾನೋ, ಕರ್ತವ್ಯಚ್ಯುತನಾಗುವುದಿಲ್ಲವೋ, ಸಮಯವನ್ನು ವ್ಯರ್ಥವಾಗಿ ಕಳೆಯುವುದಿಲ್ಲವೋ ಮತ್ತು ಗುರುಹಿರಿಯರ ಇಚ್ಛಾನುಸಾರ ಕೆಲಸಮಾಡಿ ತಾನು ಅವರಿಗೆ ಬೇಕಾದವನು ಎಂಬ ಭಾವವನ್ನು ಉಂಟುಮಾಡುತ್ತಾನೋ, ಬಾಲಕನೇ ವಿಶ್ವಾಸಪಾತ್ರನೆನಿಸುತ್ತಾನೆ. ಇವೆಲ್ಲ ಮಾತುಗಳು ಸ್ವಾರ್ಥತ್ಯಾಗಪೂರ್ವಕ ಸೇವೆ ಮಾಡುವುದರಿಂದ ಸ್ವಾಭಾವಿಕವೇ ಉಂಟಾಗುತ್ತವೆ. ಆದ್ದರಿಂದ ಪ್ರತಿ ಕಾರ್ಯವನ್ನೂ ಸ್ವಾರ್ಥತ್ಯಾಗಮಾಡಿ ಎಲ್ಲರ ಸೇವೆ ಮಾಡಬೇಕು.</p>
<p class="Sub-Heading" id="toc_marker-3-4">ವಿದ್ಯಾಭ್ಯಾಸ</p>
<p class="Text">ತಂದೆ-ತಾಯಿಯರು ಮತ್ತು ಪಾಲಕರು ತಮ್ಮ ಬಾಲಕ-ಬಾಲಕಿಯರಿಗೆ ವಿಷಯ-ಸುಖಗಳಲ್ಲಿ ಆಸಕ್ತರಾಗುವುದಕ್ಕೆ ಅವಕಾಶಕೊಡದಿರಲಿ; ಏಕೆಂದರೆ ವಿಷಯ-ಸುಖದಲ್ಲಿ ಇಚ್ಛೆ ಉಂಟಾದರೆ ಬಾಲಕ-ಬಾಲಕಿಯರು ಯಥಾರ್ಥ ವಿದ್ಯೆಯ ಲಾಭದಿಂದ ವಂಚಿತರಾಗುತ್ತಾರೆ. ಬುದ್ಧಿವಂತರಾದ ತರುಣ-ತರುಣಿಯರೂ ಹೀಗೆಯೇ ತಿಳಿಯಬೇಕು ಮತ್ತು ಮಾಡಬೇಕು. ಈ ದಿನಗಳಲ್ಲಿ ಅನೇಕ ಪ್ರಕಾರದ ಭಾಷೆ ಮತ್ತು ಲಿಪಿಯ ಜ್ಞಾನವು ಬಹಳ ಆವಶ್ಯಕವಾಗಿದೆ. ಹಿಂದಿ, ಸಂಸ್ಕೃತ, ಬಂಗಾಲಿ, ಗುಜರಾತಿ, ಮರಾಠಿ, ಗುರುಮುಖಿ ಹಾಗೂ ತನ್ನ ಪ್ರಾಂತೀಯ ಭಾಷೆ ಲಿಪಿ ಹಾಗೂ ಆಂಗ್ಲ, ರೂಪೀ ಮತ್ತು ಚೀನೀ ಮುಂತಾದ ವಿದೇಶಿ ಭಾಷೆ ಮತ್ತು ಲಿಪಿಗಳಲ್ಲಿಯೂ ಎಷ್ಟು ಹೆಚ್ಚಾಗಿ ಜ್ಞಾನವುಂಟಾದರೆ ಅಷ್ಟು ಒಳ್ಳೆಯದು.</p>
<p class="Text">ಕಾಲೇಜು ಮತ್ತು ಸ್ಕೂಲುಗಳಲ್ಲಿ ಸಹಶಿಕ್ಷಣ ಎಂದರೆ ಹುಡುಗ-ಹುಡುಗಿಯರು ಒಟ್ಟಿಗೆ ಸೇರಿ ವ್ಯಾಸಂಗಮಾಡುವುದು ಬಹು ಅಪಾಯಕಾರಿ ಹಾಗೂ ಹಾನಿಕಾರಕವಾದುದು. ಇದರಿಂದ ಚರಿತ್ರನಾಶವಾಗುವ ಆಶಂಕೆ ಬಹಳವಾಗಿದೆ. ಸಹಶಿಕ್ಷಣದ ದುಷ್ಟರಿಣಾಮಗಳು ಪ್ರತ್ಯಕ್ಷವಾಗಿವೆ. ಆದ್ದರಿಂದ ಸಹಶಿಕ್ಷಣವನ್ನು ಸರ್ವಥಾ ನಿಷೇಧಿಸಿ ಹುಡುಗ-ಹುಡುಗಿಯರು ಬೇರೆ ಬೇರೆ ಪಾಠಶಾಲೆಗಳಲ್ಲಿ ವ್ಯಾಸಂಗ ಮಾಡುವಂತೆ ವ್ಯವಸ್ಥೆ ಮಾಡಬೇಕು. ಹದಿಮೂರು-ಹದಿನಾಲ್ಕು ವರ್ಷವಯಸ್ಕಿನ ಅಥವಾ ಅದಕ್ಕಿಂತ ಹೆಚ್ಚು ವಯಸ್ಸಿನ ಅವಿವಾಹಿತ ಅಥವಾ ವಿವಾಹಿತ ಯುವತಿಯರಾದರೋ ತಮ್ಮ ಮನೆಯಲ್ಲಿದ್ದುಕೊಂಡೇ ಮನೆಗೆಲಸದ ಜೊತೆ-ಜೊತೆಗೆ ವಿದ್ಯೆಯನ್ನು ಅಭ್ಯಸಿಸಬೇಕು. ಅವರು ತವರು ಮನೆಯಲ್ಲಿರಲಿ ಅಥವಾ ಗಂಡನ ಮನೆಯಲ್ಲಿರಲಿ ಮನೆಯಿಂದ ಹೊರಗೆ ಹೋಗಿ ಸ್ಕೂಲು-ಕಾಲೇಜುಗಳಲ್ಲಿ ವ್ಯಾಸಂಗ ಮಾಡುವುದು ಸರ್ವಥಾ ಹಾನಿಕರವಾಗಿದೆ. ಏಕೆಂದರೆ ಮೇಲ್ತರಗತಿಗಳಲ್ಲಿ ಅಧ್ಯಾಪಕರು ಸಾಮಾನ್ಯವಾಗಿ ಪುರುಷರೇ ಇರುತ್ತಾರೆ, ಆದ್ದರಿಂದಲೂ ಅವರ ಸಂಪರ್ಗದಿಂದ ಉಚ್ಛೃಂಖಲತೆಯ ವೃದ್ಧಿ ಮತ್ತು ಚರಿತ್ರಹೀನತೆಯ ಸಂಭವವಿರುತ್ತದೆ. ಇಂತಹ ಅನೇಕ ಘಟನೆಗಳಾಗಿವೆಯೆಂದು ಕೇಳಿ ಬರುತ್ತದೆ.</p>
<p class="Text">ನೋಡಿದ ಮಾತ್ರಕ್ಕೆ ಮನಸ್ಸಿನಲ್ಲಿ ವಿಕಾರ ಉಂಟಾಗುವಂತೆ ಬಾಲಕ-ಬಾಲಕಿಯರು ಶೃಂಗಾರ ಮಾಡಿಕೊಳ್ಳಬಾರದು; ಸೌಂದರ್ಯ, ಅಲಂಕಾರ, ಶೋಕಿ ಮೊದಲಾದ ಶೃಂಗಾರ ಭಾವನೆಗಳು ಉಂಟಾಗುವುದರಿಂದ ಮನೋವಿಕಾರವು ಹೆಚ್ಚುತ್ತದೆ ಮತ್ತು ಚರಿತ್ರನಾಶವಾಗುತ್ತದೆ.</p>
<p class="Text">ಪಾಠ್ಯಕ್ರಮದಲ್ಲಿಯೂ ಶೃಂಗಾರ, ಅಶ್ಲೀಲತೆ, ಅಭಕ್ಷ್ಯಭಕ್ಷಣ ಹಾಗೂ ನಾಸ್ತಿಕತೆಯನ್ನು ವರ್ಣಿಸುವ ಹಾಗೂ ಇವುಗಳನ್ನು ಪ್ರೋತ್ಸಾಹಿಸುವ ಪುಸ್ತಕಗಳನ್ನು ಇಡಬಾರದು ಮತ್ತು ಓದಬಾರದು; ಇದರಿಂದ ಎಲ್ಲ ಪ್ರಕಾರದ ಹಾನಿಯೇ ಇದೆ. ಆದ್ದರಿಂದ ಯಾವ ಪುಸ್ತಕಗಳ ಅಧ್ಯಯನದಿಂದ ಬಾಲಕ-ಬಾಲಕಿಯರ ಭೌತಿಕ, ಬೌದ್ಧಿಕ, ವ್ಯಾವಹಾರಿಕ, ಸಾಮಾಜಿಕ, ಧಾರ್ಮಿಕ, ನೈತಿಕ ಮತ್ತು ಆಧ್ಯಾತ್ಮಿಕ ಉನ್ನತಿಯಾಗಬಲ್ಲದೋ, ಅವರಲ್ಲಿ ಸಭ್ಯತೆ, ಶಿಷ್ಟಾಚಾರ, ವಿನಯ, ಸೇವೆ, ಸಂಯಮ, ಜಲ, ತೇಜ, ಸದ್ಗುಣ, ಸದಾಚಾರ, ವಿವೇಕ ಮತ್ತು ಜ್ಞಾನವೃದ್ಧಿ ಹಾಗೂ ಬುದ್ಧಿಯು ತೀಕ್ಷ್ಣವಾಗುವುದೋ ಅಂತಹ ಉತ್ತಮವಾದ  ಪುಸ್ತಕಗಳನ್ನೇ ಓದಬೇಕು.</p>
<p class="Text">ಈ ವಿದ್ಯಾಭ್ಯಾಸವನ್ನು ಹುಡುಗಿಯರು ಹದಿನಾಲ್ಕು ವರ್ಷ ಹಾಗೂ ಹುಡುಗರು ಹದಿನೆಂಟು ವರ್ಷಗಳಾಗುವುದರೊಳಗೆ ಹಾಗೂ ವಿವಾಹಕ್ಕೆ ಮುಂಚೆಯೇ ಮಾಡಿಕೊಳ್ಳಬೇಕು. ಇಂದಿನ ಸಂಯಮವಿಲ್ಲದ ವಿಲಾಸೀ ವಾತಾವರಣದಲ್ಲಿ ವಿವಾಹವನ್ನು ವಿಳಂಬವಾಗಿ ಮಾಡುವುದರಿಂದ ಹುಡುಗ-ಹುಡುಗಿಯರ ಚಾರಿತ್ಯವು ಕುಸಂಗದ ಕಾರಣದಿಂದ ಕೆಟ್ಟು ಹೋಗುತ್ತದೆ, ಆದ್ದರಿಂದ ಆದಷ್ಟು ಬೇಗ ಹುಡುಗ-ಹುಡುಗಿಯರ ವಿವಾಹವನ್ನು ಮಾಡಿಬಿಡಬೇಕು. ಹುಡುಗನು ಬ್ರಹ್ಮಚರ್ಯಪಾಲನೆಗಾಗಿ ಆಗ್ರಹ ಮಾಡಿದರೆ ಮತ್ತು ವಿವಾಹವಾಗುವುದಕ್ಕೆ ಘೋರ ವಿರೋಧವನ್ನು ಮಾಡಿದರೆ ಅಂತಹ ಸ್ಥಿತಿಯಲ್ಲಿ ತಡವಾಗಿ ಹುಡುಗನ ವಿವಾಹ ಮಾಡಿದರೆ ಯಾವ ಹಾನಿಯೂ ಆಗುವುದಿಲ್ಲ. ಇಂದು ಸ್ಕೂಲು-ಕಾಲೇಜುಗಳಲ್ಲಿ ವರ್ಷದಲ್ಲಿ ಸುಮಾರು ಆರು ತಿಂಗಳುಗಳು ರಜೆಯಲ್ಲಿ ಕಳೆದು ಹೋಗುತ್ತವೆ. ಇದರಿಂದಾಗಿ ವಿದ್ಯಾರ್ಥಿಗಳ ಸಮಯ ನಷ್ಟವಾಗುತ್ತದೆ ಮತ್ತು ಅವರು ಅಲ್ಲಿ-ಇಲ್ಲಿ ಅಲೆಯುತ್ತಿರುತ್ತಾರೆ. ಈ ಕಾಲವೂ ವಿದ್ಯಾಭ್ಯಾಸದಲ್ಲಿ ತೊಡಗಿಸಿದರೆ ಆಗ ಯಾವ ವಿದ್ಯಾಭ್ಯಾಸ ಇಪ್ಪತ್ತು ವರ್ಷಗಳಲ್ಲಿ ಪೂರ್ಣವಾಗುತ್ತದೆಯೋ, ಅದೇ ಹದಿನಾರು ವರ್ಷದೊಳಗೆ ಪೂರ್ಣವಾಗುತ್ತದೆ. ಹೀಗೆ ಮಾಡಿದಲ್ಲಿ ಹದಿನೆಂಟು ವರ್ಷಗಳ ವೇಳೆಗೆ ಸಾಕಷ್ಟು ವಿದ್ಯಾಭ್ಯಾಸವಾಗುವ ಸಾಧ್ಯತೆಯಿದೆ. ಬಾಲಕರು ಹದಿನೆಂಟು ವರ್ಷಗಳಾದನಂತರ ನ್ಯಾಯಯುಕ್ತವಾದ ವ್ಯವಸಾಯ-ಕಾರ್ಯವನ್ನು ತಮ್ಮ ಜಾತಿಗನುಗುಣವಾಗಿ ಜೀವನೋಪಾಯ ಕಾರ್ಯವನ್ನು ಮನಸ್ಸಿಟ್ಟು ಅವಶ್ಯವಾಗಿ ಮಾಡಬೇಕು. ಕೆಲಸ ಮಾಡುತ್ತ-ಮಾಡುತ್ತ ಅದರ ಜೊತೆ-ಜೊತೆಗೆ ವಿದ್ಯಾಭ್ಯಾಸ ಮಾಡಿದರೆ ಉತ್ತಮ; ಏಕೆಂದರೆ ವಿವಾಹದ ಅನಂತರ ಅಧ್ಯಯನದಲ್ಲಿ ಮನಸ್ಸು ವಿಶೇಷವಾಗಿ ತೊಡಗುವುದಿಲ್ಲ, ಆದ್ದರಿಂದ ನ್ಯಾಯಯುಕ್ತ ಜೀವನೋಪಾಯ ಕಾರ್ಯದಲ್ಲಿ ಮನಸ್ಸನ್ನು ತೊಡಗಿಸಬೇಕು. ಯಾರು ಯಾವುದಾದರೂ ವಿಶೇಷ ಪ್ರಕಾರದ ಉಚ್ಚ ಶಿಕ್ಷಣವನ್ನು ಪಡೆಯಲು ಬಯಸಿದರೆ, ಅವರು ವಿವಾಹವಾದ ಮೇಲೂ ಪಡೆಯಬಹುದು; ಆದರೆ ಸಾಧಾರಣವಾಗಿ ಜೀವನೋಪಾಯ ಕಾರ್ಯದಲ್ಲಿಯೇ ತೊಡಗುವುದು ಉತ್ತಮವಾಗಿದೆ.</p>
<p class="Text">ಯಾರು ಬಾಲ್ಯಾವಸ್ಥೆಯಲ್ಲಿ ವಿದ್ಯೆಯನ್ನು ಅಭ್ಯಾಸ ಮಾಡುವುದಿಲ್ಲವೋ, ಅವನು ಮುಂದೆ ಎಂದೆಂದಿಗೂ ಪಶ್ಚಾತ್ತಾಪ ಪಡಬೇಕಾಗುತ್ತದೆ. ಶಾಸ್ತ್ರಗಳು ವಿದ್ಯೆಯ ಮಹಿಮೆಯನ್ನು ಬಹಳವಾಗಿ ಹೊಗಳಿವೆ.</p>
<p class="Text">ಭರ್ತೃಹರಿಯು ಹೇಳುತ್ತಾನೆ —</p>
<p class="Shlok">ವಿದ್ಯಾನಾಮ ನರಸ್ಯ ರೂಪಮಧಿಕಂ ಪ್ರಚ್ಛನ್ನಗುಪ್ತಂ ಧನಂ </p>
<p class="Shlok">ವಿದ್ಯಾ ಭೋಗಕರೀ ವಶಃ ಸುಖಕರೀ ವಿದ್ಯಾ ಗುರೂಣಾಂ ಗುರುಃ ।</p>
<p class="Shlok">ವಿದ್ಯಾ ಬಂಧು ಜನೋ ವಿದೇಶಗಮನೇ ವಿದ್ಯಾ ಪರಾ ದೇವತಾ</p>
<p class="Shlok">ವಿದ್ಯಾ ರಾಜಸು ಪೂಜ್ಯತೇ ನ ಹಿ ಧನಂ ವಿದ್ಯಾ ವಿಹೀನಃ ಪಶುಃ ॥</p>
<p class="TXT-Right">		(ನೀತಿಶತಕ-19)</p>
<p class="Text">‘ವಿದ್ಯೆಯೇ ಮನುಷ್ಯನ ಅತಿ ಹೆಚ್ಚಿನ ರೂಪ ಮತ್ತು ಮುಚ್ಚಿಟ್ಟಿರುವ ಗುಪ್ತವಾದ ಧನವಾಗಿದೆ, ವಿದ್ಯೆಯೇ ಭೋಗ, ಯಶ ಮತ್ತು ಸುಖವನ್ನು ಕೊಡುವುದಾಗಿದೆ ಹಾಗೂ ವಿದ್ಯೆಯು ಗುರುವಿಗೂ ಗುರುವಾಗಿದೆ. ವಿದೇಶಕ್ಕೆ ಹೋದಾಗ ವಿದ್ಯೆಯೇ ಬಂಧುವಿನಂತೆ ಸಹಾಯಕವಾಗುತ್ತದೆ. ವಿದ್ಯೆಯೇ ಪರದೇವತೆ, ರಾಜರುಗಳಲ್ಲಿ ವಿದ್ಯೆಯದೇ ಪೂಜೆಯಾಗುತ್ತದೆ, ಧನದ್ದಲ್ಲ. ಆದಕಾರಣ ವಿದ್ಯಾವಿಹೀನನಾದ ಮನುಷ್ಯನು ಪಶುವಿಗೆ ಸಮಾನವಾಗಿದ್ದಾನೆ. </p>
<p class="Text">ಚಾಣಕ್ಯ ನೀತಿಯಲ್ಲಿ ಹೇಳಿದೆ —</p>
<p class="Shlok">ಕಾಮಧೇನುಗುಣಾ ವಿದ್ಯಾ ಹ್ಯಕಾಲೇ ಫಲದಾಯಿನೀ । </p>
<p class="Shlok">ಪ್ರವಾಸೇ ಮಾತೃಸದೃಶೀ ವಿದ್ಯಾ ಗುಪ್ತಂ ಧನಂ ಸ್ಮೃತಮ್ ॥</p>
<p class="TXT-Right">(4/5)</p>
<p class="Text">‘ವಿದ್ಯೆಯಲ್ಲಿ ಕಾಮಧೇನುವಿಗೆ ಸಮಾನವಾದ ಗುಣಗಳಿವೆ, ಇದು ಅಕಾಲದಲ್ಲಿಯೂ ಫಲಕೊಡುವುದಾಗಿದೆ, ಈ ವಿದ್ಯೆಯು ಮನುಷ್ಯನ ಗುಪ್ತಧನವೆಂದು ತಿಳಿಸಲ್ಪಟ್ಟಿದೆ. ವಿದೇಶದಲ್ಲಿ ಇದು ತಾಯಿಯಂತೆ ಸಹಾಯ ಮಾಡುತ್ತದೆ.’</p>
<p class="Text">ಬೇರೊಬ್ಬ ಕವಿಯು ಹೇಳಿದ್ದಾನೆ —</p>
<p class="Shlok">ನ ಚೌರಹಾರ್ಯಂ ನ ಚ ರಾಜಹಾರ್ಯಂ </p>
<p class="Shlok">ನ ಭ್ರಾತೃಭಾಜ್ಯಂ ನ ಚ ಭಾರಕಾರೀ ।</p>
<p class="Shlok">ವ್ಯಯೇ ಕೃತೇ ವರ್ಧತ ಏವ ನಿತ್ಯಂ</p>
<p class="Shlok">ವಿದ್ಯಾಧನಂ ಸರ್ವಧನಪ್ರಧಾನಮ್ ॥</p>
<p class="Text">‘ವಿದ್ಯೆಯನ್ನು ಕಳ್ಳನಾಗಲೀ ಅಥವಾ ರಾಜನಾಗಲೀ ಕಿತ್ತುಕೊಳ್ಳಲಾರರು. ಸೋದರನು ಇದನ್ನು ಹಂಚಿಕೊಳ್ಳಲಾರರು. ಇದು ಭಾರವಾಗಿರುವುದಿಲ್ಲ. ಇದು ಖರ್ಚುಮಾಡಿದಷ್ಟೂ ಹೆಚ್ಚುತ್ತ ಹೋಗುತ್ತದೆ ಎಂದರೆ ಇತರರಿಗೆ ದಾನ ಮಾಡಿದರೂ (ಕಲಿಸಿದರೂ) ನಿತ್ಯ ಹೆಚ್ಚುತ್ತದೆ. ವಿದ್ಯಾ ಧನವೇ ಎಲ್ಲ ಧನಗಳಿಗೆ ಶ್ರೇಷ್ಠವಾದುದು.’</p>
<p class="Text">ಬಾಲಕ-ಬಾಲಕಿಯರು ಓದುವ ಸಮಯದಲ್ಲಿ ಬಗ್ಗಿಕೊಂಡು ಅಥವಾ ಕಾಲುಚಾಚಿಕೊಂಡು ಓದಬಾರದು ಹಾಗೂ ರಾತ್ರಿ ತೀಕ್ಷ್ಣವಾದ ವಿದ್ಯುತ್ ಬೆಳಕಿನಲ್ಲಿಯಾ ಓದಬಾರದು; ಏಕೆಂದರೆ ಇವುಗಳಿಂದ ಕಣ್ಣುಗಳಿಗೆ ಹಾನಿಯುಂಟಾಗುತ್ತದೆ. ಈ ಕಾರಣದಿಂದಲೇ ಈ ದಿನಗಳಲ್ಲಿ ಸ್ಕೂಲು-ಕಾಲೇಜುಗಳಿಗೆ ವ್ಯಾಸಂಗ ಮಾಡುವ ಅನೇಕ ಬಾಲಕ-ಬಾಲಕಿಯರಿಗೆ ನೇತ್ರದೋಷವುಂಟಾಗುತ್ತದೆ ಮತ್ತು ಅವರು ಅಕಾಲದಲ್ಲಿಯೇ ಕನ್ನಡವನ್ನು ಉಪಯೋಗಿಸಬೇಕಾಗುತ್ತದೆ.</p>
<p class="Sub-Heading" id="toc_marker-3-5">ಬ್ರಹ್ಮಚರ್ಯಪಾಲನೆ</p>
<p class="Text">ವಾಸ್ತವವಾಗಿ ಬ್ರಹ್ಮಚರ್ಯವೆಂಬ ಶಬ್ದದ ಅರ್ಥವು ಬ್ರಹ್ಮನ ಸ್ವರೂಪದಲ್ಲಿ ವಿಚರಿಸುವುದು ಎಂದರೆ ಬ್ರಹ್ಮನ ಸ್ವರೂಪವನ್ನು ಮನನ ಮಾಡುವುದು ಎಂದು. ಯಾರ ಮನಸ್ಸು ನಿತ್ಯ-ನಿರಂತರ ಸಚ್ಚಿದಾನಂದ ಬ್ರಹ್ಮನಲ್ಲಿ ವಿಚರಿಸುತ್ತದೆಯೋ, ಅವನೇ ನಿಜವಾಗಿ ಬ್ರಹ್ಮಚಾರಿಯಾಗಿದ್ದಾನೆ. ಇದರಲ್ಲಿ ಪ್ರಧಾನವಾಗಿ ವೀರ್ಯದ ರಕ್ಷಣೆಯಿಂದ ಶರೀರ, ಇಂದ್ರಿಯಗಳು, ಮನಸ್ಸು ಮತ್ತು ಬುದ್ದಿಯ ಬಲದ ಆವಶ್ಯಕತೆಯಿದೆ. ಆದ್ದರಿಂದ ಎಲ್ಲ ಪ್ರಕಾರದಿಂದ ವೀರ್ಯರಕ್ಷಣೆ ಮಾಡುವುದೇ ಬ್ರಹ್ಮಚರ್ಯವ್ರತದ ಪಾಲನೆ ಮಾಡುವುದೆಂದು ಹೇಳಲಾಗುತ್ತದೆ. ಆದಕಾರಣ ಬಾಲಕರು ವೀರ್ಯಹಾನಿಯುಂಟಾಗುವಂತಹ ಯಾವ ಕಾರ್ಯವನ್ನೂ, ಸಹವಾಸವನ್ನೂ ಮತ್ತು ಅಂತಹ ಪದಾರ್ಥಗಳ ಸೇವನೆಯನ್ನೂ ಮಾಡಕೂಡದು.</p>
<p class="Text">ನಾಟಕ-ಸಿನೇಮಾಗಳಲ್ಲಿ ಸರ್ವೇ-ಸಾಧಾರಣವಾಗಿ ಕುತ್ಸಿತ ದೃಶ್ಯಗಳನ್ನು ತೋರಿಸಲಾಗುತ್ತವೆ, ಆದ್ದರಿಂದ ಬಾಲಕ-ಬಾಲಕಿಯರು ಸಿನೇಮಾ-ನಾಟಕಗಳನ್ನು ಎಂದಿಗೂ ನೋಡಬಾರದು ಮತ್ತು ಸಿನೇಮಾ-ನಾಟಕಗಳಲ್ಲಿ ನಟನಟಿಯರಂತೂ ಎಂದೂ ಆಗಲೇಬಾರದು. ಈ ವಿಷಯದ ಸಾಹಿತ್ಯ, ಜಾಹಿರಾತು ಮತ್ತು ಚಿತ್ರಗಳನ್ನೂ ಸಹ ನೋಡಬಾರದು-ಓದಬಾರದು; ಏಕೆಂದರೆ ಇದರ ಪ್ರಭಾವದಿಂದ ಆರೋಗ್ಯ ಮತ್ತು ಚಾರಿತ್ರ್ಯಕ್ಕೆ ತುಂಬಾ ಹಾನಿಯುಂಟಾದೀತು ಮತ್ತು ನೋಡುವುದಾದರೋ ಘೋರ ಪತನವೇ ಆಗಬಹುದು.</p>
<p class="Text">ಹುಡುಗ-ಹುಡುಗಿಯರ ಪರಸ್ಪರ ಸಂಸರ್ಗವೂ ಬ್ರಹ್ಮಚರ್ಯಕ್ಕೆ ತುಂಬಾ ಘಾತುಕವಾದುದು. ಆದ್ದರಿಂದ ಈ ಪ್ರಕಾರದ ಸಂಸರ್ಗವನ್ನೂ ತ್ಯಾಗಮಾಡಬೇಕು. ಹುಡುಗರೂ ಕೂಡ ಬೇರೆ ಹುಡುಗರ ಜೊತೆಗೆ, ಉಪಾಧ್ಯಾಯರೋಡನೆ ಕೊಳಕು ಚೇಷ್ಟೆ, ಸಂಕೇತ, ನಗೆಚಾಟಿಕೆ ಮತ್ತು ಮಾತುಕತೆಯಾಡುತ್ತ ತಮ್ಮ ಪತನ ಮಾಡಿಕೊಳ್ಳುತ್ತಾರೆ, ಇವುಗಳಿಂದಲೂ ಹುಡುಗರು ಬಹು ಎಚ್ಚರಿಕೆ ವಹಿಸಬೇಕು. ಹುಡುಗ-ಹುಡುಗಿಯರು ಪರಸ್ಪರ ಒಬ್ಬರನ್ನೊಬ್ಬರು ನೋಡುವುದು, ಅಶ್ಲೀಲ ಸಂಭಾಷಣೆ ನಡೆಸುವುದು ಮತ್ತು ನಗೆಚಾಟಿಕೆಯಾಡುವುದು-ಸರ್ವಥಾ ಮಾಡಕೂಡದು; ಏಕೆಂದರೆ ಇದರಿಂದಾಗಿ ಮನೋವಿಕಾರವುಂಟಾಗುತ್ತದೆ. ಪ್ರತ್ಯಕ್ಷದ ಮಾತಂತಿರಲಿ-ಸೌಂದರ್ಯದ ದೃಷ್ಟಿಯಿಂದ ಚಿತ್ರದಲ್ಲಿ ಬರೆದಿರುವ ಸ್ತ್ರೀಯರ ಚಿತ್ರವನ್ನು ಗಂಡುಮಕ್ಕಳು ಮತ್ತು ಪುರುಷರ ಚಿತ್ರವನ್ನು ಹೆಣ್ಣುಮಕ್ಕಳು ಎಂದಿಗೂ ನೋಡಬಾರದು. ಪುರುಷನು-ಮಾತೆಯಾಗಲಿ, ಸೋದರಿಯಾಗಲಿ ಮತ್ತು ಮಗಳೇ ಆಗಿರಲಿ-ಅವರೊಡನೆ ಏಕಾಂತದಲ್ಲಿ ಎಂದೂ ಇರಲೇಕೂಡದು. </p>
<p class="Text">ಮನು ಹೇಳುತ್ತಾನೆ —</p>
<p class="Shlok">ಮಾತ್ರಾ ಸ್ವಸ್ರಾ ದುಹಿತ್ರಾ ವಾ ನ ವಿವಿಕ್ತಾಸನೋ ಭವೇತ್ । </p>
<p class="Shlok">ಬಲವಾನಿಂದ್ರಿಯಗ್ರಾಮೋ ವಿದ್ವಾಂಸಮಪಿ ಕರ್ಷತಿ ॥</p>
<p class="TXT-Right">(2/215)</p>
<p class="Text">‘ತಾಯಿ, ಸೋದರಿ ಅಥವಾ ಅನ್ಯ ಹುಡುಗಿಯ ಜೊತೆಯಲ್ಲಿಯೂ ಸಹ ಏಕಾಂತದಲ್ಲಿ ಕುಳಿತುಕೊಳ್ಳಬಾರದು; ಏಕೆಂದರೆ ಇಂದ್ರಿಯಗಳ ಸಮೂಹವು ತುಂಬಾ ಬಲವಾದುದು, ಅದು ವಿದ್ವಾಂಸರನ್ನೂ ಕೂಡ ತನ್ನ ಕಡೆಗೆ ಎಳೆದುಕೊಳ್ಳುತ್ತದೆ.’ ಹೀಗೆಯೇ ಸ್ತ್ರಿಯೂ ಸಹ ತನ್ನ ತಂದೆ, ಸೋದರ ಮತ್ತು ಯುವಕ ಪುತ್ರನ ಹತ್ತಿರವೂ ಏಕಾಂತದಲ್ಲಿ ಕುಳಿತುಕೊಳ್ಳಬಾರದು. </p>
<p class="Text">ಬಾಲಕರು ಎಂಟು ಪ್ರಕಾರದ ಮೈಥುನವನ್ನು ಸರ್ವಥಾ ತ್ಯಾಗಮಾಡಬೇಕು. ಶಾಸ್ತ್ರಗಳಲ್ಲಿ ಎಂಟು ಪ್ರಕಾರದ ಮೈಥುನವನ್ನು ಈ ಪ್ರಕಾರ ತಿಳಿಸಲಾಗಿದೆ. -</p>
<p class="Shlok">ಸ್ಮರಣಂ ಕೀರ್ತನಂ ಕೇಲಿಃ ಪ್ರೇಕ್ಷಣಂ ಗುಹ್ಯಭಾಷಣಮ್ । </p>
<p class="Shlok">ಸಂಕಲ್ಪೋಽಧ್ಯವಸಾಯಶ್ಚ ಕ್ರಿಯಾಗಿಷ್ಪತ್ತಿರೇವ ಚ ॥</p>
<p class="Text">ಸ್ತ್ರೀಯನ್ನು ಸ್ಮರಿಸವುದು, ಸ್ತ್ರೀಸಂಬಂಧವಾದ ಸಂಭಾಷಣೆ ಮಾಡುವುದು, ಸ್ತ್ರೀಯರ ಜೊತೆ ಆಟವಾಡುವುದು, ಸ್ತ್ರಿಯರನ್ನು ನೋಡುವುದು, ಸ್ತ್ರಿಯೊಡನೆ ಗುಪ್ತ-ಭಾಷಣ ಮಾಡುವುದು, ಸ್ತ್ರೀಯನ್ನು ಸಂಧಿಸುವ ನಿಶ್ಚಯ ಮಾಡುವುದು ಮತ್ತು ಸಂಕಲ್ಪ ಮಾಡುವುದು ಹಾಗೂ ಸ್ತ್ರೀಸಂಗ ಮಾಡುವುದು — ಇವು ಎಂಟು ಪ್ರಕಾರದ ಮೈಥುನವೆಂದು ಪರಿಗಣಿಸಲಾಗಿದೆ.</p>
<p class="Text">ಯಾವ ಪ್ರಕಾರ ಬಾಲಕರಿಗೆ ಬಾಲಿಕೆ ಅಥವಾ ಸ್ತ್ರೀಯರ ಸ್ಮರಣಾದಿಗಳು ತ್ಯಾಜ್ಯವಾಗಿದೆಯೋ, ಅದೇ ಪ್ರಕಾರ ಬಾಲಿಕೆಯರಿಗೆ ಪುರುಷರ ಮತ್ತು ಬಾಲಕರ ಸ್ಮರಣೆ ಮುಂತಾದುವು ತ್ಯಾಜ್ಯವಾಗಿದೆ.</p>
<p class="Text">‘ಇವುಗಳಲ್ಲಿ ಬೇರೆಲ್ಲವನ್ನೂ ತ್ಯಜಿಸಬಹುದು ಆದರೆ ಸಮಯ ಬಂದಾಗ ಮಾತನ್ನಾದರೋ ಆಡಲೇಬೇಕಾಗುತ್ತದೆ’ ಎನ್ನುವುದೇನೋ ಸರಿ. ಹುಡುಗಿಯ ಕರ್ತವ್ಯವೇನೆಂದರೆ — ಯಾರಾದರೂ ಪುರುಷ ಅಥವಾ ಬಾಲಕನೊಡನೆ ಆವಶ್ಯಕವಾದ ಮಾತನ್ನಾಡಬೇಕಾಗಿ ಬಂದರೆ ದೃಷ್ಟಿಯನ್ನು ಕೆಳಗೆ ಮಾಡಿ, ಅವನನ್ನು ತಂದೆ ಅಥವಾ ಸಹೋದರನೆಂದು ತಿಳಿದು ಶುದ್ಧಭಾವದಿಂದ ಮಾತನಾಡಲಿ ಹಾಗೂ ಬಾಲಕನು ಯಾವುದಾದರೂ ಸ್ತ್ರೀ ಅಥವಾ ಹುಡುಗಿಯೊಡನೆ ಆವಶ್ಯಕವಾದ ಮಾತನ್ನಾಡಬೇಕಾಗಿ ಬಂದರೆ ದೃಷ್ಟಿಯನ್ನು ಕೆಳಗೆ ಮಾಡಿ ಅವಳನ್ನು ತಾಯಿ ಅಥವಾ ಸಹೋದರಿಗೆ ಸಮಾನ ಎಂದರಿತು ಶುದ್ಧಭಾವದಿಂದ ಮಾತನಾಡಲಿ.</p>
<p class="Text">ಮನಸ್ಸನ್ನು ವಿಕಾರಗೊಳಿಸುವಂತಹ ವೇಷ-ಭೂಷಣ, ಬೆಡಗು-ಶೃಂಗಾರ, ಎಣ್ಣೆ-ಸುಗಂಧ, ಕೇಶ-ವಿನ್ಯಾಸ, ಒಡವೆ-ವಸ್ತ್ರ, ಫ್ಯಾಶನ್ ಮುಂತಾದುವುಗಳನ್ನು ವಿದ್ಯಾರ್ಥಿಗಳಾಗಿರುವ ಬಾಲಕ-ಬಾಲಿಕೆಯರು ಸರ್ವಥಾ ತ್ಯಾಗಮಾಡಿಬಿಡಲಿ. ಮನೋವಿಕಾರ ಉಂಟಾಗಬಹುದಾದಂತಹ ಚಾರಿತ್ರ್ಯಭ್ರಷ್ಟರಾಗುವ ಸಂಭವವಿರುವ ಸಂಸ್ಥೆಗಳು, ಸ್ಥಾನಗಳು, ನಾಟ್ಯ-ಗೃಹಗಳು, ಉತ್ಸವಸ್ಥಳಗಳು, ಕ್ಲಬ್ಬುಗಳು, ಪಾರ್ಟಿಗಳು, ಔತಣಗಳು, ಭೋಜನಾಲಯಗಳು, ಹೋಟೇಲುಗಳು ಮತ್ತು ಉದ್ಯಾನಗಳಿಗೆ ಹೋಗಬಾರದು. ಯಾವಾಗಲೂ ಸರಳತೆಯಿಂದಿರುತ್ತ ಸಾತ್ವಿಕವಾದ ಸಾದಾ ಭೋಜನವನ್ನು ಮಾಡಬೇಕು. ಈ ಪ್ರಕಾರ ಬಾಲಕ-ಬಾಲಕಿಯರು ಮೇಲೆ ತಿಳಿಸಿದ ನಿಯಮಗಳನ್ನು ಆಚರಿಸುತ್ತ ಬ್ರಹ್ಮಚರ್ಯಪಾಲನೆಯನ್ನು ಮಾಡಬೇಕು.</p>
<p class="Text">ಹನುಮಂತನು ಆಜೀವನ ಬ್ರಹ್ಮಚರ್ಯಪಾಲನೆಯ ಪ್ರಭಾವದಿಂದಾಗಿ ಬಹುದೊಡ್ಡ ಧೀರ, ವೀರ, ತೇಜಸ್ವಿ, ಜ್ಞಾನಿ, ವಿರಕ್ತ, ಭಗವಂತನ ಭಕ್ತ, ವಿದ್ವಾಂಸ ಮತ್ತು ಬುದ್ಧಿವಂತನಾದನು. </p>
<p class="Text">ವಾಲ್ಮೀಕಿ ರಾಮಾಯಣದ ಕಿಷ್ಕಿಂಧಾ ಕಾಂಡದಲ್ಲಿ ಹೀಗೆ ಹೇಳಿದೆ — </p>
<p class="Text">ಶ್ರೀರಾಮ-ಲಕ್ಷ್ಮಣರೊಡನೆ ಹನುಮಂತನ ಭೇಟಿಯಾದಾಗ, ಹನುಮಂತನ ಮಾತುಗಳನ್ನು ಕೇಳಿ ಶ್ರೀರಾಮಚಂದ್ರನ ಮುಖವು ಪ್ರಸನ್ನತೆಯಿಂದ ಅರಳಿತು ಮತ್ತು ಲಕ್ಷ್ಮಣನೊಡನೆ ಹೇಳತೊಡಗಿದನು — ‘ಲಕ್ಷ್ಮಣಾ! ಇವನು ವಾನರರಾಜ ಸುಗ್ರೀವನ ಮಂತ್ರಿಯಾಗಿದ್ದಾನೆ ಮತ್ತು ಅವನ ಹಿತಾರ್ಥವಾಗಿಯೇ ಇಲ್ಲಿ ನನ್ನ ಬಳಿಗೆ ಬಂದಿದ್ದಾನೆ. ಇವನು ವಾಕ್ಯರಚನೆಯನ್ನು ಬಲ್ಲವನಾಗಿದ್ದು ವ್ಯಾಕರಣ ಪಂಡಿತನೂ ಆಗಿದ್ದಾನೆ. ಏಕೆಂದರೆ ತುಂಬಾ ಮಾತುಗಳನ್ನಾಡಿದರೂ ಇವನ ಮಾತುಗಳಲ್ಲಿ ಎಲ್ಲಿಯಾ ಸಹ ಅಪಶಬ್ದ ಬರಲಿಲ್ಲ.’ ಹನುಮಂತನು ಮಹಾಬುದ್ದಿವಂತನೂ, ಪಂಡಿತನೂ, ಛಂದಸ್ಸು ಮತ್ತು ಕಾವ್ಯವನ್ನು ಬಲ್ಲವನೂ, ಉನ್ನತ ದರ್ಜೆಯ ವಿದ್ವಾಂಸನೂ ಆಗಿದ್ದನು. ಮಹಾನ್ ಸಂಗೀತಗಾರನೂ ಆಗಿದ್ದನು. ಅವನು ಯೋಗದ ಸಿದ್ಧಿಗಳನ್ನು ಅರಿತವನಾಗಿದ್ದನು. ಯೋಗಸಿದ್ಧಿಯ ಬಲದಿಂದ ಅವನು ಮಹತ್ತರವಾದ ಮತ್ತು ಸೂಕ್ಷ್ಮಾತಿಸೂಕ್ಷ್ಮ ರೂಪವನ್ನು ಧರಿಸಿಕೊಳ್ಳುತ್ತಿದ್ದನು. ಇದು ಅವನ ಚರಿತ್ರದಿಂದ ಸಿದ್ಧವಾಗುತ್ತದೆ. ಲಂಕೆಗೆ ಹೋಗುವ ಸಮಯದಲ್ಲಿ ಅವನು ವಿಶಾಲ ರೂಪವನ್ನು ಧರಿಸಿದ ಮತ್ತು ನೂರು ಯೋಜನ ವಿಸ್ತಾರದ ಸಮುದ್ರವನ್ನು ದಾಟಿ ಲಂಕಾಪುರಿಯನ್ನು ಪ್ರವೇಶಿಸುವ ಸಮಯದಲ್ಲಿ ಅತಿಸೂಕ್ಷ್ಮ ರೂಪವನ್ನು ಧಾರಣೆಮಾಡಿದನು. ಅವನು ಬಹುದೋಡ್ಡ ವೀರನೂ, ಬಲಶಾಲಿಯೂ ಆಗಿದ್ದನು. ಇದನ್ನು ತಿಳಿಸುವ ಅನೇಕ ಉದಾಹರಣೆಗಳು ಪ್ರಪಂಚದಲ್ಲಿ ಪ್ರಸಿದ್ಧವಾಗಿವೆ. ಅಕ್ಷಕುಮಾರನನ್ನು ಕೊಂದುಹಾಕುವುದು ರಾವಣನನ್ನು ಮೂರ್ಛಿತಗೊಳಿಸುವುದು, ಸಂಜೀವನಿ ಮೂಲಿಕೆಗಾಗಿ ಸೂರ್ಯೋದಯಕ್ಕೆ ಮುಂಚೆಯೇ ದ್ರೋಣಗಿರಿಯನ್ನು ಕಿತ್ತು ತರುವುದು ಮುಂತಾದ ಘಟನೆಗಳು ರಾಮಾಯಣಾದಿ ಗ್ರಂಥಗಳಲ್ಲಿ ಸಿಗುತ್ತವೆ. ಶ್ರೀರಾಮನ ಯಜ್ಞದ ಕುದುರೆಯನ್ನು ರಕ್ಷಿಸುವ ಸಮಯದಲ್ಲಿ, ರಾಜನಾದ ವೀರಮಣಿಯ ಇಬ್ಬರು ಪುತ್ರರನ್ನೂ ರಥಸಮೇತವಾಗಿ ಬಾಲದಲ್ಲಿ ಸುತ್ತಿ ಪೃಥ್ವಿಯ ಮೇಲೆ ಅಪ್ಪಳಿಸುವುದು, ಶಿವನ ತ್ರಿಶೂಲವನ್ನು ಮುರಿದುಹಾಕುವುದು ಮತ್ತು ಅವನನ್ನು ತನ್ನ ಬಾಲದಲ್ಲಿ ಸುತ್ತಿ ಹೊಡೆಯಲು ಉದ್ಯುತನಾಗುವುದು, ವೀರಭದ್ರನ ಮೂಲಕ ಕೊಲ್ಲಲ್ಪಟ್ಟ ಪುಷ್ಕಲನನ್ನು ದ್ರೋಣಪರ್ವತದಿಂದ ಸಂಜೀವನೀ ಮೂಲಿಕೆಯನ್ನು ತಂದು ಬದುಕಿಸುವುದು ಮುಂತಾದ ಹನುಮಂತನ ಶೌರ್ಯಪೂರ್ಣವಾದ ಲೋಕೋತ್ತರ ಕಾರ್ಯಗಳ ವರ್ಣನೆ ಪದ್ಮಪುರಾಣದ ಪಾತಾಲಖಂಡದಲ್ಲಿ ದೊರೆಕುತ್ತದೆ. ಹನುಮಂತನು ಭಗವಾನ್ ಶ್ರೀರಾಮನ ಅಲೌಕಿಕ ಭಕ್ತನಾಗಿದ್ದಾನೆಂಬುದು ಸರ್ವಪ್ರಸಿದ್ಧವಾಗಿಯೇ ಇದೆ. ಹನುಮಂತನ ಈ ಲೋಕೋತ್ತರ ಪ್ರತಿಭೆಯಲ್ಲಿ ಭಗವಂತನ ಅನನ್ಯ ಭಕ್ತಿ ಮತ್ತು ಬ್ರಹ್ಮಚಯೇವೇ ಸರ್ವಪ್ರಧಾನ ಕಾರಣವಾಗಿದೆ. ಇಂದೂ ಸಹ ಬಲ-ವರ್ಧನೆಗಾಗಿ ವ್ಯಾಯಾಮ ಮಾಡುವವರು ‘ಮಹಾವೀರ’ ನ ನಾಮಸ್ಮರಣೆ ಮಾಡುತ್ತಾರೆ ಮತ್ತು ಮಹಾವೀರನ ಹೆಸರಿನಲ್ಲಿ ದಳವನ್ನು ಕಟ್ಟುತ್ತಾರೆ ಮತ್ತು ಕುಸ್ತಿಯ ಗರಡಿಗಳನ್ನು ಸ್ಥಾಪಿಸುತ್ತಾರೆ.</p>
<p class="Text">ಭೀಷ್ಮ ಪಿತಾಮಹರು ಆಜೀವನ ಪರ್ಯಂತ ಬ್ರಹ್ಮಚರ್ಯದ ಪಾಲನೆ ಮಾಡಿದ್ದರೆಂಬುದು ಮಹಾಭಾರತದ ಆದಿಪರ್ವದಿಂದ ಸಿದ್ಧವಾಗುತ್ತದೆ. ದಾಸರಾಜನಲ್ಲಿಗೆ ಹೋಗಿ ತನ್ನ ತಂದೆಗೆ ಸತ್ಯವತಿಯನ್ನು ವಧುವಾಗಿ ತರುವ ಸಮಯದಲ್ಲಿ ಭೀಷ್ಮರು ತನ್ನ ರಾಜ್ಯದ ಮೇಲಿನ ಅಧಿಕಾರವನ್ನು ತ್ಯಾಗಮಾಡಿದರು ಮತ್ತು ಆಜೀವನ ಪರ್ಯಂತ ವಿವಾಹವಾಗದಿರುವ ಪ್ರತಿಜ್ಞೆಮಾಡಿ ಜೀವನವಿಡೀ ಬ್ರಹ್ಮಚರ್ಯದ ಪಾಲನೆಮಾಡಿದರು. ಇದರಿಂದ ಸಂತುಷ್ಟರಾಗಿ ಅವರ ತಂದೆ ಶಂತನುವು ‘ನೀನು ಇಚ್ಛಾ ಮರಣಿಯಾಗು-ನೀನು ಇಚ್ಛಿಸಿದಾಗ ನಿನಗೆ ಮೃತ್ಯು ಬಂದೊದಗಲಿ’ ಎಂದು ವರದಾನವಿತ್ತಿದ್ದನು. ಭೀಷ್ಮರು ತನ್ನ ತಮ್ಮನಾದ ವಿಚಿತ್ರವೀರ್ಯನಿಗಾಗಿ ಕಾಶೀರಾಜನ ಸಭೆಗೆ ಹೋಗಿ ಎಲ್ಲ ರಾಜರುಗಳನ್ನು ಸೋಲಿಸಿ ಸ್ವಯಂವರದಿಂದ ರಾಜಕನ್ಯೆಯರಾದ ಅಂಚೆ, ಅಂಬಿಕೆ ಮತ್ತು ಅಂಬಾಲಿಕೆಯರನ್ನು ಹರಣ ಮಾಡಿ ತಂದರು. ಈ ದುಷ್ಕರ ಕಾರ್ಯವನ್ನು ಒಬ್ಬಂಟಿಗರಾದ ಭೀಷ್ಮರೇ ಮಾಡಿದರು ಮತ್ತು ಅಂಬೆಯ ಪಕ್ಷವಹಿಸಿ ಪರಶುರಾಮರು ಬಂದಾಗ, ಅವರೊಡನೆ ಇಪ್ತತ್ಮೂರು ದಿನಗಳವರೆಗೆ ಘೋರಯುದ್ಧ ಮಾಡಿ ಪರಶುರಾಮರನ್ನು ಯುದ್ಧದಲ್ಲಿ ಪರಾಜಯಗೊಳಿಸಿದರು. ಪರಶುರಾಮಂತಹ ಮಹಾನ್ ಅಸ್ತ್ರಧಾರಿ ತ್ರೈಲೋಕ್ಯ ವಿಜಯಿವೀರರೂ ಸಹ ದುರ್ಧರ್ಷನಾದ ಭೀಷ್ಮರನ್ನು ಗೆಲ್ಲಲಾರದೆ ಹೋದರು. ಅರ್ಜುನನ ಮೂಲಕ ಭೀಷ್ಮರನ್ನು ಪೃಥ್ವಿಯ ಮೇಲೆ ಬೀಳಸುವ ಕಾರ್ಯವು ಕೇವಲ ಭೀಷ್ಮರ ಇಚ್ಛೆಯಿಂದಲೇ ಆಯಿತು. ವಾಸ್ತವವಾಗಿ ಭೀಷ್ಮರನ್ನು ಸೋಲಿಸುವಂತನು ಶಾಸ್ತ್ರಗಳಲ್ಲಿ ಎಲ್ಲಿಯೂ ಕಂಡುಬಂದಿಲ್ಲ. ಭೀಷ್ಮರು ಕೇವಲ ವೀರನಾಗಿದ್ದನೆಂಬುದಷ್ಟೇ ಅಲ್ಲ, ಅವರು ಶಾಸ್ತ್ರಜ್ಞರೂ, ಪಂಡಿತರೂ ಉಚ್ಚಕೋಟಿಯ ಅನುಭವಿ, ಸದ್ಗುಣಿ, ಸದಾಚಾರಿ, ಜ್ಞಾನಿ, ಮಹಾತ್ಮರಾದ ಪುರುಷರಾಗಿದ್ದರು. ಅವರು ಭಗವಾನ್ ಶ್ರೀಕೃಷ್ಣನ ಆದೇಶದಂತೆ ಶರಶಯ್ಯೆಯಲ್ಲಿ ಮಲಗಿಕೊಂಡೇ ಧರ್ಮರಾಜ ಯುಧಿಷ್ಠಿರನಿಗೆ ರಾಜನೀತಿ, ಧರ್ಮ ಮತ್ತು ಅಧ್ಯಾತ್ಮ ಮುಂತಾದ ವಿಷಯಗಳನ್ನು ವಿಸ್ತಾರಪೂರ್ವಕ ಉಪದೇಶ ಮಾಡಿದರು. ಮಹಾಭಾರತದ ಶಾಂತಿ ಮತ್ತು ಅನುಶಾಸನ ಪರ್ವಗಳು ಭೀಷ್ಮೋಪದೇಶಗಳಿಂದ ತುಂಬಿವೆ.</p>
<p class="Text">ಭೀಷ್ಮರು ಭಗವಾನ್ ಶ್ರೀಕೃಷ್ಣನ ಅನನ್ಯ ಪ್ರೇಮೀ ಪರಮಭಕ್ತರೂ ಆಗಿದ್ದರು. ಮಹಾಭಾರತದ ಶಾಂತಿಪರ್ವದ 45 ಮತ್ತು 46ನೇ ಅಧ್ಯಾಯಗಳಲ್ಲಿ - ಭೀಷ್ಮರು ಶರಶಯ್ಯಯಲ್ಲಿ ಮಲಗಿದ್ದಾಗ ಶ್ರೀಕೃಷ್ಣನನ್ನು ಧ್ಯಾನಿಸುತ್ತಿದ್ದರೆಂದೂ, ಅದೇ ಸಮಯದಲ್ಲಿ ಕೃಷ್ಣನೂ ಭೀಷ್ಮರನ್ನು ಧ್ಯಾನಿಸುತ್ತಿದ್ದನೆಂದೂ ಉಲ್ಲೇಖಿತವಾಗಿದೆ.</p>
<p class="Text">ಇದರಲ್ಲಿ ಬ್ರಹ್ಮಚರ್ಯ ಪಾಲನೆಯು ಒಂದು ಪ್ರಧಾನ ಕಾರಣವಾಗಿದೆ. ಒಂದು ವೇಳೆ ಜೀವನವಿಡೀ ಬ್ರಹ್ಮಚರ್ಯಪಾಲನೆ ಸಾದ್ಯವಾಗದಿದ್ದರೆ ಇಂದಿನ ಸಮಯಕ್ಕನುಸಾರವಾಗಿ ವಿವಾಹದವರೆಗಾದರೂ ಬಾಲಕರು ಬ್ರಹ್ಮಚರ್ಯಪಾಲನೆ ಮಾಡಬೇಕು. ಇದಕ್ಕೆ ಮುಂಚೆಯೇ ಬ್ರಹ್ಮಚರ್ಯ ಖಂಡಿತವಾಗುವುದರಿಂದ ಶೀಘ್ರವಾಗಿಯೇ ಬಲ, ಬುದ್ದಿ, ತೇಜಸ್ಸು, ಆಯಸ್ಸು ಮತ್ತು ಸ್ಮೃತಿಗಳ ಕ್ಷಯವಾಗುತ್ತದೆ ಮತ್ತು ರೋಗಗಳಿಗೆ ತುತ್ತಾಗಿ ಬೇಗನೇ ಮೃತ್ಯುಮುಖಕ್ಕೆ ತುತ್ತಾಗಬೇಕಾಗುತ್ತದೆ. ಇದು ಶಾಸ್ತ್ರಸಂಗತವಾಗಿದ್ದು ಯುಕ್ತಿಸಂಗತವೂ ಆಗಿದೆ, ಗಂಭೀರವಾಗಿ ಆಲೋಚಿಸಿದರೆ ಸ್ವಾನುಭವಕ್ಕೂ ಬರುತ್ತದೆ. ಆದುದರಿಂದ ಎಂದಿಗೂ ಬ್ರಹ್ಮಚರ್ಯ ಖಂಡನೆಯಾಗದಂತೆ ಎಚ್ಚರಿಕೆ ವಹಿಸಬೇಕು ಏಕೆಂದರೆ ಬ್ರಹ್ಮಚರ್ಯಪಾಲನೆಯಿಂದ ಬಲ, ಬುದ್ಧಿ, ವೀರ್ಯ, ತೇಜ, ಸ್ಮೃತಿ, ಧೀರತ್ವ, ವೀರತ್ವ ಮತ್ತು ಗಾಂಭೀರ್ಯದ ವೃದ್ಧಿಯಾಗಿ ಉತ್ತಮ ಕೀರ್ತಿಯುಂಟಾಗುತ್ತದೆ ಹಾಗೂ ದೇವರ ದಯೆಯಿಂದ ಜ್ಞಾನ, ವೈರಾಗ್ಯ, ಭಕ್ತಿ ಮತ್ತು ಸದ್ಗುಣ-ಸದಾಚಾರ ಪರಮಶಾಂತಿ ಮತ್ತು ಪರಮಾನಂದಪ್ರಾಪ್ತಿಯೂ ಆಗಬಲ್ಲದು. ಪ್ರಾಚೀನ ಕಾಲದಲ್ಲಿ ಪರಮಾತ್ಮನ ಪ್ರಾಪ್ತಿಗೋಸ್ಕರ ಬ್ರಹ್ಮಚಾರಿಗಳು ಬ್ರಹ್ಮಚರ್ಯದ ಪಾಲನೆ ಮಾಡುತ್ತಿದ್ದರು. </p>
<p class="Text">ಕಠೋಪನಿಷತ್ತಿನಲ್ಲಿ ತಿಳಿಸಿದ್ದಾರೆ —</p>
<p class="Shlok">‘ಯದಿಚ್ಛಂತೋ ಬ್ರಹ್ಮಚರ್ಯಂ ಚರಂತಿ ತತ್ತೇ </p>
<p class="Shlok">ಪದಂ ಸಂಗ್ರಹೇಣ ಬ್ರವೀಮ್ಯೋಮಿತ್ಯೇತತ್ ॥’</p>
<p class="TXT-Right">(1/2/15)</p>
<p class="Text">‘ಯಾವ ಪರಮಪದದ ಇಚ್ಛೆಯುಳ್ಳ ಬ್ರಹ್ಮಚಾರಿಗಳು ಬ್ರಹ್ಮಚಯರದ ಪಾಲನೆ ಮಾಡುತ್ತಾರೋ, ಅದನ್ನು ನಾನು ನಿನಗೆ ಸಂಕ್ಷೇಪವಾಗಿ ತಿಳಿಸುತ್ತೇನೆ — ಅದು ‘ಓಂ’ — ಎಂಬ ಪದವಾಗಿದೆ. ಆದ್ದರಿಂದ ಬಾಲಕರು ಬ್ರಹ್ಮಚರ್ಯ ಪಾಲನೆಗೆ ವಿಶೇಷವಾಗಿ ಗಮನ ಕೊಡಬೇಕು.</p>
<p class="Sub-Heading" id="toc_marker-3-6">ತಂದೆ - ತಾಯಿಯರ ಸೇವೆ</p>
<p class="Text">ತಂದೆ-ತಾಯಿಯರ ಸೇವೆ ಮಾಡುವುದು ಬಾಲಕರಿಗೆ ಪರಮ ಕರ್ತವ್ಯ ಮತ್ತು ಅತ್ಯಂತ ಆವಶ್ಯಕವಾಗಿದೆ. ಇವರ ಸೇವೆ ಮಾಡುವುದರಿಂದ ದೊಡ್ಡ ಲಾಭವಿದೆ ಹಾಗೂ ಮಾಡದಿರುವುದರಿಂದ ದೊಡ್ಡ ಹಾನಿಯಿದೆ. ಯಾರ ಮಾತಾ-ಪಿತೃಗಳು ಜೀವಿಸಿದ್ದಾರೋ, ಅವರ ವಯಸ್ಸು ಎಷ್ಟೇ ಆಗಿರಲಿ, ತಂದೆ-ತಾಯಿಯವರ ಮುಂದೆ ಅವರು ಬಾಲಕರೇ ಆಗಿದ್ದಾರೆ. ಆದ್ದರಿಂದ ಎಲ್ಲರೂ ಮಾತಾ-ಪಿತೃಗಳ ಸೇವೆಯ ಲಾಭವನ್ನು ಪಡೆಯಬೇಕು. ತನು, ಮನ, ಧನಗಳಿಂದ ಆದರಪೂರ್ವಕವಾಗಿ, ಸೇವೆ-ಶುಶ್ರೂಷೆಗಳಿಂದ ಅವರಿಗೆ ಸುಖಕೊಡುವುದು, ಅವರ ಆಜ್ಞಾಪಾಲನೆ ಮಾಡುವುದು, ಅವರ ಸಂಕೇತ ಮತ್ತು ಮನೋಭಿಲಾಷೆಗನುಗುಣವಾಗಿ ವ್ಯವಹಾರ ಮಾಡುವುದು ಹಾಗೂ ಅವರ ಚರಣಗಳಲ್ಲಿ ನಮಸ್ಕರಿಸುವುದು ಸೇವೆಯ ಅಭಿಪ್ರಾಯವಾಗಿದೆ. ಬಾಲಕರ ಪಾಲನೆ-ಪೋಷಣೆಯಲ್ಲಿ ಮತ್ತು ವಿವಾಹಾದಿ ಕಾರ್ಯಗಳಲ್ಲಿ ತಂದೆ-ತಾಯಿಯಂದಿರು ತುಂಬಾಕಷ್ಟಗಳನ್ನು ಸಹಿಸುತ್ತಾರೆ ಮತ್ತು ಸತ್ತ ನಂತರ ತಮ್ಮ ಸರ್ವಸ್ವವನ್ನು ಪುತ್ರರಿಗೆ ಕೊಟ್ಟು ಹೋಗುತ್ತಾರೆ; ಇಂತಹ ಪರಮ ಹಿತೈಷಿಗಳಾದ ತಂದೆ-ತಾಯಿಯವರನ್ನು ಯಾರು ತ್ಯಜಿಸುತ್ತಾನೋ ಅಥವಾ ಅವರ ಸೇವೆ ಮಾಡುವುದಿಲ್ಲವೋ, ಅವನು ಘೋರವಾದ ನರಕಕ್ಕೆ ಹೋಗುತ್ತಾರೆ. </p>
<p class="Text">ಪದ್ಮಪುರಾಣದ ಭೂಮಿಖಂಡದಲ್ಲಿ ಹೇಳಿದೆ —</p>
<p class="Shlok">ಪಿತರೌ ವಿಕತಾ ದೀ ಸಾ ವೃದ್ಧೌ ದುಃಖಿತಮಾನಸೌ ॥</p>
<p class="Shlok">ಮಹಾಗದೇನ ಸಂತಪ್ತೌ ಪರಿತ್ಯಜತಿ ಪಾಪಧೀಃ ।</p>
<p class="Shlok">ಸ ಪುತ್ರೋ ನರಕಂ ಯಾತಿ ದಾರುಣಂ ಕ್ರಮಿಸಂಕುಲಮ್ ।। </p>
<p class="Shlok">ವೃದ್ಧಾಭ್ಯಾಂ ಯಃ ಸಮಾಹೂತೋ ಗುರುಭ್ಯಾಮಿಹ ಸಾಂಪ್ರತಮ್ । </p>
<p class="Shlok">ನ ಪ್ರಯಾತಿ ಸುತೋ ಭೂತ್ವಾ ತಸ್ಯ ಪಾಪಂ ವದಾಮ್ಯಹಮ್ ॥</p>
<p class="Shlok">ವಿಷ್ಠಾಶೀ ಜಾಯತೇ ಮೂಢೋ ಗ್ರಾಮಘೋಣೀ ನ ಸಂಶಯಃ ।</p>
<p class="Shlok">ಯಾವಜ್ಜನ್ಮಸಹಸ್ರಂ ತು ಪುನಃ ಶ್ವಾ ಚಾಭಿಜಾಯತೇ ॥</p>
<p class="Shlok">ಪಿತರೌ ಕುತ್ಸತೇ ಪುತ್ರಃ ಕಟುಕೈರ್ವಚನೈ ರಪಿ ।</p>
<p class="Shlok">ಸ ಚ ಪಾಪೀ ಭವೇದ್ ವ್ಯಾಘ್ರಃ ಪಶ್ಚಾದೃಕ್ಷಃ ಪ್ರಜಾಯತೇ ॥</p>
<p class="Shlok">ಮಾತರಂ ಪಿತರಂ ಪುತ್ರೋ ನ ನಮಸ್ಯತಿ ಪಾಪಧೀಃ ।</p>
<p class="Shlok">ಕುಂಭೀಪಾಕೇ ವಸೇತ್ತಾವದ್ಯಾವದ್ಯುಗಸಹಸ್ರಕಮ್ ॥</p>
<p class="TXT-Right">(63/4-7, 11,12)</p>
<p class="Text">‘ಅಂಗಹೀನರಾದ, ದೀನರಾದ, ವೃದ್ಧರೂ, ದುಃಖಿತರೂ ಆದ ಹಾಗೂ ದೊಡ್ಡ ರೋಗದಿಂದ ಪೀಡಿತರಾದ ತಂದೆ-ತಾಯಿಯರನ್ನು ತ್ಯಜಿಸುವ, ಆಪಾಪಾತ್ಮನಾದ ಪುತ್ರನು ಹುಳುಗಳಿಂದ ತುಂಬಿದ ದಾರುಣವಾದ ನರಕದಲ್ಲಿ ಬೀಳುತ್ತಾನೆ. ಪುತ್ರನಾಗಿದ್ದು ವೃದ್ಧಮಾತಾ-ಪಿತೃಗಳು ಕರೆದರೂ ಸಹ ಅವರ ಬಳಿ ಹೋಗದಿರುವವನ, ಪಾಪದ ಪರಿಣಾಮವನ್ನು ತಿಳಿಸುತ್ತೇನೆ. ಆ ಮೂರ್ಖನು ಅವಶ್ಯವಾಗಿ ಅಮೇಧ್ಯವನ್ನು ತಿನ್ನುವ ಗ್ರಾಮಸೂಕರ(ಹಂದಿ)ನಾಗುತ್ತಾನೆ ಹಾಗೂ ಮತ್ತೆ ಸಾವಿರ ಜನ್ಮಗಳವರೆಗೆ ಅವನು ಶ್ವಾನಯೋನಿಯಲ್ಲಿ ಹುಟ್ಟಬೇಕಾಗುತ್ತದೆ. ಯಾವ ಪುತ್ರನು ಕಟುವಚನಗಳಿಂದ ತಂದೆ-ತಾಯಿಯರನ್ನು ನಿಂದಿಸುವ ಆ ಪಾಪಿ ಪುತ್ರನು ಹುಲಿಯ ಯೋನಿಯಲ್ಲಿ ಹುಟ್ಟುತ್ತಾನೆ, ನಂತರ ಜಿಗಣೆಯಾಗುತ್ತಾನೆ. ಮಾತಾ-ಪಿತೃಗಳಿಗೆ ನಮಸ್ಕರಿಸಿದ ಪಾಪ ಬುದ್ದಿಯುಳ್ಳ ಪುತ್ರನು ಸಾವಿರ ಯುಗಗಳವರೆಗೆ ಕುಂಭೀಪಾಕ ನರಕದಲ್ಲಿ ವಾಸಿಸುತ್ತಾನೆ.’ ಆದ್ದರಿಂದ ಮನುಷ್ಯನು ತನ್ನ ಆತ್ಮೋನ್ನತಿಗಾಗಿ ಶ್ರೇಯಸ್ಸಿಗಾಗಿ ಎಷ್ಟು ಸಾಧ್ಯವೋ ಅಷ್ಟು, ಹೆಚ್ಚೆಚ್ಚು ಅವರ ಸೇವೆ ಮತ್ತು ಆಜ್ಞಾಪಾಲನೆಯನ್ನು ಮಾಡಬೇಕು ಹಾಗೂ ಅವರ ಚರಣಗಳಿಗೆ ನಿತ್ಯವೂ ನಮಸ್ಕರಿಸಬೇಕು. </p>
<p class="Text">ತಂದೆ-ತಾಯಿಯರ ಸೇವೆಯ ವಿಷಯವಾಗಿ ಶಾಸ್ತ್ರಗಳಲ್ಲಿ ತುಂಬಾ ಹೆಚ್ಚಾದ ಮಹಾತ್ಮ್ಯೆಯನ್ನು ವರ್ಣಿಸಿದೆ. ಕೇವಲ ತಂದೆ-ತಾಯಿಯರ ಸೇವೆಯಿಂದಲೇ ಮನುಷ್ಯನು ಪರಮಾತ್ಮನನ್ನು ಪಡೆಯುತ್ತಾನೆ. ಅವನಿಗೆ ತ್ರಿಕಾಲಗಳ ಜ್ಞಾನವುಂಟಾಗುವುದೆಂದೂ ಅಲ್ಲಲ್ಲಿ ಹೇಳಿದೆ. ಪದ್ಮಪುರಾಣದ ಸೃಷ್ಟಿಖಂಡದ 47ನೇ ಅಧ್ಯಾಯದಲ್ಲಿ ಒಂದು ಬಹು ಸುಂದರವಾದ ಕಥೆಯ ಬರುತ್ತದೆ, ಅದನ್ನು ಇಲ್ಲಿ ಬರೆಯಲಾಗುತ್ತದೆ —</p>
<p class="Text">ಹಿಂದಿನ ಕಾಲದಲ್ಲಿ ನರೋತ್ತಮನೆಂಬ ಒಬ್ಬ ಬ್ರಾಹ್ಮಣನಿದ್ದನು. ಅವನು ತನ್ನ ತಂದೆ-ತಾಯಿಯನ್ನು ಆದರಿಸದೆ ತೀರ್ಥಯಾತ್ರೆಗೆಂದು ಹೊರಟನು. ಎಲ್ಲ ತೀರ್ಥಕ್ಷೇತ್ರಗಳಲ್ಲಿ ಸಂಚರಿಸುತ್ತಿದ್ದನು, ಅದರ ಪ್ರಭಾವದಿಂದ ಪ್ರತಿದಿನವು ಅವನ ವಸ್ತ್ರಗಳು ಆಕಾಶದಲ್ಲಿಯೇ ಒಣಗುತ್ತಿತ್ತು. ಇದರಿಂದಾಗಿ ಅವನ ಮನಸ್ಸಿನಲ್ಲಿ ಬಹಳವಾಗಿ ಅಹಂಕಾರ ಉಂಟಾಯಿತು. ಅವನು ‘ನನ್ನ ಸಮಾನ ಪುಣ್ಯಾತ್ಮನು ಬೇರಾರೂ ಇಲ್ಲ’ ಎಂದು ತಿಳಿಯತೊಡಗಿದನು. ಒಂದು ದಿನ ಅವನು ಮುಖವನ್ನು ಮೇಲೆತ್ತಿ ಇದೇ ಮಾತನ್ನು ಹೇಳುತ್ತಿದ್ದಾಗ ಒಂದು ಕೊಕ್ಕರೆಯು ಅವನ ಮುಖದ ಮೇಲೆ ಮಲವಿಸರ್ಜನೆ ಮಾಡಿತು. ಆಗ ಬ್ರಾಹ್ಮಣನು ಕೋಪಗೊಂಡು ಶಪಿಸಿದಾಗ ಆ ಬಡಪಾಯಿ ಕೊಕ್ಕರೆಯು ಸುಟ್ಟು ಭಸ್ಮವಾಗಿ ನೆಲದ ಮೇಲೆ ಬಿದ್ದುಬಿಟ್ಟಿತು. ಕೊಕ್ಕರೆಯು ಸಾಯುತ್ತಲೇ ನರೋತ್ತಮನಿಗೆ ಬಹುದೊಡ್ಡ ಪಾಪವುಂಟಾಯಿತು ಆ ಪಾಪದ ಕಾರಣದಿಂದಾಗಿ ಅವನ ವಸ್ತ್ರಗಳು ನಿಲ್ಲುತ್ತಿರಲಿಲ್ಲ. ಇದನ್ನು ನೋಡಿ ಅವನಿಗೆ ತುಂಬಾ ದುಃಖವಾಯಿತು. ಆಗ ‘ಎಲೈಬ್ರಾಹ್ಮಣಾ! ನೀನು ಪರಮ ಧರ್ಮಾತ್ಮನಾದ ಮೂಕ ಚಾಂಡಾಲನ ಬಳಿಗೆ ಹೋಗು. ಅಲ್ಲಿಗೆ ಹೋಗುವುದರಿಂದ ನಿನಗೆ ಧರ್ಮದ ಜ್ಞಾನವಾಗುವುದು. ಅವನ ವಚನ ನಿನಗೆ ಕಲ್ಯಾಣಕಾರಿಯಾಗುವುದು.’ ಎಂಬ ಆಕಾಶವಾಣಿ ನುಡಿಯಿತು.</p>
<p class="Text">ಈ ಆಕಾಶವಾಣಿಯನ್ನು ಕೇಳಿದ ಬ್ರಾಹ್ಮಣನು ಮೂಕ ಚಾಂಡಾಲನ ಮನೆಗೆ ಹೋದನು. ಅಲ್ಲಿ ಹೋಗಿ ನೋಡಲಾಗಿ ಚಾಂಡಾಲನು ಎಲ್ಲ ಪ್ರಕಾರದಿಂದ ತನ್ನ ತಂದೆ-ತಾಯಿಯ ಸೇವೆಯಲ್ಲಿ ತೊಡಗಿದ್ದುದು ಕಾಣಿಸಿತು. ಚಳಿಯ ದಿನಗಳಲ್ಲಿ ಅವನು ತನ್ನ ತಂದೆ-ತಾಯಿಗೆ ಸ್ನಾನಕ್ಕೆ ಬಿಸಿ ನೀರನ್ನು ಒದಗಿಸುತ್ತಿದ್ದ, ಅವರ ಶರೀರಕ್ಕೆ ಎಣ್ಣೆ ಹಚ್ಚುತ್ತಿದ್ದ, ಕಾಯಿಸಿಕೊಳ್ಳುವುದಕ್ಕೆಂದು ಅಗ್ಗಿಷ್ಟಿಕೆ ಉರಿಸುತ್ತಿದ್ದ, ಭೋಜನಾನಂತರ ವೀಳ್ಯವನ್ನು ತಿನ್ನಿಸುತ್ತಿದ್ದ ಮತ್ತು ಹತ್ತಿಯ ಬಟ್ಟೆಗಳನ್ನು ಉಡಲು ಕೊಡುತ್ತಿದ್ದ. ಪ್ರತಿದಿನ ಮೃಷ್ಟಾನ್ನವನ್ನು ಬಡಿಸುತ್ತಿದ್ದ ಮತ್ತು ವಸಂತಋತುವಿನಲ್ಲಿ ಸುಗಂಧ ಪುಷ್ಟಗಳ ಮಾಲೆಯನ್ನು ತೊಡಸುತ್ತಿದ್ದ. ಇಷ್ಟೇ ಅಲ್ಲದೆ ಇನ್ನೂ ಯಾವ ಯಾವ ಭೋಗ ಸಾಮಗ್ರಿಗಳು ಪ್ರಾಪ್ತವಾಗುತ್ತಿದ್ದುವೋ, ಅವರಿಗೆ ಕೊಡುತ್ತಿದ್ದ ಮತ್ತು ಬಗೆ ಬಗೆಯ ಆವಶ್ಯಕತೆಗಳನ್ನು ಪೂರೈಸುತ್ತಿದ್ದನು ಗ್ರೀಷ್ಮಕಾಲದಲ್ಲಿ ಪ್ರತಿದಿನ ತಂದೆ-ತಾಯಿಗೆ ಬೀಸಣಿಗೆಯಿಂದ ಗಾಳಿ ಬೀಸುತ್ತಿದ್ದನು. ಈ ಪ್ರಕಾರವಾಗಿ ಪ್ರತಿದಿನ ಅವರ ಸೇವೆ ಮಾಡಿ ಅವರಿಗೆ ಊಟಮಾಡಿಸಿಯೇ ತಾನು ಊಟಮಾಡುತ್ತಿದ್ದ. ತಂದೆ-ತಾಯಿಯರ ಆಯಾಸವನ್ನು ಪರಿಹರಿಸುವುದು ಅವನ ದೈನಂದಿನ ನಿಯಮವಾಗಿತ್ತು. ಈ ಪುಣ್ಯಕರ್ಮಗಳ ಫಲವಾಗಿ ಮೂಕ ಚಾಂಡಾಲನ ಮನೆ ಯಾವುದೇ ಆಧಾರ ಮತ್ತು ಕಂಬಗಳಿಲ್ಲದೆಯೇ ಅಂತರಾಳದಲ್ಲಿ ನೆಲೆಸಿತ್ತು. ಅವನ ಮನೆಯಲ್ಲಿ ಮೂರು ಲೋಕದೊಡೆಯನಾದ ಭಗವಾನ್ ಶ್ರೀಹರಿಯು ಸುಂದರವಾದ ಬ್ರಾಹ್ಮಣನ ರೂಪವನ್ನೂಧರಿಸಿ ನಿತ್ಯ ವಿರಾಜಿಸುತ್ತಿದ್ದನು. ಇದೆಲ್ಲವನ್ನು ನೋಡಿ ನರೋತ್ತಮ ಬ್ರಾಹ್ಮಣನಿಗೆ ಬಹಳ ವಿಸ್ಮಯವಾಯಿತು. ಅವನು ಮೂಕ ಚಾಂಡಾಲನನ್ನು ಕುರಿತು ಹೇಳಿದನು-‘ನೀನು ನನ್ನ ಬಳಿಗೆ ಬಾ, ನಾನು ನಿನ್ನಿಂದ ಸಮಸ್ತ ಲೋಕಗಳ ಸನಾತನ ಹಿತವಾದ ಮಾತನ್ನು ಕೇಳಬೇಕೆಂದಿದ್ದೇನೆ, ಅದನ್ನು ನನಗೆ ತಿಳಿಸು.’</p>
<p class="Text">ಮೂಕಚಾಂಡಾಲನು ಹೇಳಿದ-‘ವಿಪ್ರನೇ! ಈಗ ನಾನು ತಂದೆ-ತಾಯಿಯರ ಸೇವೆ ಮಾಡುತ್ತಿದ್ದೇನೆ. ನಿಮ್ಮ ಬಳಿ ಹೇಗೆ ಬರಲಿ? ಇವರನ್ನು ಪೂಜಿಸಿ ನಂತರ ನಿಮ್ಮ ಆವಶ್ಯಕತೆಯನ್ನು ಪೂರೈಸುವೆ, ಅಲ್ಲಿಯವರೆಗೆ ಬಾಗಿಲಲ್ಲಿ ನಿಂತಿರಿ.’ ಚಾಂಡಾಲನು ಇಷ್ಟನ್ನು ಹೇಳುತ್ತಲೇ ಬ್ರಾಹ್ಮಣನು ಕೋಪದಿಂದ ಹೇಳಿದನು — ‘ಬ್ರಾಹ್ಮಣನಾದ ನನ್ನ ಸೇವೆಯನ್ನು ಬಿಟ್ಟು ನಿನಗೆ ಬೇರೆಯಾದ ಗುರುತರಕಾರ್ಯವಿರಬಲ್ಲದು?’</p>
<p class="Text">ಚಾಂಡಾಲನು ಹೇಳಿದ — ‘ನೀವು ಏಕೆ ಕೋಪಗೊಳ್ಳುವಿರಿ, ನಾನು ಕೊಕ್ಕರೆಯಲ್ಲ. ಈಗ ನಿಮ್ಮ ಪಂಚೆ ಆಕಾಶದಲ್ಲಿ ಒಣಗುವುದಿಲ್ಲ ಮತ್ತು ನಿಲ್ಲುವುದೂ ಇಲ್ಲ. ಆದ್ದರಿಂದ ಆಕಾಶವಾಣಿಯನ್ನು ಕೇಳಿ ನೀವು ನನ್ನಲ್ಲಿಗೆ ಬಂದಿದ್ದೀರಿ. ಸ್ವಲ್ಪ ವೇಳೆ ನಿಲ್ಲುವಿರಾದರೆ ನಾನು ನಿಮ್ಮ ಪ್ರಶ್ನೆಗೆ ಉತ್ತರಿಸುವೆನು; ಅದಿಲ್ಲದಿದ್ದರೆ ಪತಿವ್ರತಾಸ್ತ್ರೀಯ ಬಳಿಗೆ ಹೋಗಿರಿ.’ ಇಷ್ಟಾದನಂತರ ಚಾಂಡಾಲನ ಮನೆಯಿಂದ ಬ್ರಾಹ್ಮಣರೂಪಧಾರಿಯಾದ ಭಗವಾನ್ ವಿಷ್ಣುವು ಹೊರಗೆಬಂದು ನರೋತ್ತಮ ಬ್ರಾಹ್ಮಣನಿಗೆ ಹೇಳಿದನು — ನಡಿ, ನಾನೂ ಪತಿವ್ರತಾ ದೇವಿಯ ಮನೆಗೆ ಬರುತ್ತೇನೆ.’ ನರೋತ್ತಮನು ಏನೋ ಯೋಚಿಸಿ ಅವನ ಜೊತೆಯಲ್ಲಿ ಹೊರಟನು.</p>
<p class="Text">ಈ ಕಥೆಯಿಂದ ಮೂಕ ಚಾಂಡಾಲನು ತಾಯಿ-ತಂದೆಯರ ಮಹಾನ್ ಭಕ್ತನಾಗಿದ್ದನೆಂದು ತಿಳಿದು ಬರುತ್ತದೆ. ತಂದೆ-ತಾಯಿಯರ ಸೇವೆಯ ಪ್ರಭಾವದಿಂದ ಅವನಿಗೆ ಮೂರೂ ಲೋಕಗಳ ಜ್ಞಾನ ಉಂಟಾಗಿ ಮತ್ತು ಕೊನೆಗೆ ಸ್ವಯಂ ತಂದೆ-ತಾಯಿ ಸಮೇತನಾಗಿ ಅವನು ಪರಮಧಾಮಕ್ಕೆ ಹೋದನು, ಅವನ ಮನೆಯಲ್ಲಿ ವಾಸಿಸುತ್ತಿದ್ದ ಜೀವ-ಜಂತುಗಳೂ ಪರಮಧಾಮಕ್ಕೆ ಹೊರಟು ಹೋದುವು.</p>
<p class="Text">ಮರ್ಯಾದಾ ಪುರುಷೋತ್ತಮನಾದ ಭಗವಾನ್ ಶ್ರೀರಾಮಚಂದ್ರನು ತಂದೆ-ತಾಯಿಯರ ಸೇವೆ ಮಾಡಿ ಜೀವರುಗಳ ಕಲ್ಯಾಣಕ್ಕಾಗಿ ಒಂದು ಉನ್ನತವಾದ ಆದರ್ಶವನ್ನು ಮುಂದಿಟ್ಟಿದ್ದಾನೆ. ಅದರ ಕಥೆಯು ತುಳಸೀದಾಸ ವಿರಚಿತ ರಾಮಚರಿತ ಮಾನಸ, ಅಧ್ಯಾತ್ಮ ಮತ್ತು ವಾಲ್ಮೀಕಿ ರಾಮಾಯಣಗಳಲ್ಲಿ ಹಾಗೂ ಪದ್ಮಪುರಾಣ ಮತ್ತು ಮಹಾಭಾರತ ಮುಂತಾದ ಶಾಸ್ತ್ರಗಳಲ್ಲಿ ಪ್ರಸಿದ್ಧವಾಗಿದೆ.</p>
<p class="Text">ತಂದೆಯು ದುಃಖಿಯಾಗಿರುವುದನ್ನು ನೋಡಿ ಶ್ರೀರಾಮನು ಮಾತೆ ಕೈಕೇಯಿಯೊಡನೆ ಅವರ ದುಃಖಕ್ಕೆ ಕಾರಣವೇನೆಂದು ಕೇಳಿದಾಗ ಅವಳು ಹೇಳಿದಳು — ‘ರಾಜನ ಮನಸ್ಸಿನಲ್ಲಿ ಒಂದು ವಿಷಯವಿದೆ, ಆದರೆ ಅವರು ನಿನ್ನ ಹೆದರಿಕೆಯಿಂದಾಗಿ ಹೇಳುವುದಿಲ್ಲ, ನೀನು ಇವರಿಗೆ ಬಹಳ ಪ್ರಿಯನಾಗಿದ್ದೀಯೆ, ನಿನ್ನ ಕುರಿತು ಇವರ ಬಾಯಿಂದ ಅಪ್ರಿಯ ವಚನಗಳು ಹೊರಡುವುದಿಲ್ಲ. ಇವರು ಯಾವ ಕಾರ್ಯಕ್ಕಾಗಿ ನನ್ನಲ್ಲಿ ಪ್ರತಿಜ್ಞೆ ಮಾಡಿದ್ದಾರೋ, ಅದನ್ನು ನೀನು ನೆರೆವೇರಿಸಬೇಕು. ಒಂದು ವೇಳೆ ನೀನು ಅವರ ಆಜ್ಞೆಯನ್ನು ಪಾಲಿಸುವೆಯಾದರೆ ನಾನು ನಿನಗೆ ಎಲ್ಲ ವಿಷಯವನ್ನು ತಿಳಿಸುವೆನು’. ಇದಕ್ಕೆ ಉತ್ತರವಾಗಿ ಶ್ರೀರಾಮನು ಹೇಳಿದನು —<span class="char-style-override-7"></span></p>
<p class="Shlok">ಅಹೋಧಿಙ್ಞನಾರ್ಹಸೇ ದೇವಿ ವಕ್ತುಂ ಮಾಮೀದೃಶಂ ವಚಃ । </p>
<p class="Shlok">ಅಹಂ ಹಿ ವಚನಾದ್ ರಾಜ್ಞಃ ಪತೇಯಮಪಿ ಪಾವಕೇ ॥</p>
<p class="Shlok">ಭಕ್ಷಯೇಯಂ ವಿಷಂ ತೀಕ್ಷ್ಣಂ ಪತೇಯಮಪಿ ಚಾರ್ಣವೇ ।</p>
<p class="TXT-Right">					(ವಾ.ರಾ. 2/18/28-29)</p>
<p class="Text">‘ಅಹೋ! ನನಗೆ ಧಿಕ್ಕಾರವಿರಲಿ! ಎಲೈದೇವಿ! ನೀವು ನಿನಗೆ ಇಂತಹ ಮಾತುಗಳನ್ನು ಹೇಳಬಾರದು; ಏಕೆಂದರೆ ನಾನು ತಂದೆಯವರ ಆಜ್ಞೆಯಂತೆ ಬೆಂಕಿಯಲ್ಲಿ ಧುಮುಕಬಲ್ಲೆ, ತೀಕ್ಷ್ಣವಾದ ವಿಷವನ್ನೂ ಕುಡಿಯಬಲ್ಲೆ ಮತ್ತು ಸಮುದ್ರದಲ್ಲಿಯೂ ಧುಮುಕಬಲ್ಲೆ.’</p>
<p class="Text">ಅಧ್ಯಾತ್ಮ ರಾಮಾಯಣದಲ್ಲಿ ಹೇಳಿದೆ —</p>
<p class="Shlok">ಪಿತ್ರರ್ಥೇ ಜೀವಿತಂ ದಾಸ್ಯೇ ಪಿಬೇಯಂ ವಿಷಮುಲ್ಬಣಮ್ ॥</p>
<p class="Shlok">ಸೀತಾಂ ತ್ಯಕ್ಷ್ಯೆಽಥ ಕೌಸಲ್ಯಾಂ ರಾಜ್ಯಂ ಚಾಪಿ ತ್ಯಜಾಮ್ಯಹಮ್ ।</p>
<p class="Shlok">ಅನಾಜ್ಞಪ್ತೋಽಪಿ ಕುರುತೇ ಪಿತುಃ ಕಾರ್ಯಂ ನ ಉತ್ತಮಃ ॥ </p>
<p class="Shlok">ಉಕ್ತಃ ಕರೋತಿ ಯಃ ಪುತ್ರಃ ಸ ಮಧ್ಯಮ ಉದಾಹೃತಃ ।</p>
<p class="Shlok">ಉಕ್ತೋಽಪಿ ಕುರುತೇ ನೈವ ಸ ಪುತ್ರೋ ಮಲ ಉಚ್ಯತೇ ॥ </p>
<p class="Shlok">ಅತಃ ಕರೋಮಿ ತತ್ ಸರ್ವಂ ಯನ್ಮಾಮಾಹ ಪಿತಾ ಮಮ ।</p>
<p class="Shlok">ಸತ್ಯಂ ಸತ್ಯಂ ಕರೋಮ್ಯೇವ ರಾಮೋ ದ್ವಿರ್ನಾಭಿಭಾಷತೇ ॥</p>
<p class="TXT-Right">(2/3/59-62)</p>
<p class="Text">ತಂದೆಗೋಸ್ಕರವಾಗಿ ನಾನು ಜೀವನವನ್ನೇ ಕೊಡಬಲ್ಲೆ, ಹಾಲಾಹಲ ವಿಷವನ್ನು ಕುಡಿಯಬಲ್ಲೆ. ರಾಜ್ಯವನ್ನಂತು ತ್ಯಜಿಸುತ್ತಲೇ ಇದ್ದೇನೆ, ಪತ್ನೀ ಸೀತೆಯನ್ನು ಮತ್ತು ತಾಯಿ ಕೌಸಲ್ಯೆಯನ್ನು ಕೂಡ ತ್ಯಾಗಮಾಡಬಲ್ಲೆ. ತಂದೆಯ ಆಜ್ಞೆಯಾದಾಗ ಅವನ ಮನಸ್ಸಿಗೆ ಮತ್ತು ಸಂಕೇತಕ್ಕೆ ಅನುಕೂಲವಾಗಿ ಕಾರ್ಯಮಾಡುವವನು ಉತ್ತಮ ಪುತ್ರನು ಮತ್ತು ಹೇಳಿದ ನಂತರ ಮಾಡುವವನು ಮಧ್ಯಮನೆನಿಸಿಕೊಳ್ಳುತ್ತಾನೆ; ಆದರೆ ಹೇಳಿದ ನಂತರವೂ ಮಾಡದಿರುವ ಆ ಪುತ್ರನು ಮಲ ಎನಿಸಿಕೊಳ್ಳುತ್ತಾನೆ ಅರ್ಥಾತ್ ಅಧಮನಾಗಿದ್ದಾನೆ. ಆದ್ದರಿಂದ ನನ್ನ ತಂದೆ ನನಗೆ ಏನು ಹೇಳಿದ್ದಾರೋ ಅದೆಲ್ಲವನ್ನು ನಾನು ಮಾಡುವೆನು. ನಿಮ್ಮಲ್ಲಿ ನಾನು ಸತ್ಯವನ್ನು ಹೇಳುತ್ತಾನೆ, ನಾನು ಅದನ್ನು ಅವಶ್ಯವಾಗಿ ಮಾಡುವೆನು. ರಾಮನು ಎಂದಿಗೂ ಎರಡೂ ಮಾತನ್ನಾಡುವುದಿಲ್ಲ.</p>
<p class="Text">ಇದಾದ ನಂತರ ಶ್ರೀರಾಮನು ಕೌಸಲ್ಯೆಯ ಭವನಕ್ಕೆ ಹೋಗಿ ಅವರೊಡನೆ ಪ್ರಸನ್ನತೆಯಿಂದ ತಾನು ವನಕ್ಕೆ ಹೋಗುವ ವೃತ್ತಾಂತವನ್ನು ಹೇಳಿದನು. ಅವನ ವಚನವನ್ನು ಕೇಳಿ ತಾಯಿಯಾದ ಕೌಸಲ್ಯೆಗೆ ಅತೀವ ದುಃಖ ಮತ್ತು ಉದ್ವೇಗವುಂಟಾಯಿತು. ಅವರು ಹೇಳಿದರು —</p>
<p class="Shlok">ಪಿತಾ ಗುರುರ್ಯಥಾ ರಾಮ ತವಾಹಮಧಿಕಾ ತತಃ ।</p>
<p class="Shlok">ಪಿತ್ರಾಽಽಜ್ಞಪ್ತೋ ವನಂ ಗಂತುಂ ವಾರಯೇಯಮಹಂ ಸುತಮ್ ॥</p>
<p class="Shlok">ಯದಿ ಗಚ್ಛಸಿ ಯದ್ವಾಕ್ಯಮುಲ್ಲಂಘ್ಯ ನೃಪವಾಕ್ಯತಃ ।</p>
<p class="Shlok">ತದಾ ಪ್ರಾಣಾನ್ ಪರಿತ್ಯಜ್ಯ ಗಚ್ಛಾಮಿ ಯಮಸಾದನಮ್ ॥</p>
<p class="TXT-Right">(ಅಧ್ಯಾತ್ಮ 2/4/12-13)</p>
<p class="Text">‘ರಾಮಾ! ಯಾವ ಪ್ರಕಾರ ನಿನಗೆ ತಂದೆ ದೊಡ್ಡವರಾಗಿದ್ದಾರೋ, ಅವರಿಗಿಂತಲೂ ನಾನು ನಿನಗಾಗಿ ಹೆಚ್ಚು ದೊಡ್ಡವಳಾಗಿದ್ದೇನೆ. ವನಕ್ಕೆ ಹೋಗುವ ಆಜ್ಞೆಯನ್ನು ಅವರು ಕೊಟ್ಟಿದ್ದಾರಾದರೆ ನಾನು ಮಗನಾದ ನಿನ್ನನ್ನು ಬೇಡವೆನ್ನುತ್ತಿದ್ದೇನೆ. ನೀನು ನನ್ನ ವಚನವನ್ನು ಉಲ್ಲಂಘಿಸಿ ರಾಜನ ವಾಕ್ಯದಂತೆ ವನಕ್ಕೆ ಹೋಗುವೆಯಾದರೆ ನಾನು ಪ್ರಾಣತ್ಯಾಗ ಮಾಡುವೆನು.<span class="char-style-override-7">* </span></p>
<p class="Footnotes">* ವಾಲ್ಮೀಕಿ ರಾಮಾಯಣದಲ್ಲಿ ಹೇಳಿದೆ —</p>
<p class="Footnote-Shloka">ಯದಿ ತ್ವಂ ಯಾಸ್ಯಸಿ ವನಂ ತ್ಯಕ್ತ್ವಾ ಮಾಂ ಶೋಕಲಾಲಸಾಂ ।</p>
<p class="Footnote-Shloka">ಅಹಂ ಪ್ರಾಯಮಿಹಾಸಿಷ್ಯೇ ನ ಚ ಶಕ್ಷ್ಯಾಮಿ ಜೀವಿತುಮ್ ॥</p>
<p class="FootnoteShlok">ತತಸ್ತ್ವಂ ಪ್ರಾಪ್ಸ್ಯಸೇ ಪುತ್ರ ನಿರಯಂ ಲೋಕವಿಶ್ರುತಮ್ ।</p>
<p class="Footnotes-Right">(2/21/27-28)</p>
<p class="Footnotes">‘ಒಂದು ವೇಳೆ ನೀನು ಶೋಕವಿಹ್ವಲಳಾದ ನನ್ನನ್ನು ಬಿಟ್ಟು ವನಕ್ಕೆ ಹೋಗುವೆಯಾದರೆ ನಾನು ಇಲ್ಲಿ ಊಟ ಮಾಡುವುದಿಲ್ಲ, ಅದರಿಂದಾಗಿ ನಾನು ಜೀವಿಸಿರುವುದಿಲ್ಲ. ಪುತ್ರ! ಆಗ ನಿನಗೆ ಲೋಕಪ್ರಸಿದ್ಧವಾದ (ಸ್ಥಾನ ವಿಶೇಷ) ನರಕವು ಪ್ರಾಪ್ತವಾದೀತು.’ ಇದರ ಕುರಿತು ಶ್ರೀರಾಮನು ಹೇಳಿದನು —</p>
<p class="Shlok">ನಾಸ್ತಿ ಶಕ್ತಿಃ ಪಿತುರ್ವಾಕ್ಯಂ ಸಮತಿಕ್ರಮಿತುಂ ಮಮ ।</p>
<p class="Shlok">ಪ್ರಸಾದಯೇ ತ್ವಾಂ ಶಿರಸಾ ಗಂತುಮಿಚ್ಛಾಮ್ಯಹಂ ವನಮ್ ॥ </p>
<p class="TXT-Right">(ವಾ.ರಾ. 2/21/30)</p>
<p class="Text">‘ಅಮ್ಮಾ! ನಾನು ಶಿರಬಾಗಿ ನಿಮ್ಮಲ್ಲಿ ಕ್ಷಮೆ ಬೇಡುತ್ತೇನೆ, ತಂದೆಯ ಆಜ್ಞೆಯನ್ನು ಉಲ್ಲಂಘಿಸುವ ಸಾಮರ್ಥ್ಯವು ನನ್ನಲ್ಲಿಲ್ಲ; ಆದಕಾರಣ ನಾನು ವನಕ್ಕೇ ತೆರಳಲು ಇಚ್ಛಿಸುತ್ತೇನೆ.’ (ನೀವು ಸಂತೋಷವಾಗಿ ನನಗೆ ಆಜ್ಞೆಯನ್ನು ಕೊಡಿರಿ)</p>
<p class="Text">ಈ ಸಂದರ್ಭದಲ್ಲಿ - ತುಲಸೀದಾಸಕೃತ ರಾಮಾಯಣದಲ್ಲಿ ತಾಯಿ ಕೌಸಲ್ಯೆಯು ಧರ್ಮಶಾಸ್ತ್ರಕ್ಕನುಸಾರವಾಗಿ ಕೇವಲ ತಂದೆ ಮಾತ್ರ ಆಜ್ಞಾಪಿಸಿದ್ದರೆ ವನಕ್ಕೆ ಹೋಗಬೇಡವೆಂದು ಹೇಳುತ್ತಿದ್ದಾಳೆ ಮತ್ತು ಒಂದು ವೇಳೆ ತಂದೆ ದಶರಥ ಮತ್ತು ಮಾತೆ ಕೈಕೇಯಿ ಇಬ್ಬರದೂ ಆಜ್ಞೆಯಾಗಿದ್ದರೆ ವನಕ್ಕೆ ಹೋಗುವುದಕ್ಕೆ ಅನುಮತಿ ಕೊಡುತ್ತಿದ್ದಾಳೆ —</p>
<p class="Shlok">ಜೌ<span class="char-style-override-6">ಂ</span> ಕೇವಲ ಪಿತು ಆಯಸು ತಾತಾ । </p>
<p class="Shlok">ತೌ ಜನಿ ಜಾಹು ಜಾನಿ ಬಡಿ ಮಾತಾ ॥</p>
<p class="Shlok">ಜೌ<span class="char-style-override-6">ಂ</span> ಪಿತು ಮಾತು ಕಹೆಉ ಬನ ಜಾನಾ । </p>
<p class="Shlok">ತೌ ಕಾನನ ಸತ ಅವಧ ಸಮಾನಾ ॥</p>
<p class="Text">ಮತ್ತೆ ಅವಳು ಹೇಳಿದಳು — ‘ರಘುನಂದನ! ಈಗ ನಾನು ನಿನ್ನನ್ನು ತಡೆಯಲಾರೆ. ನೀನು ಈಗ ಹೋಗು. ನೀನು ನಿಯಮಪೂರ್ವಕವಾಗಿ ಪ್ರಸನ್ನತೆಯಿಂದ ಯಾವ ಧರ್ಮದ ಪಾಲನೆ ಮಾಡುತ್ತೀಯೋ, ಅದೇ ನಿನ್ನ ರಕ್ಷಣೆಯನ್ನು ಮಾಡಲಿ. ಮಹರ್ಷಿಗಳ ಜೊತೆಯಲ್ಲಿ ಎಲ್ಲ ದೇವತೆಗಳೂ ನಿನ್ನ ರಕ್ಷಣೆ ಮಾಡಲಿ!’</p>
<p class="Text">ಈ ಪ್ರಕಾರ ಮಾತೆಯ ಆಜ್ಞೆ ಮತ್ತು ಆಶೀರ್ವಾದ ಪಡೆದು ಭಗವಾನ್ ರಾಮಚಂದ್ರನು ಪ್ರಸನ್ನವದನನಾಗಿ ವನಕ್ಕೆ ಹೊರಟುಹೋದನು. ಅವನ ಮಾತಾ-ಪಿತೃ ಸೇವೆ ಮತ್ತು ಆಜ್ಞಾಪಾಲನೆ ಧನ್ಯವಾದುದು! ಅವನ ಆದರ್ಶವನ್ನು ಅನುಕರಣ ಮಾಡುವ ಮನುಷ್ಯನು ಧನ್ಯನು, ಅವನ ಉದ್ಧಾರವಾಗುವುದರಲ್ಲಿ ಯಾವ ಶಂಕೆಯೂ ಇಲ್ಲ. ಭಗವಂತನ ನಾಮ ಮತ್ತು ಸ್ವರೂಪದ ಸ್ಮರಣೆಯಿಂದಲೇ ಕಲ್ಯಾಣವಾಗುತ್ತದೆ, ಇನ್ನು ಅನುಕರಣದಿಂದ ಕಲ್ಯಾಣವಾಗುವುದರಲ್ಲಿ ಹೇಳುವುದೇನಿದೆ?</p>
<p class="Text">ಆದ್ದರಿಂದ ಬಾಲಕರು ಮಾತಾ-ಪಿತೃಗಳ ಸೇವೆಯನ್ನು ಪರಮಧರ್ಮವೆಂದರಿತು ಅವರ ಸೇವೆಯಲ್ಲಿ ಎಲ್ಲ ಪ್ರಕಾರಗಳಿಂದ ಸದಾ ತತ್ಪರರಾಗಿರಬೇಕು. ಮನ, ಮಾತು ಮತ್ತು ಶರೀರದಿಂದ ಸದಾಕಾಲ ಅವರಿಗೆ ಅನುಕೂಲವಾಗಿರಲು ಪ್ರಯತ್ನಿಸುವುದು, ನಿತ್ಯ ನಮಸ್ಕಾರ ಮತ್ತು ಪ್ರದಕ್ಷಿಣೆ ಮಾಡುವುದು, ಚರಣ ಪ್ರಕ್ಷಾಲನ ಮಾಡುವುದು ಮತ್ತು ಅವರ ಆಜ್ಞಾಪಾಲನೆ ಮಾಡುವುದು ಮುಂತಾದ ಸೇವೆಗಳ ಮಹಿಮೆಯನ್ನು ಬಹುವಾಗಿ ಶಾಸ್ತ್ರಗಳಲ್ಲಿ ತಿಳಿಸಲಾಗಿದೆ. </p>
<p class="Text">ಪದ್ಮಪುರಾಣದಲ್ಲಿ ಹೇಳಲಾಗಿದೆ —</p>
<p class="Shlok">ಸರ್ವತೀರ್ಥಮಯೀ ಮಾತಾ ಸರ್ವದೇವಮಯಃ ಪಿತಾ । </p>
<p class="Shlok">ಮಾತರಂ ಪಿತರಂ ತಸ್ಮಾತ್ ಸರ್ವಯತ್ನೇನ ಪೂಜಯೇತ್ ॥</p>
<p class="Shlok">ಮಾತರಂ ಪಿತರಂ ಚೈವ ಯಸ್ತು ಕುರ್ಯಾತ್ ಪ್ರದಕ್ಷಿಣಮ್ । </p>
<p class="Shlok">ಪ್ರದಕ್ಷಿಣೀಕೃತಾ ತೇನ ಸಪ್ತದ್ವೀಪಾ ವಸುಂಧರಾ ॥</p>
<p class="Shlok">ಜಾನುನೀ ಚ ಕರೌ ಯಸ್ಯ ಪಿತ್ರೋಃ ಪ್ರಣಮತಃ ಶಿರಃ । </p>
<p class="Shlok">ನಿಪತಂತಿ ಪೃಥಿವ್ಯಾಂ ಚ ಸೋಽಕ್ಷಯಾಂ ಲಭತೇ ದಿವಮ್ ॥</p>
<p class="TXT-Right">					(ಸೃಷ್ಟಿಖಂಡ 47/11-13)</p>
<p class="Text">‘ತಾಯಿಯು ಸರ್ವತೀರ್ಥಮಯಿಳಾಗಿದ್ದಾಳೆ ಮತ್ತು ತಂದೆಯು ಸಮಸ್ತ ದೇವತೆಗಳ ಸ್ವರೂಪವಾಗಿದ್ದಾನೆ; ಆದ್ದರಿಂದ ಎಲ್ಲ ಪ್ರಕಾರದಿಂದ ಪ್ರಯತ್ನಪೂರ್ವಕವಾಗಿ ತಂದೆ-ತಾಯಿಯರನ್ನು ಪೂಜಿಸಬೇಕು. ಯಾರು ತಾಯಿ-ತಂದೆಯವರ ಪ್ರದಕ್ಷಿಣೆ ಮಾಡುತ್ತಾನೋ, ಅವನು ಸಪ್ತದ್ವೀಪಗಳಿಂದ ಕೂಡಿದ ಸಮಸ್ತ ಪೃಥ್ವಿಯನ್ನು ಸುತ್ತಿಬಂದಂತೆ ತಂದೆ-ತಾಯಿಗೆ ನಮಸ್ಕರಿಸುವಾಗ ಮಂಡಿಗಳು, ಕೈಗಳು ಮತ್ತು ತಲೆಯು ಭೂಮಿಗೆ ತಾಗುವುದೋ ಅವನು ಅಕ್ಷಯ ಸ್ವರ್ಗವನ್ನು ಪಡೆಯುತ್ತಾನೆ.’</p>
<p class="Shlok">ಮಾತಾಪಿತ್ರೋಸ್ತು ಯಃ ಪಾದೌ ನಿತ್ಯಂ ಪ್ರಕ್ಷಾಲಯೇತ್ ಸುತಃ ।</p>
<p class="Shlok">ತಸ್ಯ ಭಾಗೀರಥೀಸ್ನಾನಮಹನ್ಯಹನಿ ಜಾಯತೇ ॥ </p>
<p class="TXT-Right">(ಭೂಮಿಖಂಡ : 62/74)</p>
<p class="Text">‘ಪ್ರತಿದಿನ ತಂದೆ-ತಾಯಿಯರ ಚರಣಗಳನ್ನು ತೊಳೆಯುವವನು ಮತ್ತು ಅವರ ಚರಣೋದಕವನ್ನು ತಲೆಯ ಮೇಲೆ ಧರಿಸುವ ಪುತ್ರನು ಪ್ರತಿದಿನ ಗಂಗಾಸ್ನಾನ ಮಾಡಿದಂತೆಯೇ.’</p>
<p class="Shlok">ಪತಿತಂ ಕ್ಷುಧಿತಂ ವೃದ್ಧಮಶಕ್ತಂ ಸರ್ವಕರ್ಮಸು । </p>
<p class="Shlok">ವ್ಯಾಧಿತಂ ಕುಷ್ಠಿನಂ ತಾತಂ ಮಾತರಂ ಚ ತಥಾವಿಧಾಮ್ ॥</p>
<p class="Shlok">ಉಪಾಚರತಿ ಯಃ ಪುತ್ರಸ್ತಸ್ಯ ಪುಣ್ಯಂ ವದಾಮ್ಯಹಮ್ । </p>
<p class="Shlok">ವಿಷ್ಣುಸ್ತಸ್ಯ ಪ್ರಸನ್ನಾತ್ಮಾ ಜಾಯತೇ ನಾತ್ರಸಂಶಯಃ ॥</p>
<p class="Shlok">ಪ್ರಯಾತಿ ವೈಷ್ಣವಂ ಲೋಕಂ ಯದಪ್ರಾಪ್ಯಂ ಹಿಯೋಗಿಭಿಃ ।</p>
<p class="TXT-Right">(ಭೂಮಿಖಂಡ 63/2-4)</p>
<p class="Text">‘ಒಂದು ವೇಳೆ ತಂದೆ ಪತಿತನಾಗಿ, ಹಸಿವಿನಿಂದ ವ್ಯಾಕುಲನಾಗಿ, ವೃದ್ಧ ಮತ್ತು ಎಲ್ಲ ಕಾರ್ಯಗಳಲ್ಲಿ ಅಸಮರ್ಥನಾಗಿ, ರೋಗಿಯೋ ಅಥವಾ ಕುಷ್ಠರೋಗಿಯೋ ಆಗಿದ್ದರೆ ಹಾಗೂ ಇದೇ ಪ್ರಕಾರ ತಾಯಿಯ ಸ್ಥಿತಿಯೂ ಆಗಿದ್ದರೆ, ಆ ಸಮಯದಲ್ಲಿ ಅವರುಗಳ ಸೇವೆ ಮಾಡುವ ಪುತ್ರನು ಗಳಿಸುವ ಪುಣ್ಯದ ಮಹಾತ್ಮೆಯನ್ನು ನಾನು ಹೇಳುತ್ತೇನೆ — ಅವನ ಮೇಲೆ ಭಗವಾನ್ ವಿಷ್ಣುವು ನಿಸ್ಸಂದೇಹವಾಗಿ ಪ್ರಸನ್ನನಾಗುತ್ತಾನೆ. ಅವನು ಯೋಗಿಗಳಿಗೂ ದುರ್ಲಭವಾದ ಭಗವಾನ್ ಶ್ರೀ ವಿಷ್ಣುವಿನ ಪರಮ ಧಾಮವನ್ನು ಪಡೆಯುತ್ತಾನೆ.</p>
<p class="Shlok">ನಾಸ್ತಿ ಮಾತುಃ ಪರಂ ತೀರ್ಥಂ ಪುತ್ರಾಣಾಂ ಚ ಪಿತುಸ್ತಥಾ ।</p>
<p class="Shlok">ನಾರಾಯಣಸಮಾವೇತಾವಿಹ ಚೈವ ಪರತ್ರ ಚ ॥ </p>
<p class="TXT-Right">(ಭೂಮಿಖಂಡ 63/13)</p>
<p class="Text">‘ಪುತ್ರನಿಗೆ ತಾಯಿ-ತಂದೆಯರಿಗಿಂತ ಮಿಗಿಲಾದ ಯಾವ ತೀರ್ಥವೂ ಇಲ್ಲ. ತಾಯಿ-ತಂದೆ-ಇವರಿಬ್ಬರೂ ಇಹ-ಪರಲೋಕಗಳಲ್ಲಿ ನಿಸ್ಸಂದೇಹವಾಗಿ ನಾರಾಯಣನಿಗೆ ಸಮಾನರಾಗಿದ್ದಾರೆ.’ </p>
<p class="Text">ಶಾಸ್ತ್ರಗಳಲ್ಲಿ ತಾಯಿ-ತಂದೆಯರ ಸೇವೆಯ ಇನ್ನೂ ಅನೇಕ ಉದಾಹರಣೆಗಳು ಸಿಗುತ್ತವೆ. ಪದ್ಮಪುರಾಣದ ಭೂಮಿಖಂಡದಲ್ಲಿ - ದ್ವಾರಕಾವಾಸಿಯಾದ ವಿಶ್ವಶರ್ಮನ ಐದು ಮಕ್ಕಳಾದ ಯಜ್ಞಶರ್ಮ, ವೇದಶರ್ಮ, ಧರ್ಮಶರ್ಮ, ವಿಷ್ಣುಶರ್ಮ ಮತ್ತು ಸೋಮಶರ್ಮ ಎಂಬುವರು ಮಾತೃ-ಪಿತೃ-ಭಕ್ತಿಯಿಂದ ಪರಮಪದವನ್ನು ಪಡೆದುಕೊಂಡರೆಂದು ಹೇಳಿದೆ. ಮನುಷ್ಯನ ಮಾತಾದರೂ ಏನು! ಕುಂಜಲವೆಂಬ ಗಿಣಿಯ ನಾಲ್ಕು ಪುತ್ರರಾದ ಉಜ್ವಲ, ಸಮುಜ್ವಲ, ವಿಜ್ವಲ ಮತ್ತು ಕಪಿಜ್ವಲರೆಂಬ ಪಕ್ಷಿಗಳೂ ಕೂಡ ಮಾತಾ-ಪಿತೃಗಳ ಭಕ್ತರಾಗಿದ್ದವು. ಮಾತಾ-ಪಿತೃಗಳ ಸೇವೆಯ ವಿಷಯದಲ್ಲಿ ಪದ್ಮಪುರಾಣದ ಭೂಮಿ ಖಂಡದಲ್ಲಿ ಕುಂಡಲನ ಪುತ್ರನಾದ ಸುಕರ್ಮನ, ವಾಲ್ಮೀಕಿ ರಾಮಾಯಣದ ಅಯೋಧ್ಯಾಕಾಂಡದ 63 ಮತ್ತು 64ನೆಯ ಸರ್ಗದಲ್ಲಿ ಶ್ರವಣನ ಮತ್ತು ಮಹಾಭಾರತದ ವನಪರ್ವದ 207ನೇ ಅಧ್ಯಾಯದಲ್ಲಿ ಧರ್ಮವ್ಯಾಧನ ಇತಿಹಾಸ ದೊರಕುತ್ತದೆ. ಸಮಸ್ತ ಸ್ಮೃತಿಗಳೂ ಒಕ್ಕೊರಲಿನಿಂದ ಮಾತಾ-ಪಿತೃಗಳ ಸೇವೆಯ ಮಹತ್ವವನ್ನು ಸಾರಿ ಹೇಳುತ್ತವೆ. ಶಾಸ್ತ್ರಗಳಲ್ಲಿ ಗುರು, ಉಪಾಧ್ಯಾಯ ಮತ್ತು ಆಚಾರ್ಯರ ಸೇವೆಗಿಂತಲೂ ಮಾತಾ-ಪಿತೃಗಳ ಸೇವೆಯ ಮಹತ್ವವನ್ನು ಹೆಚ್ಚೆಂದು ತಿಳಿಸಲಾಗಿದೆ; ಏಕೆಂದರೆ ತಂದೆ-ತಾಯಿಯರು ಬಾಲಕನ ಪಾಲನೆ-ಪೋಷಣೆಯಲ್ಲಿ ಸಹಿಸುವ ಕಷ್ಟಗಳನ್ನು ಬಾಲಕರು ಯಾವುದೇ ಪರಿಸ್ಥಿತಿಯಲ್ಲಿ ತೀರಿಸಲಾರರು. </p>
<p class="Text">ಮನುಸ್ಮೃತಿಯಲ್ಲಿ ತಿಳಿಸಿದ್ದಾರೆ —</p>
<p class="Shlok">ಯಂ ಮಾತಾಪಿತರೌ ಕ್ಲೇಶಂ ಸಹೇತೇ ಸಂಭವೇ ನೃಣಾಮ್ । </p>
<p class="Shlok">ನ ತಸ್ಯ ನಿಷ್ಕೃತಿಃ ಶಕ್ಯಾ ಕರ್ತುಂ ವರ್ಷಶತೈರಪಿ ॥</p>
<p class="TXT-Right">(2/227)</p>
<p class="Text">‘ಮಗುವನ್ನು ಹೆರುವಾಗ ಮತ್ತು ದೊಡ್ಡವನನ್ನಾಗಿ ಮಾಡುವಾಗ ತಂದೆ-ತಾಯಿಯರು ಸಹಿಸುವ ಕ್ಲೇಶದ ಋಣವನ್ನು ನೂರು ವರ್ಷಗಳು ಸೇವಾದಿಗಳನ್ನು ಮಾಡಿಯೂ ತೀರಿಸಲಾಗುವುದಿಲ್ಲ’ ಆದಕಾರಣ —</p>
<p class="Shlok">ಉಪಾಧ್ಯಾಯಾನ್ ದಶಾಚಾರ್ಯ ಆಚಾರ್ಯಾಣಾಂ ಶತಂ ಪಿತಾ ।</p>
<p class="Shlok">ಸಹಸ್ರಂ ತು ಪಿತೄನ್ ಮಾತಾ ಗೌರವೇಣಾತಿರಿಚ್ಯತೇ ॥</p>
<p class="TXT-Right">(2/145)</p>
<p class="Text">‘ಹಿರಿತನದಲ್ಲಿ ಹತ್ತು ಉಪಾಧ್ಯಾಯರಿಗಿಂತ ಒಬ್ಬ ಆಚಾರ್ಯರು, ನೂರು ಆಚಾರ್ಯರಿಗಿಂತ ಒಬ್ಬ ತಂದೆ ಮತ್ತು ಸಾವಿರ ತಂದೆಗಳಿಗಿಂತ ಒಬ್ಬ ಮಾತೆ ದೊಡ್ಡವಳಾಗಿದ್ದಾಳೆ. ಈ ಕಲಿಯುಗದಲ್ಲಿಯೂ ಅನೇಕ ಮಾತಾ-ಪಿತೃಭಕ್ತರಾದ ಪುರುಷರು ಆಗಿಹೋಗಿದ್ದಾರೆ. ಅವರುಗಳಲ್ಲಿ ಒಬ್ಬರ ಸಂಕ್ಷಿಪ್ತ ಘಟನೆಯನ್ನು ಇಲ್ಲಿ ಕೊಡಲಾಗಿದೆ — ಮಹಾರಾಷ್ಟ್ರದ ಪಂಢರಪುರದಲ್ಲಿ ಶ್ರೀಪಾಂಡುರಂಗ ವಿಠಲ ಮಂದಿರದ ಸಮೀಪವೇ ಸುಮಾರು ಐನೂರು ಗಜಗಳ ದೂರದಲ್ಲಿ ಚಂದ್ರಭಾಗಾನದಿಯ ದಡದಲ್ಲಿ ‘ಪುಂಡಲೀಕ’ನ ಮಂದಿರವಿದೆ ಮತ್ತು ಅಲ್ಲಿ ಇವನ ಮಹಾತ್ಮೆ ವಿಶೇಷವಾಗಿದೆ. </p>
<p class="Text">ಈ ಪುಂಡಲೀಕನು ಮೊದಲು ತಂದೆ-ತಾಯಿಯರ ಭಕ್ತನಾಗಿರಲಿಲ್ಲ. ಒಮ್ಮೆ ಅವನು ಪತ್ನೀಸಮೇತ ಕಾಶಿಗೆ ಹೋಗಿದ್ದನು, ಅಲ್ಲಿ ಅವನು ಕಾಶಿಯಿಂದ ಮೂರು ಗಾವುದ ದೂರದಲ್ಲಿ ಮಾತೃ-ಪಿತೃಭಕ್ತರಾದ ಮಹಾತ್ಮಾ ಕುಕ್ಕುಟ ಮುನಿಯ ಆಶ್ರಮದಲ್ಲಿ  ಗಂಗಾ-ಯುಮುನಾ-ಸರಸ್ವತಿಯರು ಸೇವೆ ಮಾಡುತ್ತಿರುವುದನ್ನು ನೋಡಿದನು. ಪುಂಡಲೀಕನು ಅವರ ಚರಣ-ಸ್ಪರ್ಷ ಮಾಡಲು ಮುಂದಾದಾಗ, ಅವರು ‘ನೀನು ಪಾಪಿಯಾಗಿದ್ದೀಯೆ, ನಮ್ಮನ್ನು ಮುಟ್ಟಬೇಡ’ ಎಂದು ಹೇಳಿ ದೂರ ಸರಿದರು. ಪುಂಡಲೀಕನು ಬಹುವಾಗಿ, ವಿನಯಪೂರ್ವಕವಾಗಿ ಕೇಳಿಕೊಂಡಾಗ ಗಂಗಾತೀರ್ಥಗಳು ಹೇಳಿದರು — ‘ನಿನ್ನಂತಹ ಪಾಪಿಗಳು ನಮ್ಮಲ್ಲಿ ಸ್ನಾನಮಾಡಿ ಬಿಟ್ಟು ಹೋಗುವ ಪಾಪರಾಶಿಯನ್ನು ತೊಳೆದುಕೊಂಡು ಮೊದಲಿನಂತೆ ಶುದ್ಧವಾಗುವುದಕ್ಕಾಗಿ ನಾವು ಪುಣ್ಯ ಪುರುಷರ ಆಶ್ರಮಗಳಲ್ಲಿ ಬಂದು ಅವರ ಸೇವೆ ಮಾಡುತ್ತೇವೆ’ ಎಂದರು — ಇದನ್ನು ಕೇಳಿದ ಪುಂಡಲೀಕನು ಅವರಲ್ಲಿ ತನ್ನ ಉದ್ಧಾರದ ಉಪಾಯವನ್ನು ಕೇಳಿದನು. ಅವರು ಕುಕ್ಕುಟ ಋಷಿಗಳ ಬಳಿ ಹೋಗಿ ಅವರನ್ನು ಕೇಳಲು ಸೂಚಿಸಿದರು. ಅದರಂತೆ ಪುಂಡಲೀಕನು ಕುಕ್ಕುಟ ಋಷಿಗಳ ಬಳಿ ಹೋಗಿ ತನ್ನ ಎಲ್ಲ ಕಥೆಯನ್ನು ಹೇಳಿ ಉದ್ಧಾರದ ಉಪಾಯವನ್ನು ಕೇಳಿದನು. ಆಗ ಮಾತೃ-ಪಿತೃಗಳ ಪರಮ ಭಕ್ತದಾದ ಕುಕ್ಕುಟ ಋಷಿಯ ಹೇಳಿದರು — ‘ಪುಂಡಲೀಕ! ಮಾತಾ-ಪಿತೃಗಳನ್ನು ಬಿಟ್ಟು ಇಲ್ಲಿಗೆ ಕಾಶೀಯಾತ್ರೆಗಾಗಿ ಬಂದಿರುವ ನೀನು ಮಹಾಮೂರ್ಖನಾಗಿದ್ದೀಯೆ. ನಿನಗೆ ಇಲ್ಲಿ ಯಾವ ಫಲ ದೊರಕುತ್ತದೆ?- ಮಾತಾ-ಪಿತೃಗಳ ಸೇವೆಯು ಕಾಶೀಯಾತ್ರೆಗಿಂತ ಎಷ್ಟೋ ಶ್ರೇಷ್ಠವಾದುದು. ಹೋಗು! ತಂದೆ-ತಾಯಿಯರ ಸೇವೆಮಾಡು!’ ಇದನ್ನು ಕೇಳಿ ಪುಂಡಲೀಕನು ಅಲ್ಲಿಂದ ಹಿಂದಿರುಗಿ ಬಂದು ಅನನ್ಯಭಾವದಿಂದ ಮಾತಾ-ಪಿತೃಗಳ ಸೇವೆಮಾಡತೊಡಗಿದನು. ಅನಂತರ ಅವನು ತಂದೆ-ತಾಯಿಯರ ಜೊತೆ ಪಂಢರಪುರದಲ್ಲಿ ಬಂದು ಇರತೊಡಗಿದ. ಒಂದು ದಿನ ಅವನಿಗೆ ದರ್ಶನವನ್ನೀಯಲು ಸ್ವಯಂ ಭಗವಂತನು ಆಗಮಿಸಿದನು. ಆ ಸಮಯದಲ್ಲಿ ಪುಂಡಲೀಕನು ತಂದೆ-ತಾಯಿಯರ ಸೇವೆಯಲ್ಲಿ ನಿರತನಾಗಿದ್ದನು. ಅವನು ಭಗವಂತನ ಆದರಾತಿಥ್ಯಕ್ಕಿಂತಲೂ ತಂದೆ-ತಾಯಿಯರ ಸೇವೆಯನ್ನು ಶ್ರೇಷ್ಠವೆಂದು ತಿಳಿದು, ಭಗವಂತನ ಉಪೇಕ್ಷೆಯಾಗದಿರಲೆಂದು ಭಗವಂತನ ಕಡೆಗೆ ಒಂದು ಇಟ್ಟಿಗೆಯನ್ನು ಎಸೆದು ಸ್ವಾಮಿ! ನಾನು ಬರುವರೆಗೆ ಇದರ ಮೇಲೆ ನಿಂತಿರು ಎಂದು ಪ್ರಾರ್ಥಿಸಿದನು ಭಕ್ತವತ್ಸಲನಾದ ಭಗವಂತನು ಪುಂಡಲೀಕನ ಮಾತೃ-ಪಿತೃಭಕ್ತಿಗೆ ಸಂತುಷ್ಟನಾಗಿ ಅದೇ ಇಟ್ಟಿಗೆಯ ಮೇಲೆ ನಿಂತುಕೊಂಡನು. ಮಾತಾ-ಪಿತೃಗಳ ಸೇವೆ ಮುಗಿಸಿದ ನಂತರ ಪುಂಡಲೀಕನು ಬಂದು ಭಗವಂತನನ್ನು ಸ್ತುತಿಸಿದನು. ಭಗವಂತನು ಪ್ರಸನ್ನನಾಗಿ ವರವನ್ನು ಬೇಡಲು ಹೇಳಿದಾಗ ಪುಂಡಲೀಕನು — ಸ್ವಾಮಿ! ‘ನನ್ನ ಮಾತೃ-ಪಿತೃಭಕ್ತಿಯು ಸದಾಕಾಲ ಹೀಗೆ ಇರಲಿ ಮತ್ತು ನೀನು ಇದೇ ರೂಪದಲ್ಲಿ ಇಲ್ಲಿಯೇ ವಿರಾಜಿಸು.’ ಎಂಬ ವರವನ್ನು ಬೇಡಿದನು. ಪುಂಡಲೀಕನ ಇಚ್ಛೆಗೆ ‘ತಥಾಸ್ತು’ ಎಂದು ಹೇಳಿ ಭಗವಂತನು ಅವನ ಇಚ್ಛಾನುಸಾರ ಶ್ರೀವಿಠ್ಠಲ ರೂಪದಿಂದ ಇಟ್ಟಿಗೆಯ ಮೇಲೆ ನಿಂತುಬಿಟ್ಟನು ಮತ್ತು ಇಂದಿನವರೆಗೂ ಅದೇ ಶ್ರೀವಿಠ್ಠಲನ ಪೂಜೆಯಾಗುತ್ತದೆ. ಲಕ್ಷಾಂತರ ಸ್ತ್ರೀ-ಪುರುಷರು ‘ಪುಂಡಲೀಕ ವರದೇ ಹರಿ ವಿಠ್ಠಲ’ ಎಂದು ಜಯಘೋಷ ಮಾಡುತ್ತ ಭಗವಂತನ ದರ್ಶನ ಮಾಡುತ್ತಾರೆ. ಪುಂಡಲೀಕನಿಗೂ ಪೂಜೆ ನಡೆಯುತ್ತದೆ ಮತ್ತು ಪುಂಡಲೀಕನ ಮಾತಾ-ಪಿತೃಗಳ ಸಮಾಧಿಯೂ ಅವನ ಮಂದಿರದ ಬಳಿಯಲ್ಲಿಯೇ ಇದೆ. </p>
<p class="Text">ಇದರಿಂದ ಕೇವಲ ಮಾತಾ-ಪಿತೃಗಳ ಸೇವೆಯಿಂದಲೇ ಮನುಷ್ಯನ ಕಲ್ಯಾಣವಾಗುತ್ತದೆ-ಎಂಬುದು ಸಿದ್ಧವಾಗುತ್ತದೆ. ಮಾತಾ-ಪಿತೃಗಳ ಸೇವೆಯಿಂದ ಕಲ್ಯಾಣವಾಗುವುದೆಂಬ ವಿಷಯವು ಶಾಸ್ತ್ರದಲ್ಲಿ ಬಂದಿದೆ, ಇದಾದರೋ ಸರಿ! ಆದರೆ ಯುಕ್ತಿಗೆ ಹೊಂದುವುದಿಲ್ಲವೆಂದು ಒಂದು ವೇಳೆ ಹೇಳಿದರೆ ಅದಕ್ಕೆ ಉತ್ತರವು ಇದು ಯುಕ್ತಿಸಂಗತವಾಗಿಯೇ ಇದೆ ಎನ್ನುವುದಾಗಿದೆ. ಯಾವುದಾದರೂ ಕಾರ್ಯವು ತಂದೆ-ತಾಯಿಯರಿಗೆ ಅನುಕೂಲವಾಗಿದ್ದು, ಪುತ್ರನಿಗೆ ಪ್ರತಿಕೂಲವಾಗಿದ್ದರೆ ಆಗ ಆಜ್ಞಾಕಾರಿಯಾದ ಪುತ್ರನು ಅತ್ಯಂತ ಪ್ರಸನ್ನತೆಯಿಂದ ತನ್ನ ತಂದೆ-ತಾಯಿಯರಿಗೆ ಅನುಕೂಲವಾದ ಕಾರ್ಯವನ್ನೇ ಮಾಡುತ್ತಾನೆ ಹಾಗೂ ಯಾವ ಕಾರ್ಯ ಮಗನಿಗೆ ಅನುಕೂಲಕರವಾಗಿದ್ದು ತಂದೆ-ತಾಯಿಯರಿಗೆ ಪ್ರತಿಕೂಲವಾದ ಕಾರಣ ಅವರು ಅದನ್ನು ಇಷ್ಟಪಡದೇ ಇರುವಾಗ ಆ ಪರಿಸ್ಥಿತಿಯಲ್ಲಿ ಪುತ್ರನು ಆಕಾರ್ಯವನ್ನು ಮಾತಾ-ಪಿತೃಗಳಿಗೆ ಪ್ರತಿಕೂಲವೆಂದು ತಿಳಿದುಕೊಂಡು ಆಗಲೇ ತ್ಯಜಿಸುತ್ತಾನೆ. ಈ ಪ್ರಕಾರದ ಅನುಕೂಲ-ಪ್ರತಿಕೂಲ ಪರಿಸ್ಥಿತಿಗಳು ಪ್ರತಿದಿನ ಉಂಟಾಗುತ್ತಿರುತ್ತದೆ. ಪುತ್ರನ ಅನುಕೂಲ-ಪ್ರತಿಕೂಲ ವೃತ್ತಿಗಳ ಮೇಲೆ ನಿತ್ಯ ಆಘಾತವುಂಟಾಗುವುದರಿಂದ ಅವನ ಅನುಕೂಲ-ಪ್ರತಿಕೂಲ ವೃತ್ತಿಗಳೆರಡೂ ನಷ್ಟವಾಗಿ ಹೋಗಿಬಿಡುತ್ತವೆ ಮತ್ತು ಅವನು ತಂದೆ-ತಾಯಿಯರ ಅನುಕೂಲತೆಯಲ್ಲಿಯೇ ತನ್ನ ಅನುಕೂಲತೆಯನ್ನು ಹಾಗೂ ಅವರ ಪ್ರತಿಕೂಲತೆಯಲ್ಲಿಯೇ ತನ್ನ ಪ್ರತಿಕೂಲತೆಯನ್ನು ಒಂದಾಗಿಸಿಬಿಡುತ್ತಾನೆ; ಅವನಿಗೆ ತನ್ನದೇ ಆದ ಅನುಕೂಲತೆಯಾಗಲೀ, ಪ್ರತಿಕೂಲತೆಯೆಂಬುದಾಗಲಿ ಇರುವುದಿಲ್ಲ. ಆಗ ಅನುಕೂಲತೆಯಿಂದ ಉಂಟಾಗುವ ರಾಗ, ಪ್ರತಿಕೂಲತೆಯಿಂದ ಉಂಟಾಗುವ ದ್ವೇಷಗಳ ಅತ್ಯಂತ ಅಭಾವವಾಗುತ್ತದೆ. ಅಂತಃಕರಣದಲ್ಲಿ ಉಂಟಾಗುವ ಸುಖ-ದುಃಖಾದಿಗಳು ವಿಕಾರಗಳ ಮೂಲವು ರಾಗ-ದ್ವೇಷಗಳೇ ಆಗಿವೆ. ಇವುಗಳು ಸಂಪೂರ್ಣವಾಗಿ ಅಭಾವವಾಗುವುದರಿಂದ ಅಂತಃಕರಣ ಶುದ್ಧವಾಗುತ್ತದೆ. ಅಂತಃಕರಣದ ಶುದ್ಧಿಯಿಂದ ಸಮತೆ ಮತ್ತು ಚಿತ್ತದಲ್ಲಿ ಪ್ರಸನ್ನತೆಯುಂಟಾಗುತ್ತದೆ ಮತ್ತು ಪ್ರಸನ್ನತೆಯಿಂದ ಪರಮಾತ್ಮನ ಸ್ವರೂಪದಲ್ಲಿ ಸ್ಥಿತಿಯುಂಟಾಗುತ್ತದೆ. ಇದರಿಂದ ಪರಮಾತ್ಮನ ಯಥಾರ್ಥ ಜ್ಞಾನ ಉಂಟಾಗಿ ಪರಮಾತ್ಮನ ಪ್ರಾಪ್ತಿಯಾಗುತ್ತದೆ ಇದೇ ಇದರ ಪರಿಣಾಮವಾಗಿದೆ. ಆದ್ದರಿಂದ ತಂದೆ-ತಾಯಿಯರ ಸೇವೆಯಿಂದ ಶ್ರೇಯಸ್ಸಾಗುವುದೆಂಬುದು ಶಾಸ್ತ್ರಸಂಗತವೇ ಆಗಿದೆ, ಯುಕ್ತಿಸಂಗತವೂ ಆಗಿದೆ.</p>
<p class="Sub-Heading" id="toc_marker-3-7">ಗುರು ಸೇವೆ</p>
<p class="Text">ಮಾತಾ-ಪಿತೃಗಳಂತೆ ಆಚಾರ್ಯರ ಅಥವಾ ಗುರುಗಳ ಸೇವೆ ಮಾಡುವುದೂ ಪರಮ ಕರ್ತವ್ಯ ಹಾಗೂ ಅತ್ಯಂತ ಆವಶ್ಯಕವಾಗಿದೆ. ಋಷಿಕುಲ, ಗುರುಕುಲ, ಪಾಠಶಾಲೆ, ವಿದ್ಯಾಲಯ, ಮಹಾವಿದ್ಯಾಯಲಯ, ವಿಶ್ವವಿದ್ಯಾಲಯ ಮುಂತಾದುವುಗಳಲ್ಲಿ ವ್ಯಾಸಂಗ ಮಾಡುವ ವಿದ್ಯಾರ್ಥಿಗಳು ತಮ್ಮ ಆಚಾರ್ಯರು, ಅಧ್ಯಾಪಕರು, ಪ್ರೊಫೆಸರ್ಗಳು, ಪ್ರಿನ್ಸಿಪಾಲರು ಮುಂತಾದ ಗುರುಜನರ ಸತ್ಕಾರ, ಸಮ್ಮಾನ, ಅವರುಗಳ ಆಜ್ಞಾಪಾಲನೆಯನ್ನು ವರ್ಣಾಶ್ರಮಕ್ಕನುಸಾರ ಯಥೋಚಿತ ಸೇವೆಯನ್ನು ಅವಶ್ಯವಾಗಿ ಮಾಡಬೇಕು. </p>
<p class="Text">ಇದೇ ಪ್ರಕಾರ ಆತ್ಮೋದ್ಧಾರಕ್ಕಾಗಿ ಉಪದೇಶ ಮಾಡುವ ಗುರುಗಳ ಸೇವೆ ವಿಶೇಷವಾಗಿ ಮಾಡಬೇಕು. ಇಂತಹ ಸದ್ಗುರುವಿನ ಸೇವೆಯಿಂದ ಜ್ಞಾನವು ಪ್ರಾಪ್ತವಾಗಿ ಪರಮ ಶ್ರೇಯಸ್ಸು ಉಂಟಾಗುತ್ತದೆ. </p>
<p class="Text">ಭಗವಂತನು ಗೀತೆಯಲ್ಲಿ ಹೇಳಿದ್ದಾನೆ —</p>
<p class="Shlok">ತದ್ ವಿದ್ಧಿ ಪ್ರಣಿಪಾತೇನ ಪರಿಪ್ರಶ್ನೇನ ಸೇವಯಾ ।</p>
<p class="Shlok">ಉಪದೇಕ್ಷ್ಯಂತಿ ತೇ ಜ್ಞಾನಂ ಜ್ಞಾನಿನಸ್ತತ್ವದರ್ಶಿನಃ ॥ </p>
<p class="TXT-Right">(4-34)</p>
<p class="Text">‘ಆ ಜ್ಞಾನವನ್ನು ನೀನು ತತ್ವದರ್ಶಿಗಳಾದ ಜ್ಞಾನಿಗಳ ಬಳಿ ಸಾರಿ ತಿಳಿದುಕೋ. ಅವರಿಗೆ ದಂಡವತ್ ನಮಸ್ಕಾರ ಮಾಡಿ, ಅವರ ಸೇವೆ ಮಾಡುವುದರಿಂದ ಮತ್ತು ಕಪಟವನ್ನು ಬಿಟ್ಟು ಸರಳತೆಯಿಂದ ಪ್ರಶ್ನೆಮಾಡುವುದರಿಂದ ಪರಮಾತ್ಮ ತತ್ತ್ವವನ್ನು ಚೆನ್ನಾಗಿ ತಿಳಿದಿರುವ ಆಜ್ಞಾನಿ ಮಹಾತ್ಮರು ನಿನಗೆ ಆ ತತ್ವಜ್ಞಾನವನ್ನು ಉಪದೇಶಿಸುವರು.’ ಉಪನಿಷತ್ತುಗಳಲ್ಲಿಯೂ ಗುರುಭಕ್ತರುಗಳ ಅನೇಕ ಕಥೆಗಳು ಸಿಗುತ್ತವೆ. ಸತ್ಯಕಾಮ ಮತ್ತು ಉಪಕೋಸಲ ಮುಂತಾದವರಿಗೆ ಗುರುಸೇವೆಯಿಂದಲೇ ಪರಮಾತ್ಮನ ಯಥಾರ್ಥ ಜ್ಞಾನವಾಗಿತ್ತು. ಗುರುಭಕ್ತಿಯ ಮಹಿಮೆಯ ಪ್ರಸಂಗದಲ್ಲಿ ಪದ್ಮಪುರಾಣದ ಭೂಮಿಖಂಡದಲ್ಲಿ -‘ಗುರುವಿನ ಅನುಗ್ರಹದಿಂದ ಶಿಷ್ಯನಿಗೆ ಲೌಕಿಕ ಆಚಾರ-ವ್ಯವಹಾರಗಳ ಜ್ಞಾನವುಂಟಾಗುತ್ತದೆ, ವಿಜ್ಞಾನದ ಪಾಪ್ತ ಆಗುತ್ತದೆ ಮತ್ತು ಅವನು ಮೋಕ್ಷವನ್ನು ಪಡೆದುಕೊಳ್ಳುತ್ತಾನೆ ಎಂದು ಹೇಳಿದೆ. ಸೂರ್ಯನು ಸಮಸ್ತ ಲೋಕಗಳನ್ನು ಪ್ರಕಾಶಗೊಳಿಸುವಂತೆ ಗುರುವು ಶಿಷ್ಯನಿಗೆ ಉತ್ತಮ ಬುದ್ಧಿಯನ್ನು ಕೊಟ್ಟು ಅವನ ಅಂತರ್ಲೋಕವನ್ನು ಪ್ರಕಾಶಪೂರ್ಣವಾಗಿಸುತ್ತಾನೆ.<span class="char-style-override-7">*</span> </p>
<p class="Footnote-Shloka">* ಸರ್ವೇಷಾಮೇವ ಲೋಕಾನಾಂ ಯಥಾ ಸೂರ್ಯಃ ಪ್ರಕಾಶಕಃ ।</p>
<p class="Footnote-Shloka"> ಗುರುಃ ಪ್ರಕಾಶಕಸ್ತದ್ವಚ್ಛಿಷ್ಯಾಣಾಂ ಬುದ್ಧಿದಾನತಃ ॥ </p>
<p class="Footnotes-Right">(85/8)</p>
<p class="Text">ಅವನು ಶಿಷ್ಯನ ಅಜ್ಞಾನಮಯ ಅಂಧಕಾರವನ್ನು ನಾಶಪಡಿಸುತ್ತಾನೆ, ಆದ್ದರಿಂದ ಶಿಷ್ಯರಿಗೆ ಗುರುವೇ ಎಲ್ಲಕ್ಕಿಂತ ಉತ್ತಮವಾದ ತೀರ್ಥವಾಗಿದ್ದಾರೆ. ಇದನ್ನು ಅರಿತುಕೊಂಡು ಸರ್ವವಿಧಗಳಿಂದ ಗುರುವನ್ನು ಸಂತೋಷಪಡಿಸುವುದು ಶಿಷ್ಯನಿಗೆ ಉಚಿತವಾಗಿದೆ; ಗುರುವನ್ನು ಪುಣ್ಯಮಯನೆಂದು ತಿಳಿದು ಮನಸ್ಸು, ಮಾತು ಮತ್ತು ಶರೀರಗಳಿಂದ ಅವರ ಸೇವೆ ಮಾಡಬೇಕು. ಆದ್ದರಿಂದ ಬಾಲಕರು ಪ್ರತಿದಿನವೂ ತಮ್ಮ ಗುರುಜನರ ಬಲಚರಣವನ್ನು ಬಲಗೈಯಿಂದಲೂ, ಎಡಚರಣವನ್ನು ಎಡಗೈಯಿಂದಲೂ ಮುಟ್ಟಿ ನಮಸ್ಕರಿಸಬೇಕು. </p>
<p class="Text">ಮನುವು ಹೇಳುತ್ತಾನೆ —</p>
<p class="Shlok">ವ್ಯತ್ಯಸ್ತಪಾಣಿನಾ ಕಾರ್ಯಮುಪಸಂಗ್ರಹಣಂ ಗುರೋಃ ।</p>
<p class="Shlok">ಸವ್ಯೇನ ಸವ್ಯಃ ಸ್ಪ್ರಷ್ಟವ್ಯೋ ದಕ್ಷಿಣೇನ ಚ ದಕ್ಷಿಣಃ ॥</p>
<p class="TXT-Right">(2/72)</p>
<p class="Text">‘ಕೈಗಳನ್ನು ಬದಲಾಯಿಸಿ ಗುರುವಿಗೆ ನಮಸ್ಕರಿಸಬೇಕು. ಎಡಗೈಯಿಂದ ಎಡಗಾಲು ಮತ್ತು ಬಲಗೈಯಿಂದ ಬಲಗಾಲನ್ನು ಮುಟ್ಟಬೇಕು.’ ಹಾಗೂ ಸದಾಕಾಲ ಗುರುವಿನೊಡನೆ ತುಂಬಾ ಆದರಪೂರ್ವಕವಾಗಿ ವ್ಯವಹಾರ ಮಾಡಬೇಕು. </p>
<p class="Text">ಮನುವು ಹೀಗೆ ತಿಳಿಸುತ್ತಾನೆ —</p>
<p class="Shlok">ಹೀನಾನ್ನವಸ್ತ್ರವೇಷಃ ಸ್ಯಾತ್ ಸರ್ವದಾ ಗುರುಸಂನಿಧೌ ।</p>
<p class="Shlok">ಉತ್ತಿಷ್ಠೇತ್ ಪ್ರಥಮಂ ಚಾಸ್ಯ ಚರಮಂ ಚೈವ ಸಂವಿಶೇತ್ ॥</p>
<p class="Shlok">ಆಸೀನಸ್ಯ ಸ್ಥಿತಃ ಕುರ್ಯಾದಭಿಗಚ್ಛಂಸ್ತು ತಿಷ್ಠತಃ । </p>
<p class="Shlok">ಪ್ರತ್ಯುದ್ಗಮ್ಯ ತ್ವಾವ್ರಜತಃ ಪಶ್ಚಾದ್ಧಾವಂಸ್ತು ಧಾವತಃ ॥</p>
<p class="Shlok">ನೀಚಂ ಶಯ್ಯಾಸನಂ ಚಾಸ್ಯ ಸರ್ವದಾ ಗುರುಸಂನಿಧೌ । </p>
<p class="Shlok">ಗುರೋಽಸ್ತು ಚಕ್ಷುರ್ವಿಷಯೇ ನ ಯಥೇಷ್ಟಾಸನೋ ಭವೇತ್ ॥</p>
<p class="TXT-Right">					(2/194, 196, 198)</p>
<p class="Text">‘ಗುರುವಿನ ಸಮಕ್ಷದಲ್ಲಿ ಸದಾಕಾಲ ಸಾಧಾರಣವಾದ ಊಟ, ವಸ್ತ್ರ ಮತ್ತು ವೇಷದಿಂದಿದ್ದು, ಗುರುವಿಗಿಂತ ಮುಂಚಿತವಾಗಿ ಎದ್ದು, ಗುರುವು ಮಲಗಿದನಂತರ ತಾನು ಮಲಗಬೇಕು. ಕುಳಿತಿರುವ ಗುರುವಿನೊಡನೆ ನಿಂತುಕೊಂಡು ಮತ್ತು ನಿಂತಿರುವಾಗ ಅವರ ಮುಂದೆ ಹೋಗಿ ಹಾಗೂ ತನ್ನ ಕಡೆಗೆ ಬರುತ್ತಿರುವುದನ್ನು ಕಂಡು ಕೆಲವು ಹೆಜ್ಜೆಗಳು ಮುಂದೆ ಸಾಗಿ ಮತ್ತು ಓಡುತ್ತಿರುವವರ ಹಿಂದೆ ಓಡುಡುತ್ತ ಮಾತಾಡಬೇಕು. ಗುರುವಿನ ಸಮೀಪದಲ್ಲಿ ಶಿಷ್ಯನ ಶಯ್ಯೆ ಮತ್ತು ಆಸನಾದಿಗಳು ಸದಾ ತಗ್ಗಿನಲ್ಲಿರಬೇಕು. ಗುರುವಿನ ಎದುರಿನಲ್ಲಿ ಶಿಷ್ಯನು ಮನಸ್ಸಿಗೆ ಬಂದಂತೆ ಕುಳಿತುಕೊಳ್ಳಬಾರದು. ಗುರುವಿನ ಜೊತೆ ಎಂದಿಗೂ ಅಸದ್ವವಹಾರವನ್ನು ಮಾಡಕೂಡದು. ಅಸದ್ವವಹಾರ ಮಾಡುವುದರಿಂದ ದುರ್ಗತಿಯುಂಟಾಗುತ್ತದೆ. </p>
<p class="Text">ಮನುವು ಹೇಳುತ್ತಾನೆ —</p>
<p class="Shlok">ಪರೀವಾದಾತ್ ಖರೋ ಭವತಿ ಶ್ವಾ ವೈ ಭವತಿ ನಿಂದಕಃ ।</p>
<p class="Shlok">ಪರಿಭೋಕ್ತಾ ಕೃಮಿರ್ಭವತಿ ಕೀಟೋ ಭವತಿ ಮತ್ಸರೀ ॥ </p>
<p class="TXT-Right">(2/201)</p>
<p class="Text">‘ಗುರುವಿನ ಮೇಲೆ ಸುಳ್ಳು ದೋಷಾರೋಪಣೆ ಹೊರಿಸುವವನು ಕತ್ತೆಯಾಗಿ ಹುಟ್ಟುತ್ತಾನೆ, ಅವರನ್ನು ನಿಂದಿಸುವವನು ನಿಸ್ಸಂದೇಹವಾಗಿ ನಾಯಿಯಾಗಿ ಹುಟ್ಟುತ್ತಾನೆ, ಅನುಚಿತವಾದ ರೀತಿಯಿಂದ ಅವರ ಧನವನ್ನು ಭೋಗಿಸುವವನು ಕ್ರಿಮಿಯಾಗಿ ಜನಿಸುತ್ತಾನೆ ಮತ್ತು ಅವರಿಗೆ ಮತ್ಸರಮಾಡುವವನು ಕೀಟವಾಗಿ ಹುಟ್ಟುತ್ತಾನೆ.’ ಆದ್ದರಿಂದ ಈಪ್ರಕಾರ ಗುರುವಿನ ಜೊತೆ ಕೆಟ್ಟ ವ್ಯವಹಾರ ಎಂದಿಗೂ ಮಾಡಬಾರದು, ಅಲ್ಲದೆ ಅವರ ಆಜ್ಞಾಪಾಲನೆ ಮಾಡಿ ಅವರ ಇಷ್ಟಾನುಸಾರ ಕೆಲಸ ಮಾಡಬೇಕು. ಅವರ ಇಚ್ಛೆ ಏನೆಂದು ತಿಳಿಯದೆ ಹೋದರೆ ಅವರ ಸಂಕೇತದಂತೆ ಮಾಡಬೇಕು, ಸಂಕೇತವೇನೆಂದು ತಿಳಿಯದೆ ಹೋದರೆ ಅವರ ಆಜ್ಞಾನುಸಾರ ಮಾಡಬೇಕು ಹಾಗೂ ಮನಸ್ಸು, ವಾಣಿ ಮತ್ತು ಶರೀರದ ಮೂಲಕ ಸದಾ-ಸರ್ವದಾ ಅವರ ಸೇವೆಯಲ್ಲಿ ತತ್ಪರನಾಗಿರಬೇಕು. ಈ ಪ್ರಕಾರ ನಿತ್ಯ ನಮಸ್ಕಾರ, ಸೇವೆ ಮತ್ತು ಆಜ್ಞಾಪಾಲನೆ ಮಾಡುವುದರಿಂದ ಶಿಷ್ಯನ ಶ್ರೇಯಸ್ಸು ಆಗುತ್ತದೆ.</p>
<p class="Text">ತಂದೆ-ತಾಯಿಯರ ಮತ್ತು ಗುರುವಿನ ಸೇವೆಯ ಮಹತ್ವವನ್ನು ಎಷ್ಟು ವರ್ಣಿಸಿದರೂ ಸ್ವಲ್ಪವೇ ಆಗಿದೆ. ಶ್ರೀಮದ್ಭಗವದ್ಗೀತೆಯ ಹದಿನೇಳನೇ ಅಧ್ಯಾಯದ ಹದಿನಾಲ್ಕನೆಯ ಶ್ಲೋಕದಲ್ಲಿ ಶಾರೀರಿಕ ತಪವನ್ನು ವರ್ಣಿಸುತ್ತ ಭಗವಂತನು <span class="char-style-override-8">‘ದೇವದ್ವಿಜ ಗುರುಪ್ರಾಜ್ಞಪೂಜನಮ್’ </span>ಎಂದು ಹೇಳಿದುದರ ಅಭಿಪ್ರಾಯವು — ದೇವತೆ, ಬ್ರಾಹ್ಮಣ, ಗುರು ಅಂದರೆ ತಾಯಿ-ತಂದೆ, ಆಚಾರ್ಯ ಮೊದಲಾದವರು ಹಾಗೂ ಪ್ರಾಜ್ಞರು ಎಂದರೆ ಜ್ಞಾನಿಗಳು —</p>
<p class="Text">ಇವರುಗಳ ಪೂಜೆ ಅರ್ಥಾತ್ ಸೇವಾ-ಸತ್ಕಾರ ಮತ್ತು ಆದರ ಮಾಡಬೇಕೆಂಬುದೇ ಆಗಿದೆ. </p>
<p class="Text">ಮನುವು ಹೇಳಿದ್ದಾನೆ —</p>
<p class="Shlok">ತ ಏವ ಹಿ ತ್ರಯೋ ಲೋಕಾಸ್ತ ಏವ ತ್ರಯ ಆಶ್ರಮಾಃ ।</p>
<p class="Shlok">ತ ಏವ ಹಿ ತ್ರಯೋ ವೇದಾಸ್ತ ಏವೋಕ್ತಾಸ್ತ್ರಯೋಽಗ್ನಯಃ ॥</p>
<p class="Shlok">ತ್ರಿಷ್ವಪ್ರಮಾದ್ಯನ್ನೇತೇಷು ತ್ರೀನ್ಲೋಕಾನ್ ವಿಜಯೇದ್ ಗೃಹೀ । </p>
<p class="TXT-Right">						(2/230, 232)</p>
<p class="Text">‘ತಾಯಿ, ತಂದೆ ಮತ್ತು ಆಚಾರ್ಯ- ಈ ಮೂವರೂ ಭೂಃ, ಭುವಃ ಸ್ವಃ ಲೋಕಗಳಾಗಿವೆ, ಈ ಮೂವರೇ ಬ್ರಹ್ಮಚರ್ಯ, ಗಾರ್ಹಸ್ಥ್ಯ ಮತ್ತು ವಾನಪ್ರಸ್ಥ ಆಶ್ರಮವಾಗಿದ್ದಾರೆ, ಈ ಮೂವರೇ ಋಕ್, ಯಜುಃ ಮತ್ತು ಸಾಮವೇದವಾಗಿದ್ದಾರೆ ಹಾಗೂ ಈ ಮೂವರೇ ಗಾರ್ಹಪತ್ಯ, ದಕ್ಷಿಣಾಗ್ನಿ ಮತ್ತು ಆಹವನೀಯಾಗ್ನಿಯಾಗಿದ್ದಾರೆ — ಈ ಮೂವರಿಗೂ ಎಚ್ಚರದಿಂದಿದ್ದು ಮಾಡಿದ  ಸೇವೆಯಿಂದ ಗೃಹಸ್ಥನಾದ ಮನುಷ್ಯನು ಮೂರೂ ಲೋಕಗಳನ್ನು ಗೆದ್ದುಕೊಳ್ಳುತ್ತಾನೆ.’ </p>
<p class="Text">ಶ್ರೀಮನುವು ಹೇಳುತ್ತಾನೆ —</p>
<p class="Shlok">ತ್ರಿಷ್ಟೇತೇಷ್ಟಿತಿಕೃತ್ಯಂ ಹಿ ಪುರುಷಸ್ಯ ಸಮಾಪ್ಯತೇ ।</p>
<p class="Shlok">ಏಷ ಧರ್ಮಃ ಪರಃ ಸಾಕ್ಷಾದುಪಧರ್ಮೋಽನ್ಯ ಉಚ್ಯತೇ ॥ </p>
<p class="TXT-Right">(2/237)</p>
<p class="Text">‘ಈ ಮೂವರ ಸೇವೆಯಿಂದಲೇ ಪುರುಷನ ಎಲ್ಲ ಕರ್ತವ್ಯಗಳೂ ಸಮಾಪ್ತವಾಗುತ್ತವೆ — ಅವನು ಮಾಡಬೇಕಾದುದು ಏನೂ ಉಳಿದಿರುವುದಿಲ್ಲ. ಇದೇ ಸಾಕ್ಷಾತ್ ಪರಧರ್ಮವಾಗಿದೆ, ಇದಕ್ಕಿಂತ ಬೇರೆಯಾದುದೆಲ್ಲ ಉಪಧರ್ಮವೆನಿಸಿಕೊಳ್ಳುತ್ತದೆ.’ ಇದೇ ಪ್ರಕಾರ ವೇದಗಳಲ್ಲಿ ಕೂಡ ಇದರ ಮಹಿಮೆಯನ್ನು ನೋಡಬಹುದಾಗಿದೆ. </p>
<p class="Text">ತೈತ್ತಿರೀಯೋಪನಿಷತ್ತಿನ 1/11 ರಲ್ಲಿ ತಿಳಿಸಲಾಗಿದೆ —</p>
<p class="Shlok">ಮಾತೃದೇವೋ ಭವ । ಪಿತೃದೇವೋ ಭವ । ಆಚಾರ್ಯದೇವೋ ಭವ ।</p>
<p class="Text">ತಾಯಿಯನ್ನು ದೇವರೆಂದು ತಿಳಿಯುವವನಾಗು. ತಂದೆಯನ್ನು ದೇವರೆಂದು ಪರಿಗಣಿಸುವವನಾಗು. ಆಚಾರ್ಯನನ್ನು ದೇವರೆಂದು ತಿಳಿಯುವವನಾಗು — ಎಂದರೆ ಇವರುಗಳನ್ನು ಪರಮಾತ್ಮನೆಂದು ತಿಳಿಯುವವನಾಗು. </p>
<p class="Sub-Heading" id="toc_marker-3-8">ದೇವರಲ್ಲಿ ಭಕ್ತಿ</p>
<p class="Text">ದೇವರ ಭಕ್ತಿಯ ಪ್ರಭಾವದಿಂದ ದುರ್ಗುಣ, ದುರಾಚಾರ, ಆಲಸ್ಯ, ಪ್ರಮಾದ, ದುರ್ವ್ಯಸನರೂಪೀ ಆಸುರೀ ಸಂಪತ್ತಿನ ಹಾಗೂ ದುಃಖಗಳ ಅತ್ಯಂತ ಅಭಾವವು ಸ್ವಾಭಾವಿಕವಾಗಿ ತನ್ನಿಂದ ತಾನೇ ಆಗುತ್ತದೆ ಮತ್ತು ಅವನಲ್ಲಿ ಸದ್ಗುಣ-ಸದಾಚಾರರೂಪೀ ದೈವೀ ಸಂಪತ್ತಿನ ಲಕ್ಷಣಗಳು ತನ್ನಿಂದ-ತಾನೇ ಬರುತ್ತವೆ. ಅದರಿಂದ ಸದಾಕಾಲವೂ ಪರಮಶಾಂತಿ ಮತ್ತು ಪರಮಾನಂದವು ಪ್ರಾಪ್ತವಾಗುತ್ತದೆ. ಇದರಲ್ಲಿ ಹಣ ಖರ್ಚಾಗುವುದಾಗಲೀ, ಸಮಯ ವ್ಯರ್ಥವಾಗುವುದಾಗಲೀ, ಪರಿಶ್ರಮ ಉಂಟಾಗುವುದಾಗಲೀ ಇರುವುದಿಲ್ಲ. ರಾತ್ರಿಯಲ್ಲಿ ಮಲಗಿದನಂತರ ಯಾವ ಕಾರ್ಯವೂ ಇರುವುದಿಲ್ಲ, ಸಮಯವು ಕೇವಲ ನಿದ್ದೆಮಾಡುವುದರಲ್ಲಿಯೇ ಕಳೆದುಹೋಗುತ್ತದೆ ಮತ್ತು ಮಲಗುವ ಸಮಯದಲ್ಲಿ ಎಂತಹ ಸಂಕಲ್ಪಗಳಿರುತ್ತವೆಯೋ ಅಂತಹ ಸ್ವಪ್ನಗಳೇ ಬರುತ್ತವೆ. ಆದ್ದರಿಂದ ಮಲಗುವ ಸಮಯದಲ್ಲಿ ಸಾಂಸಾರಿಕ ಸಂಕಲ್ಪಗಳ ಪ್ರವಾಹವನ್ನು ಹಿಮ್ಮೆಟ್ಟಿಸಿ ಪರಮಾತ್ಮವಿಷಯಕವಾದ ಸಂಕಲ್ಪ ಮಾಡುತ್ತ ಅರ್ಥಾತ್ ಪರಮಾತ್ಮನ ನಾಮ, ರೂಪ, ಗುಣ ಮತ್ತು ಪ್ರಭಾವದ ಸ್ಮರಣೆ ಮಾಡುತ್ತ ಮಲಗುವುದರಿಂದ ರಾತ್ರಿಯಲ್ಲಿ ಪರಮಾತ್ಮವಿಷಯಕವಾದ ಸಂಕಲ್ಪಗಳೇ ಉಂಟಾಗುತ್ತವೆ. ಇದರಿಂದ ಬುದ್ಧಿಯು ಸಾತ್ವಿಕವಾಗಿ ನಾವು ಪರಮಾತ್ಮನ ಬಳಿಗೆ ಸಾಗುವೆವು. ಇದರಲ್ಲಿ ನಮಗೆ ಯಾವ ಪರಿಶ್ರಮವಿದೆ? ಇದರಲ್ಲಿ ಹಣವಾಗಲೀ, ಸಮಯವಾಗಲೀ ಖರ್ಚಾಗುವುದಿಲ್ಲ. ಹೀಗಾಗದಿರುವುದಕ್ಕೆ ಕಾರಣ ಶ್ರದ್ಧೆ ಮತ್ತು ಪ್ರೇಮದ ಕೊರತೆಯೇ ಆಗಿದೆ. ನಮ್ಮ ಶ್ರದ್ಧೆ ಮತ್ತು ಪ್ರೇಮವಾದರೋ ಸ್ವಾಭಾವಿಕವಾಗಿ ಸಾಂಸಾರಿಕ ವಿಷಯಗಳಲ್ಲಿದೆ, ಅದನ್ನು ಭಗವಂತನ ಕಡೆಗೆ ತಿರುಗಿಸುವುದರಿಂದ ಮಹಾನ್ ಲಾಭವಿದೆ ಮತ್ತು ಸಾಂಸಾರಿಕ ವಿಷಯಗಳಲ್ಲಿ ತೊಡಗಿಸುವುದರಿಂದ ಬಹಳ ಹಾನಿಯಿದೆ. ‘ಭಗವಂತನಿದ್ದಾನೆ ಮತ್ತು ಲಭ್ಯವಾಗುತ್ತಾನೆ ಹಾಗೂ ಅವನು ಅಂತರ್ಯಾಮಿ, ಪರಮದಯಾಳು ಮತ್ತು ಸರ್ವಶಕ್ತಿವಂತನಾಗಿದ್ದಾನೆ’ — ಈ ಪ್ರಕಾರವಾದ ಭಕ್ತಿಪೂರ್ವಕ ವಿಶ್ವಾಸವೇ ಶ್ರದ್ಧೆ ಎನಿಸುತ್ತದೆ. ಈ ಪ್ರಕಾರವಾದ ವಿಶ್ವಾಸ ಪರಮಾತ್ಮನಲ್ಲಿ ಉಂಟಾದ ನಂತರ ಅವನ ಮೂಲಕ ಯಾವುದೇ ದುರಾಚಾರರೂಪವಾದ ಪಾಪಕಾರ್ಯವಾಗಲಾರವು; ಏಕೆಂದರೆ ಅವನಿಗೆ ‘ಭಗವಂತನಿದ್ದಾನೆ ಮತ್ತು ಅವನು ಎಲ್ಲೆಡೆವ್ಯಾಪಿಸಿದ್ದಾನೆ ಹಾಗೂ ಅವನ ದೃಷ್ಟಿ ಎಲ್ಲೆಡೆ ಇದೆ ಮತ್ತು ಎಲ್ಲೆಲ್ಲೂ ಅವನ ಕಿವಿಗಳಿವೆ’ ಎನ್ನುವ ನಂಬಿಕೆಯಿದೆ. ಆದ್ದರಿಂದ ನಾವೇನು ಮಾಡುತ್ತಿದ್ದೇವೆಯೋ, ಅದೆಲ್ಲವನ್ನೂ ಭಗವಂತನು ನೋಡುತ್ತಿದ್ದಾನೆ ಮತ್ತು ನಾವೇನು ಹೇಳುತ್ತಿದ್ದೇವೆಯೋ, ಅದನ್ನು ಅವನು ಕೇಳುತ್ತಿದ್ದಾನೆ. </p>
<p class="Text">ಭಗವಂತನು ಗೀತೆಯಲ್ಲಿ ಹೇಳಿದ್ದಾನೆ —</p>
<p class="Shlok">ಸರ್ವತಃ ಪಾಣಿಪಾದಂ ತತ್ಸರ್ವತೋಽಕ್ಷಿಶಿರೋಮುಖಮ್ ।</p>
<p class="Shlok">ಸರ್ವತಃ ಶ್ರುತಿಮಲ್ಲೋಕೇ ಸರ್ವಮಾವೃತ್ಯ ತಿಷ್ಠತಿ ॥</p>
<p class="TXT-Right">(13/13)</p>
<p class="Text">‘ಅವನು ಎಲ್ಲೆಡೆ ಕೈ-ಕಾಲುಗಳನ್ನುಳ್ಳವನು, ಎಲ್ಲ ಕಡೆ ಕಣ್ಣುಗಳು, ತಲೆ ಮತ್ತು ಮುಖವುಳ್ಳವನು ಹಾಗೂ ಎಲ್ಲೆಡೆಯೂ ಕಿವಿಯುಳ್ಳವನು; ಏಕೆಂದರೆ ಅವನು ಪ್ರಪಂಚದಲ್ಲಿ ಎಲ್ಲವನ್ನೂ ವ್ಯಾಪಿಸಿ ನಿಂತಿದ್ದಾನೆ.’</p>
<p class="Text">ಬಾಲಕನಿಗೆ ಈ ಪ್ರಕಾರವಾದ ವಿಶ್ವಾಸವುಂಟಾದಾಗ ಅವನು ಪರಮಾತ್ಮನಿಗೆ ವಿರುದ್ಧವಾದ ದುರಾಚಾರ, ದುರ್ವ್ಯಸನ, ಮತ್ತು ಪ್ರಮಾದರೂಪವಾದ ಪಾಪಕಾರ್ಯಗಳನ್ನು ಹೇಗೆ ಮಾಡಿಯಾನು? ದೇವರ ಅಸ್ತಿತ್ವದಲ್ಲಿ ವಿಶ್ವಾಸವಿಟ್ಟು ಅವನಿಗೆ ಶರಣಾಗುವುದರಿಂದ ಮನುಷ್ಯನಲ್ಲಿ ನಿರ್ಭಯತೆ, ಧೀರತೆ, ವೀರತ್ವ, ಗಂಭೀರತೆ - ಇವುಗಳು ಈಶ್ವರನ ಕೃಪೆಯಿಂದ ಸ್ವಾಭಾವಿಕವಾಗಿ ಉಂಟಾಗುತ್ತದೆ. ಅಸ್ತ್ರ-ಶಸ್ತ್ರಗಳಿಂದ ಇತರರನ್ನು ಹಿಂಸಿಸುವನು ವೀರನೆನಿಸುವುದಿಲ್ಲ. ಯಾರು ತನ್ನ ಮೇಲೆ ಅತಿ ದೊಡ್ಡದಾದ ವಿಪತ್ತು ಬಂದೊದಗಿದರೂ ಪ್ರಹ್ಲಾದನಂತೆ ತನ್ನ ಸಿದ್ಧಾಂತವನ್ನು, ಕರ್ತವ್ಯವನ್ನು ಬಿಡುವುದಿಲ್ಲವೋ,   ಅದರ ಮೇಲೆ ದೃಢವಾಗಿ ನೆಲೆನಿಲ್ಲುವನೋ, ಸ್ವಲ್ಪವೂ ವಿಚಲಿತನಾಗುವುದಿಲ್ಲವೋ ಅವನೇ ವೀರ ಪುರುಷನಾಗಿದ್ದಾನೆ. ಈಶ್ವರನ ಸಗುಣ ಮತ್ತು ನಿರ್ಗುಣ ಸ್ವರೂಪದ ಪ್ರಾಪ್ತಿ ಅಥವಾ ಜ್ಞಾನವುಂಟಾಗದಿರುವ ಕಾರಣ ಅವನ ಯಥಾರ್ಥ ಚಿಂತನೆ ಆಗದಿದ್ದರೆ ಯಾವ ಹಾನಿಯಾ ಇಲ್ಲ, ಆದರೆ ಜೀವನು ಈಶ್ವರನ ಅಂಶವಾದ್ದರಿಂದ ಭಗವಂತನ ಮೇಲಿನ ಅವನ ಪ್ರೇಮವು ಸ್ವಾಭಾವಿಕವಾಗಿಯೇ ಆಗಬೇಕು. ಆದ್ದರಿಂದ ಭಗವಂತನ ಜೊತೆ ಆತ್ಮೀಯತೆ ದೃಢವಾಗುವುದಕ್ಕೆ ಭಗವಂತನೊಡನೆ ದಾಸ್ಯ, ಸಖ್ಯ ಮುಂತಾದುವುಗಳಲ್ಲಿ ಯಾವುದಾದರೂ ಭಾವದ ಸಂಬಂಧ ಹಾಗೂ ಅವನ ಅಸ್ತಿತ್ವದಲ್ಲಿ ನಂಬಿಕೆ, ಅವನಲ್ಲಿ ಭರವಸೆ ಹಾಗೂ ನಾಮದ ಸ್ಮೃತಿ — ಇವುಗಳು ಅವಶ್ಯವಾಗಿ ದೃಢವಾಗಬೇಕು. ಬಳಿಕ ಅವನ ಮೂಲಕ ಯಾವುದೇ ಪಾಪಕಾರ್ಯವಾಗಲಾರದು.</p>
<p class="Text">ದುರಾಚಾರ ಮುಂತಾದ ಪಾಪಗಳ ಸಂಸ್ಕಾರಗಳೇ ದುರ್ಗುಣದ ರೂಪದಲ್ಲಿ ಹೃದಯದಲ್ಲಿ ಸೇರಿಕೊಳ್ಳುತ್ತವೆ. ಅವನ ಮೂಲಕ ಯಾವ ಕೆಟ್ಟ ಕಾರ್ಯವೂ ಆಗದಿದ್ದಾಗ ದುರ್ಗುಣಗಳು ಹೇಗೆ ಸೇರಿಕೊಳ್ಳಬಲ್ಲವು? ಅಲ್ಲದೆ ಮೊದಲು ಸಂಚಿತವಾದ ದುರ್ಗುಣಗಳ ಸಂಸ್ಕಾರಗಳೂ, ಭಗವಂತನ ಭಕ್ತಿಯ ಪ್ರಭಾವದಿಂದ ನಾಶವಾಗಬಲ್ಲವು — ಮೇಲೆ ಹೇಳಿದ ಪ್ರಣಾಲಿಗನುಗುಣವಾಗಿ ಮಲಗುವ ಅಭ್ಯಾಸ ಮಾಡುವುದರಿಂದ ಮಲುಗುವ ಕಾಲವೂ ಸಾಧನೆಯಲ್ಲಿ ಕಳೆಯಬಲ್ಲದು. ಇದು ಎಷ್ಟು ಉತ್ತಮವಾದ ಲಾಭದ ಮಾತೆಮಬುದನ್ನು ವಿಚಾರಮಾಡಬೇಕು. ಇದೆಲ್ಲವನ್ನೂ ತಿಳಿದುಕೊಂಡರೂ ಕೂಡ ನಾವು ಇದಕ್ಕಾಗಿ ಪ್ರಯತ್ನ ಮಾಡದಿದ್ದರೆ ನಮ್ಮ ಸಮಾನ ಮೂರ್ಖರು ಯಾರಿದ್ದಾರೆ?</p>
<p class="Text">ಇದೇ ಪ್ರಕಾರ ವಿದ್ಯಾಭ್ಯಾಸ ಮಾಡುವಾಗ, ತಿರುಗಾಡುವಾಗ, ತಿಂದುಣ್ಣುವಾಗ, ಕುಳಿತಾಗ ಏಳುವಾಗ ಮತ್ತು ಆಟವಾಡುವ ಸಮಯದಲ್ಲಿಯೂ ಭಗವಂತನ ಗುಣ-ಪ್ರಭಾವಸಹಿತ ನಾಮ, ರೂಪ ಮತ್ತು ಚರಿತ್ರವನ್ನು ನೆನೆಯುತ್ತಲೇ ಮೇಲೆ ಹೇಳಿದ ಎಲ್ಲ ಕಾರ್ಯಗಳನ್ನು ಯಾವರೀತಿ ವ್ರಜದ ಗೋಪಿಯರು ವಾಣಿಯಿಂದ ಭಗವಂತನ ನಾಮ-ಗುಣಗಳ ಕೀರ್ತನೆ ಮತ್ತು ಮನಸ್ಸಿನಲ್ಲಿ ಭಗವಂತನ ಸ್ಮರಣೆ ಮಾಡುತ್ತಲೇ ಮನೆಯ ಕಾರ್ಯಗಳನ್ನೆಲ್ಲ ಮಾಡುತ್ತಿದ್ದರೋ ಹಾಗೆ ಮಾಡಬೇಕು. </p>
<p class="Text">ಶ್ರೀಮದ್ಭಾಗವತದಲ್ಲಿ ಹೇಳಲಾಗಿದೆ —</p>
<p class="Shlok">ಯಾ ದೋಹನೇಽವಹನನೇ ಮಥನೋಪಲೇಪ -</p>
<p class="Shlok">ಪ್ರೇಂಖೇಂಕನಾರ್ಭರುದಿತೋಕ್ಷಣಮಾರ್ಜನಾದೌ ।</p>
<p class="Shlok">ಗಾಯಂತಿ ಚೈನಮನುರಕ್ತಧಿಯೋಽಶ್ರುಕಂಠ್ಯೋ</p>
<p class="Shlok">ಧನ್ಯಾ ವ್ರಜಸ್ತ್ರಿಯ ಉರುಕ್ರಮಚಿತ್ತಯಾನಾಃ ॥ </p>
<p class="TXT-Right">(10/44/15)</p>
<p class="Text">ಯಾರು ಹಾಲು ಕರೆಯುವ ಸಮಯದಲ್ಲಿ, ಧಾನ್ಯಾದಿಗಳನ್ನು ಕುಟ್ಟುವ ಸಮಯದಲ್ಲಿ, ಮೊಸರನ್ನು ಕಡೆಯುವಾಗ, ಅಂಗಳವನ್ನು ಸಾರಿಸುವಾಗ, ಬಾಲಕರನ್ನು ತೊಟ್ಟಿಲಿನಲ್ಲಿ ತೂಗುವಾಗ, ಅಳುವ ಮಕ್ಕಳನ್ನು ಸುಮ್ಮನಾಗಿಸಲು ಜೋಗುಳ ಹಾಡುವಾಗ, ಮನೆಗೆ ನೀರನ್ನು ಸಿಂಪಡಿಸುವಾಗ ಮತ್ತು ಕಸಗುಡಿಸುವಾಗ ಪ್ರೇಮಪೂಣವಾದ ಚಿತ್ತದಿಂದ ಕಣ್ಣುಗಳಲ್ಲಿ ನೀರು ತುಂಬಿಕೊಂಡು ಗದ್ಗದವಾಣಿಯಿಂದ ಶ್ರೀಕೃಷ್ಣನ ಗಾನವನ್ನು ಮಾಡುತ್ತಾ, ಸದಾ ಶ್ರೀಕೃಷ್ಣನಲ್ಲಿಯೇ ಚಿತ್ತವನ್ನಿರಿಸುವ ಆ ವ್ರಜವಾಸಿನಿ ಗೋಪಿಯರು ಧನ್ಯರು.</p>
<p class="Text">ಆದ್ದರಿಂದ ಬಾಲಕರು ಈ ಪ್ರಕಾರ ವಾಣಿಯ ಮೂಲಕ ಭಗವಂತನ ನಾಮ-ಗುಣಗಳ ಕೀರ್ತನೆ ಹಾಗೂ ಮನಸ್ಸಿನಿಂದ ಅವನನ್ನು ಸ್ಮರಿಸುತ್ತಲೇ ಎಲ್ಲ ಕಾರ್ಯಗಳನ್ನು ಮಾಡಬೇಕು. ಹೀಗೆ ಮಾಡುವುದರಿಂದ ಸ್ವಾಭಾವಿಕವಾಗಿಯೇ ದುರ್ಗುಣ-ದುರಾಚಾರಗಳ ನಾಶ ಹಾಗೂ ಸದ್ಗುಣ-ಸದಾಚಾರಗಳ ಆವಿರ್ಭಾವವಾಗಿ ಪರಮಶಾಂತಿ ಮತ್ತು ಪರಮಾನಂದ ದೊರಕಬಲ್ಲದು. ಹೀಗೆ ಮಾಡುವುದರಿಂದ ಸಮಯ ವ್ಯವವಾಗಲೀ, ಹಣ ಖರ್ಚಾಗಲೀ, ಅಥವಾ ಯಾವುದೇ ಪರಿಶ್ರಮವಾಗಲೀ ಇರುವುದಿಲ್ಲ. ಈ ಅಲೌಕಿಕ ಪರಮಲಾಭ ಸ್ವಾಭಾವಿಕವಾಗಿಯೇ ಸಿನಬಲ್ಲದು. ಇದರ ಫಲಸ್ವರೂಪವಾಗಿ ಭಗವಂತನಲ್ಲಿ ಪ್ರೇಮ ಉಂಟಾಗಿ ಭಗವಂತನ ಪ್ರಾಪ್ತಿಯಾಗಬಲ್ಲದು. </p>
<p class="Text">ಬೆಳಿಗ್ಗೆ ಮತ್ತು ಸಾಯಂಕಾಲ ನಿತ್ಯಕರ್ಮಕ್ಕಾಗಿ ನಿಗದಿಪಡಿಸಲಾದ ಸಮಯವನ್ನು ವಿಶೇಷವಾಗಿ ಸಾರ್ಥಕಪಡಿಸಿಕೊಳ್ಳಬೇಕು. ಆ ಸಮಯದಲ್ಲಿ ಮಾಡುವ ಭಜನೆ, ಧ್ಯಾನ, ಪೂಜಾಪಾಠ, ಸ್ತುತಿ-ಪ್ರಾರ್ಥನೆಯನ್ನು ಅರ್ಥ ಮತ್ತು ಭಾವದ ಕಡೆಗೆ ಗಮನವಿಟ್ಟು ಮಾಡಬೇಕು. ಈ ಪ್ರಕಾರ ಶ್ರದ್ಧಾ-ಭಕ್ತಿ ಮತ್ತು ಆದರಪೂರ್ವಕವಾಗಿ ನಿಯಮಿತ ರೂಪದಿಂದ ಮಾಡಲಾದ ನಿತ್ಯಕರ್ಮವೂ ಬಹಳ ಬೆಲೆಯುಳ್ಳದ್ದಾಗುತ್ತದೆ; ಆದರೆ ಆದರವಿಲ್ಲದೆ ಮತ್ತು ಮನಸ್ಸಿನಲ್ಲದೆ ಮಾಡಲಾಗುವ ಸಾಧನೆಯು ವಿಶೇಷ ಬೆಲೆಬಾಳುವುದಿಲ್ಲ.</p>
<p class="Text">ಭಕ್ತ ಧ್ರುವನು ಬಹಳ ಆದರಪೂರ್ವಕವಾಗಿ ಸಾಧನೆ ಮಾಡಿದುದರ ಫಲಸ್ವರೂಪವಾಗಿಯೇ ಐದೂವರೆ ತಿಂಗಳುಗಳಲ್ಲಿ ಅವನಿಗೆ ಭಗವಂತನು ದೊರಕಿದನು. ಮಲತಾಯಿ ಸುರುಚಿಯ ಆಕ್ಷೇಪದಿಂದೊಡಗೊಂಡ ವಚನಗಳೂ ಕೂಡ ಅವನ ಹೃದಯದಲ್ಲಿ ಉಪದೇಶದ ಕಾರ್ಯವನ್ನು ಮಾಡಿದುವು. ಜನ್ಮವಿತ್ತ ಮಾತೆ ಸುನೀತಿ ಹಾಗೂ ನಾರದರ ಉಪದೇಶವನ್ನು ಪಡೆದ ಧ್ರುವನು ಜಪ, ಧ್ಯಾನ ಮತ್ತು ತಪಶ್ಚರ್ಯೆಯಲ್ಲಿ ಮುಳುಗಿಹೋದನು. ಅದರಿಂದಾಗಿ ಅವನು ಶೀಘ್ರವಾಗಿಯೇ ಪರಮಪದವನ್ನು ಪಡೆದುಕೊಂಡನು.</p>
<p class="Text">ಇದೇ ಪ್ರಕಾರ ನಾರದರ ಉಪದೇಶ ಪಡೆದು ಭಕ್ತ ಪ್ರಹ್ಲಾದನು ನಿಷ್ಕಾಮಭಾವದಿಂದ ಭಕ್ತಿಮಾಡಿ ಅತ್ಯುತ್ತಮಗತಿಯನ್ನು ಪಡೆದನು. ಪ್ರಹ್ಲಾದನು ಪಾಠಶಾಲೆಯಲ್ಲಿ ಓದುವ ಸಮಯದಲ್ಲಿ ಭಯಂಕರವಾದ ಅತ್ಯಾಚಾರಗಳನ್ನು ಸಹಿಸುತ್ತ ಭಗವಂತನ ಭಕ್ತಿಯನ್ನು ಮಾಡುತ್ತ, ಅಸುರ ಬಾಲಕರಿಂದಲೂ ಮಾಡಿಸುತ್ತ ಭಗವಂತನ ದರ್ಶನವನ್ನು ಪ್ರಾಪ್ತಮಾಡಿಕೊಂಡನು. ಅವನ ಭಕ್ತಿಯ ಪ್ರಭಾವ ನೋಡಿರಿ-ವಿಷಪೂರಿತ ಸರ್ಪಗಳ ವಿಷ ಹಾಗೂ ಅಗ್ನಿಯ ಜ್ವಾಲೆಗಳು ಅವನ ಮೇಲೆ ಯಾವುದೇ ಪರಿಣಾಮವಾಗಲಿಲ್ಲ. ಆದರೆ ಪ್ರಹ್ಲಾದನ ಕೂದಲೂ ಕೊಂಕಲಿಲ್ಲ. ಪ್ರಹ್ಲಾದನು ಮನಸಾರೆ ಎಲ್ಲೆಡೆ ಭಗವಂತನನ್ನೇ ಕಾಣುತ್ತಾ ಭಗವಂತನ ನಾಮ-ಗುಣಗಳ ಕೀರ್ತನೆ ಮಾಡುತ್ತಿದ್ದನು. ಹಿರಣ್ಯಕಶಿಪುವಿನಿಂದ ಭಯ, ಕೊಡಲಾದ ತೊಂದರೆಗಳಿಂದಲೂ ಪ್ರಹ್ಲಾದನು ತನ್ನ ಭಕ್ತಿಯಿಂದ ವಿಚಲಿತನಾಗದೆ ಸ್ಥಿರನಾಗಿದ್ದು ಪ್ರೇಮಪೂರ್ವಕವಾಗಿ ತಂದೆಯ ಅನಾಚಾರಗಳನ್ನು ಸಹಿಸುತ್ತಿದ್ದನು. ಆದ್ದರಿಂದ ಯಾವುದೇ ರೀತಿಯ ಪ್ರತೀಕಾರಮಾಡಲಿಲ್ಲ. ಅವನ ಭಕ್ತಿಯ ಪ್ರಭಾವದಿಂದ ಎಲ್ಲವೂ ನಿಷ್ಫಲವಾಗಿ ಹೋದವು. ಇದನ್ನರಿತು ಬಾಲಕರು ಬಹು ಉತ್ಸಾಹದಿಂದ ಭಗವಂತನ ನಾಮ ಮತ್ತು ರೂಪವನ್ನು ನೆನಪಿನಲ್ಲಿಟ್ಟುಕೊಳ್ಳುತ್ತ ಎಲ್ಲ ಕೆಲಸಗಳನ್ನು ಮಾಡುತ್ತಿರಬೇಕು. </p>
<p class="Text">ಭಗವಂತನು ಅರ್ಜುನನಿಗೂ ಇದೇ ಉಪದೇಶವನ್ನು ಕೊಟ್ಟಿದ್ದಾನೆ —</p>
<p class="Shlok">ತಸ್ಮಾತ್ಸರ್ವೇಷು ಕಾಲೇಷು ಮಾಮನಸ್ಮರ ಯುದ್ಧ್ಯ ಚ ।</p>
<p class="Shlok">ಮಯ್ಯರ್ಪಿತ ಮನೋಬುದ್ಧಿರ್ಮಾಮೇವೈಷ್ಯಸ್ಯಸಂಶಯಮ್ ॥ </p>
<p class="TXT-Right">(ಗೀತೆ-8/7)</p>
<p class="Text">‘ಆದ ಕಾರಣ ಎಲೈ ಅರ್ಜುನ! ನೀನು ಎಲ್ಲ ಕಾಲಗಳಲ್ಲೂ ನನ್ನಸ್ಮರಣೆ ಮಾಡು ಮತ್ತು ಯುದ್ಧವನ್ನೂ ಮಾಡು. ಈ ಪ್ರಕಾರ ನನ್ನಲ್ಲಿ ಅರ್ಪಿತವಾದ ಮನ-ಬುದ್ಧಿಯುಳ್ಳವನಾಗಿ ನೀನು ನಿಸ್ಸಂಶಯವಾಗಿ ನನ್ನನ್ನೇ ಸೇರುವೆ’ -</p>
<p class="Shlok">ಸರ್ವಕರ್ಮಾಣ್ಯಪಿ ಸದಾ ಕುರ್ವಾಣೋ ಮದ್ವ್ಯಪಾಶ್ರಯಃ ।</p>
<p class="Shlok">ಮತ್ಪ್ರಸಾದಾದವಾಪ್ನೋತಿ ಶಾಶ್ವತಂ ಪದಮವ್ಯಯಂ ॥</p>
<p class="TXT-Right">(ಗೀತೆ. 18/56)</p>
<p class="Text">‘ನನ್ನ ಪರಾಯಣನಾದ ಕರ್ಮಯೋಗಿಯಾದರೋ ಎಲ್ಲ ಕರ್ಮಗಳನ್ನು ಸದಾ ಮಾಡುತ್ತಿದ್ದರೂ ಸಹ ನನ್ನ ಕೃಪೆಯಿಂದ ಸನಾತನವಾದ, ಅವಿನಾಶಿಯಾದ ಪರಮಪದವನ್ನು ಪಡೆಯುತ್ತಾನೆ.’ ಆದಕಾರಣ ಬಾಲಕರೂ ಕೂಡ. ಎಲ್ಲ ಸಮಯಗಳಲ್ಲಿ ಭಗವಂತನ ಆಶ್ರಯಪಡೆದೇ ಎಲ್ಲ ಕಾರ್ಯಗಳನ್ನು ಮಾಡಬೇಕು.</p>
<p class="Text para-style-override-2">ಇಲ್ಲಿ ಬಾಲಕರನ್ನುದ್ದೇಶಿಸಿ ಯಾವ ಉಪದೇಶಗಳನ್ನು ಹೇಳಲಾಗಿದೆಯೋ, ಅವುಗಳೇ ತರುಣರಿಗೂ ಮತ್ತು ಹಿರಿಯರಿಗೂ ಅನ್ವಯಿಸುತ್ತವೆ ಎಂದು ತಿಳಿಯಬೇಕು. ಈ ಪ್ರಕಾರವಾಗಿ ವಾಸ್ತವವಾಗಿ ಬಾಲಕರ ಮತ್ತು ಹಿರಿಯರ ಜೀವನವು ರೂಪಿತವಾದರೆ ಮನುಷ್ಯ-ಜೀವನದ ಸರ್ವಾಂಗೀಣ ಸಾರ್ಥಕತೆಯಾಗಬಲ್ಲದೆಂಬುದು ನನಗೆ ವಿಶ್ವಾಸವಿದೆ.<span></span></p>


<p class="Page-Break para-style-override-2"><span> </span></p>


<p class="Page-Break"> </p>
<p class="Chapter-Heading" id="toc_marker-4">ಶ್ರೀರಾಮಚರಿತಮಾನಸ ಮತ್ತು ಭಗವದ್ಗೀತೆಯ ಶಿಕ್ಷಣದಿಂದ ಅನುಪಮ ಲಾಭ</p>
<p class="Text">ಬಾಲಕರ ಚರಿತ್ರ ನಿರ್ಮಾಣಕ್ಕಾಗಿ ಪ್ರಾರಂಭದಿಂದಲೇ ಅವರ ಚಾರಿತ್ರಿಕ ಪತನವಂತೂ ಆಗಲೇಬಾರದು; ಅದಕ್ಕೆ ಬದಲಾಗಿ ಉತ್ತರೋತ್ತರ ಉನ್ನತಿಯಾಗುವಂತಹ ಅವರಿಗೆ ಶಿಕ್ಷಣಕೊಡಬೇಕು. ಹೀಗಾಗಬೇಕಾದರೆ ಸದಾಚಾರದ ಮತ್ತು ಸರ್ವಕಲ್ಯಾಣಕಾರಿಯಾದ ಧಾರ್ಮಿಕ ಶಿಕ್ಷಣದ ಆವಶ್ಯಕತೆಯಿದೆ. ಇಂತಹ ಸರ್ವೋಪಯೋಗಿಯಾದ ಧಾರ್ಮಿಕ ಶಿಕ್ಷಣವಿಲ್ಲದೆ ಚರಿತ್ರನಿರ್ಮಾಣವಾಗದು ಮತ್ತು ದೇಶ, ಜಾತಿ ಹಾಗೂ ಸಮಾಜಕ್ಕೆ ಹಿತವನ್ನುಂಟುಮಾಡುವಂತಹ ಬಾಲಕರೂ ದೊರಕಲಾರರು. ಈ ಪ್ರಕಾರದ ಸದಾಚಾರ ಮತ್ತು ಉದಾರ ಧಾರ್ಮಿಕ ಶಿಕ್ಷಣಕ್ಕಾಗಿ ನಮ್ಮಲ್ಲಿ ಬಹು ಉತ್ತಮವಾದ ಎರಡು ಗ್ರಂಥಗಳಿವೆ - ಮೊದಲನೆಯದು ಹಿಂದೀ ಭಾಷೆಯ ಶ್ರೀರಾಮಚರಿತಮಾನಸ ಮತ್ತು ಎರಡನೆಯದು ಸಂಸ್ಕೃತದ ಶ್ರೀಮದ್ಭಗವದ್ಗೀತೆ. ನಮ್ಮ ಭಾರತೀಯ ಆರ್ಯಸಂಸ್ಕೃತಿ ಮತ್ತು ಧಾರ್ಮಿಕ ಶಿಕ್ಷಣವು ಅಮೃತಕ್ಕೆ ಸಮನಾದುದು. ಇಂತಹ ಶಿಕ್ಷಣ ಈ ಎರಡೂ ಗ್ರಂಥಗಳಲ್ಲಿ ಹೇರಳವಾಗಿ ತುಂಬಿದೆ. ಅಮೃತಪಾನ ಮಾಡುವವನ ಮೇಲೆ ಹೇಗೆ ವಿಷದ ಪ್ರಭಾವವುಂಟಾಗುವುದಿಲ್ಲವೋ, ಅದೇ ಪ್ರಕಾರ ಈ ಗ್ರಂಥಗಳ ಮೂಲಕ ಭಾರತೀಯ ಉದಾರವಾದ ಆರ್ಯ ಹಿಂದೂ-ಸಂಸ್ಕೃತಿ ಮತ್ತು ಧಾರ್ಮಿಕ ಆದರ್ಶದಿಂದ ಪ್ರಮಾಣಿತವಾದ ಶಿಕ್ಷಣವನ್ನು ಪಡೆದವರ ಮೇಲೆ ಮತ್ತು ಅದಕ್ಕನುಸಾರವಾಗಿ ವ್ಯವಹಾರದಲ್ಲಿ ನಿಪುಣರಾದವರ ಮೇಲೆ ಅಲ್ಲಲ್ಲಿ ವಿಷ ತುಂಬಿರುವ ವಿದೇಶೀ ಮತ್ತು ವಿಧರ್ಮಿಗಳ ಅನೇಕ ಪ್ರಕಾರವಾದ ಶಿಕ್ಷಣಗಳ ಯಾವ ಪ್ರಭಾವವೂ ಬೀಳಲಾರದು. ಆದ್ದರಿಂದ ಬಾಲಕರಿಗೆ ಶ್ರೀರಾಮಚರಿತಮಾನಸ ಮತ್ತು ಶ್ರೀಮದ್ಭಗವದ್ಗೀತೆಯ ಆಧಾರದ ಮೇಲೆ ಆದರ್ಶ ಶಿಕ್ಷಣದ ವ್ಯವಸ್ಥೆಯನ್ನು ಅವಶ್ಯವಾಗಿ ಮಾಡಬೇಕು. </p>
<p class="Text">ಶ್ರೀರಾಮಚರಿತಮಾನಸ ಮತ್ತು ಶ್ರೀಭಗವದ್ಗೀತೆ - ಇವೆರಡು ಗ್ರಂಥಗಳು ನಮ್ಮ ಸಾಹಿತ್ಯದ ಅನುಪಮ ರತ್ನಗಳಾಗಿವೆ ಮತ್ತು ವಿಶ್ವಾಸಾಹಿತ್ಯದ ಮಹೋನ್ನತ ಆಭೂಷಣಗಳಾಗಿವೆ. ಪ್ರಾಯಶಃ ಪ್ರಪಂಚದ ಅನುಭವಿಗಳಾದ ದೊಡ್ಡ ದೊಡ್ಡ ವಿದ್ವಾಂಸರು ಈ ಎರಡೂ ಗ್ರಂಥಗಳ ಪ್ರಶಂಸೆಯನ್ನು ಅಧಿಕವಾಗಿ ಮಾಡಿದ್ದಾರೆ. ಆದ್ದರಿಂದ ಈ ಎರಡೂ ಗ್ರಂಥಗಳನ್ನು ಬಾಲಕರ ಪಠ್ಯಕ್ರಮದಲ್ಲಿ ಅಳವಡಿಸಿದಲ್ಲಿ ಬಾಲಕರ ಸುಧಾರಣೆಯಾಗಿ ಪರಮ ಹಿತವಾಗಬಲ್ಲದು. ನಮ್ಮ ದೇಶದಲ್ಲಿ ಇಂತಹ ಅಮೂಲ್ಯ ಗ್ರಂಥ-ರತ್ನಗಳಿದ್ದರೂ ಬಾಲಕರಿಗೆ ಅತ್ಯಂತ ಹಾನಿಕರವಾದ ಪುಸ್ತಕಗಳನ್ನು ಓದಿಸಿ-ಕಲಿಸಿ ಅವರ ಮೆದುಳಿನಲ್ಲಿ ವ್ಯರ್ಥವಾದ ವಿಚಾರಗಳು ತುಂಬಲಾಗುವುದು ದುಃಖ ಮತ್ತು ಶೋಕದ ಮಾತಾಗಿದೆ. ಆಂಗ್ಲರ ಆಧಿಪತ್ಯವಿದ್ದಾಗ ನಮಗೆ ಬೇರಾವ ಉಪಾಯವಿರಲಿಲ್ಲ. ಆದರೆ ಈಗ ನಮ್ಮದೆ ಸ್ವತಂತ್ರ ರಾಜ್ಯವಿದೆ, ನಾವು ಈ ಸ್ವಾತಂತ್ರ್ಯದ ವಿಶೇಷ ಲಾಭವನ್ನು ಪಡೆಯಬೇಕು. ಅಶ್ಲೀಲತೆ ಮತ್ತು ನಾಸ್ತಿಕತೆಯಿಂದ ತುಂಬಿರುವ ಸದಾಚಾರವನ್ನು ನಾಶಮಾಡುವ ಹಾಗೂ ಧರ್ಮವಿರೋಧಿ ಹೊಲಸು ಪುಸ್ತಕಗಳ ಅಧ್ಯಯನದಿಂದ ಹಾನಿಯಲ್ಲದೆ ಯಾವ ಲಾಭ್ಯಗಳ ಉನ್ನತಿಯಾಗುವಂತವೂ ಇಲ್ಲ. ಆ ಪುಸ್ತಗಳನ್ನು ದೂರವಿಟ್ಟು ಆಚಾರ-ವ್ಯವಹಾರ ರಾಷ್ಟ್ರ, ದೇಶ, ಜಾತಿ ಮತ್ತು ಸಮಾಜದ ಹಾಗೂ ಶರೀರ, ಮನಸ್ಸು, ಬುದ್ಧಿ ಇವುಗಳ ಉನ್ನತಿಯಾಗುವಂತಹ ಶಿಕ್ಷಣವನ್ನು ನೀಡುವ ಗ್ರಂಥಗಳ ಅಧ್ಯಯನವನ್ನು ಬಾಲಕರಿಗೆ ಮಾಡಿಸಬೇಕು. ಆದರ್ಶವಾದ ಮಾತುಗಳನ್ನಾಡುವವರು, ಅನೇಕ ಜನರಿದ್ದಾರೆ, ಆದರೆ ಬಾಲಕರ ಪರಮ ಹಿತವು ಆಗುವುದರ ಕಡೆಗೆ ಗಮನ ಹರಿಸುವವರು ಬಹಳ ಕಡಿಮೆ. ಕೆಲವರ ಗಮನ ಈ ದಿಕ್ಕಿನಲ್ಲಿ ಇದ್ದರೂ ಕೂಡ ಪರಿಶ್ರಮಶೀಲರೂ ಮತ್ತು ವಿದ್ವಾಂಸರೂ ಅಲ್ಲದಿರುವ ಕಾರಣ ಅವರ ಭಾವಗಳು ಅವರ ಮನಸ್ಸಿನಲ್ಲಿಯೇ ಉಳಿದು ಬಿಡುತ್ತವೆ. ಈ ಕಾರಣದಿಂದ ನಮ್ಮ ಬಾಲಕರು ಆ ಲಾಭದಿಂದ ವಂಚಿತರಾಗಿಯೇ ಇರುತ್ತಾರೆ. ನಮ್ಮಲ್ಲಿ ಎಷ್ಟೋ ಶಿಕ್ಷಿತರಾದವರು, ಸದಾಚಾರಿಗಳು, ಒಳ್ಳೆಯ ವಿದ್ವಾಂಸರೂ ಇದ್ದಾರೆ, ಆದರೆ ಅವರು ಮಾನ-ದೊಡ್ಡಸ್ತಿಕೆಯ ಉರುಳಿನಲ್ಲಿ ಸಿಕ್ಕಿಕೊಂಡು ಅಥವಾ ಬೇರೆ ರೀತಿಯಿಂದ ವಿವಶರಾಗಿ ತಮ್ಮ ಭಾವನೆಗಳ ಪ್ರಚಾರ ಮಾಡಲಾರರು ಮತ್ತು ಎಷ್ಟೊ ಒಳ್ಳೆಯ ಶಿಕ್ಷಿತ ಪುರುಷರು ಈ ವಿಷಯದಲ್ಲಿ ಕಿಂಕರ್ತವ್ಯವಿಮೂಢರಾಗುತ್ತಿದ್ದಾರೆ. </p>
<p class="Text">ಆದ್ದರಿಂದ ಅನುಭವಿ ವಿದ್ವಾಂಸರೂ, ಸದಾಚಾರಿಗಳೂ, ದೇಶಪ್ರೇಮಿಗಳೂ ಆಗಿರುವ ಶಿಕ್ಷಣ-ವಿಭಾಗದ ಸಂಚಾಲಕರಲ್ಲಿ ಮತ್ತು ವರ್ತಮಾನ ಸ್ವತಂತ್ರ ಸರ್ಕಾರದೊಡನೆ ನಮ್ಮ ಸವಿನಯ ಪ್ರಾರ್ಥನೆ ಏನೆಂದರೆ — ಅವರು ಪಠ್ಯಕ್ರಮದ ಕಡೆಗೆ ಬೇಗನೇ ಗಮನ ಹರಿಸಿ ನಮ್ಮ ಮುಂದಿನ ಪೀಳಿಗೆಯ ಜೀವನಕ್ಕೆ ಆಧಾರವಾಗುವಂತಹ ಸುಧಾರಣೆಯನ್ನು ತರಲಿ ಎಂಬುದೇ ಆಗಿದೆ. ದೇಶದ ಉನ್ನತಿ ಮತ್ತು ಅದರ ಸುಧಾರಣೆಯು ಭವಿಷ್ಯದಲ್ಲಿ ಬಾಲಕರ ಮೇಲೆಯೇ ನಿರ್ಭರವಾಗಿದೆ. ಇಂದಾದರೋ ನಮ್ಮ ಬಾಲಕರು ವಿದ್ಯೆಯ ಹೆಸರಿನಲ್ಲಿ ದಿನೇ ದಿನೇ ಅವಿದ್ಯೆಯ ಘೋರ ಅಂಧಕಾರಮಯ ಹಳ್ಳದಲ್ಲಿ ನೂಕಲ್ಪಡುತ್ತಿದ್ದಾರೆ. ಬಾಲಕರಲ್ಲಿ ಆಲಸ್ಯ, ಪ್ರಮಾದ, ಉಚ್ಛೃಂಖಲತೆ, ನಿರ್ಲಜ್ಜತೆ, ಅಕರ್ಮಣ್ಯತೆ, ವಿಲಾಸಪ್ರಿಯತೆ, ಉದ್ದಂಡತೆ, ವಿಷಯಲೋಲುಪತೆ ಮತ್ತು ನಾಸ್ತಿಕತೆ — ಮುಂತಾದ ಅನೇಕ ದುರ್ಗುಣಗಳು ಹೆಚ್ಚುತ್ತಿವೆ. ಹೆಚ್ಚುತ್ತಿರುವ ದುರ್ಗುಣಗಳ ಈ ಪ್ರವಾಹವನ್ನು ಶೀಘ್ರವಾಗಿ ತಡೆಯದಿದ್ದರೆ ಮುಂದೆ ಇದು ಭಯಂಕರ ರೂಪವನ್ನು ಧರಿಸಬಹುದು. ಆಗ ಇದನ್ನು ತಡೆಯುವುದು ಅತ್ಯಂತ ಕಠಿಣವಾಗಬಹುದು. ಈ ಪ್ರವಾಹವನ್ನು ತಡೆಗಟ್ಟುವುದರಲ್ಲಿ ಶ್ರೀರಾಮಚರಿತಮಾನಸ ಮತ್ತು ಶ್ರೀಮದ್ಭಗವದ್ಗೀತೆಯು ಬಹಳಷ್ಟು ಸಹಾಯಕವಾಗುತ್ತವೆ. ಅದಕ್ಕಾಗಿ ಬಾಲಕರು ಇವುಗಳನ್ನು ಅವಶ್ಯಕವಾಗಿ ಅಭ್ಯಾಸಮಾಡಬೇಕು.</p>
<p class="Sub-Heading" id="toc_marker-4-1">ಶ್ರೀರಾಮಚರಿತಮಾನಸ</p>
<p class="Text">ಬಾಲಕರ ಜೀವನದ ಮೇಲೆ ಮರ್ಯಾದಾಪುರುಷೋತ್ತಮ ಭಗವಾನ್ ಶ್ರೀರಾಮನ ಆದರ್ಶ ಚಾರಿತ್ರದ ಪ್ರಭಾವವುಂಟಾಗಿ ಅವರ ಸುಧಾರಣೆ ಆಗಲು ಅವರ ಪಾಠ್ಯಕ್ರಮದಲ್ಲಿ ಪ್ರಾರಂಭದಿಂದಲೇ ಶ್ರೀರಾಮಚರಿತಮಾನಸವನ್ನು ಸೇರಿಸುವುದು ಉಚಿತವಾದುದಾಗಿದೆ. ಶ್ರೀರಾಮಚರಿತಮಾನಸದಲ್ಲಿ ಏಳುಕಾಂಡಗಳಿವೆ. ಮೊದಲನೆಯ ಮತ್ತು ಎರಡನೆಯ ತರಗತಿಯ ಬಾಲಕರಿಗೆ ಭಾಷಾಜ್ಞಾನವಿರುವುದಿಲ್ಲವಾದ್ದರಿಂದ ಅವರಿಗೆ ಬಾಯಿಪಾಠ-ರೂಪದಿಂದ ಶ್ರೀರಾಮನ ಚಾರಿತ್ರದ ಅರಿವನ್ನುಂಟು  ಮಾಡಿಸುವುದು ಉತ್ತಮ. ಮೂರನೇ-ನಾಲ್ಕನೇ ತರಗತಿಗಳಲ್ಲಿ ಬಾಲಕಾಂಡವನ್ನು ಐದು-ಆರರಲ್ಲಿ ಅಯೋಧ್ಯಾಕಾಂಡವನ್ನು, ಏಳರಲ್ಲಿ ಅರಣ್ಯ, ಕಿಷ್ಕಿಂಧಾ ಮತ್ತು ಸುಂದರಕಾಂಡವನ್ನು, ಎಂಟರಲ್ಲಿ ಲಂಕಾಕಾಂಡವನ್ನು ಮತ್ತು ಒಂಭತ್ತು ಹಾಗೂ ಹತ್ತರಲ್ಲಿ ಉತ್ತರಕಾಂಡವನ್ನು ವಿಭಾಗ ಮಾಡಿ ಸಂಪೂರ್ಣ ರಾಮಾಯಣವನ್ನು ಅಭ್ಯಾಸ ಮಾಡಿಸಿದಲ್ಲಿ ಮರ್ಯಾದಾಪುರುಷೋತ್ತಮ ಶ್ರೀರಾಮಚಂದ್ರನ ಸಂಪೂರ್ಣ ಆದರ್ಶ ಚಾರಿತ್ರದ ಮತ್ತು ಹಿಂದೀ ಸಾಹಿತ್ಯದ ಜ್ಞಾನವೂ ಸಹ ಪ್ರತಿಯೊಬ್ಬ ಬಾಲಕನಿಗೆ ಸಹಜವಾಗಿ ಆಗಬಲ್ಲದು. ಒಂದು ವೇಳೆ ಈ ಪ್ರಕಾರವು ರುಚಿಸದಿದ್ದರೆ ಶಿಕ್ಷಕರು ತಮ್ಮ ಇಚ್ಛಾನುಸಾರ ಕ್ರಮವನ್ನು ರೂಪಿಸಿಕೊಳ್ಳಬಹುದು. ಗೀತಾಪ್ರೆಸ್ ಕಡೆಯಿಂದ ರಾಮಾಯಣ-ಪರೀಕ್ಷಾ-ಸಮಿತಿಯು ಬಹಳ ಹಿಂದಿನಿಂದಲೇ ಪರೀಕ್ಷಾ ಪದ್ಧತಿಯಿಂದ ರಾಮಾಯಣದ ಅಧ್ಯಯನದ ಪ್ರಚಾರಮಾಡುತ್ತಿದೆ. ಅದು ನಿರ್ಧರಿಸಿದ ಪಾಠ್ಯಕ್ರಮವೂ ಚೆನ್ನಾಗಿದೆ, ಅದಕ್ಕನುಸಾರವಾದ ಕ್ರಮವನ್ನು ಪರೀಕ್ಷೆಯಲ್ಲಿ ಅಳವಡಿಸಬಹುದು. ಅದರಿಂದ ಮಾನಸದ ಜ್ಞಾನವಾಗಬಹುದು. (ಪರೀಕ್ಷಾ ಸಮಿತಿಯ ಪಾಠ್ಯಕ್ರಮದ ವಿಶೇಷ ತಿಳುವಳಿಕೆಗಾಗಿ ಪಾಠಕ್ರಮವು ಗೀತಾ-ರಾಮಾಯಣ-ಪರೀಕ್ಷಾ ಸಮಿತಿ, ಋಷಿಕೇಶ.ಇವರಿಗೆ ಪತ್ರ ಬರೆದು ನಿಯಮಾವಳಿಯನ್ನು ತರಿಸಿಕೊಳ್ಳಬಹುದು). ಒಂದು ವೇಳೆ ಸಂಪೂರ್ಣ ರಾಮಾಯಣವನ್ನು ಓದಿಸಲಾಗದಿದ್ದರೆ ಸರ್ಕಾರ ಮತ್ತು ಶಿಕ್ಷಕರು ಎಷ್ಟು ಅಂಶಗಳು ವಿಶೇಷವಾಗಿ ಲಾಭದಾಯಕವೆಂದು ತಿಳಿಯುತ್ತಾರೋ- ಅಷ್ಟು ಅಂಶಗಳನ್ನೇ ಪಾಠ್ಯಕ್ರಮದಲ್ಲಿ ಅಳವಡಿಸಲಿ, ಆದರೆ ರಾಮಾಯಣದ ಅಧ್ಯಯನವನ್ನು ಅವಶ್ಯಕವಾಗಿ ಮಾಡಿಸಬೇಕು; ಏಕೆಂದರೆ ವಿಶೇಷಲಾಭಪ್ರದವಾದ ರಾಮಾಯಣದ ಅಧ್ಯಯನದಿಂದ ಹಿಂದೀ ಭಾಷೆಯ, ಸಾಹಿತ್ಯಿಕ ಶಬ್ದಗಳ ಮತ್ತು ಕವಿತೆ (ಛಂಧರಚನೆ)ಯ ಜ್ಞಾನವಂತೂ ಆಗಿಯೇ ಆಗುತ್ತದೆ, ಜೊತೆಗೆ ಯಾರ ಸಂಗಡ ಹೇಗೆ ವ್ಯವಹಾರ ಮಾಡಬೇಕು — ಇದರಿಂದ ಭಾರತೀಯ ಸಂಸ್ಕೃತಿಯ ಜ್ಞಾನವೂ ಉಂಟಾಗುವುದು. ರಾಮಚರಿಮಾನಸ ದೋಹೆಗಳು, ಚೌಪದಿ, ಸೋರಟ, ಛಂದ ಮತ್ತು ಶ್ಲೋಕಗಳು ಬಹಳ ಮಧುರ, ಸರಳ ಹಾಗೂ ಕಾವ್ಯದ ಅಲಂಕಾರಾದಿ ಎಲ್ಲ ಗುಣಗಳಿಂದ ಮತ್ತು ಪ್ರೇಮರಸದಿಂದ ಓತಪ್ರೋತವಾಗಿವೆ ಹಾಗೂ ಅವುಗಳ ಅರ್ಥ ಮತ್ತು ಭಾವ ಎಷ್ಟು ಲಾಭದಾಯಕವೆಂದರೆ ಅದರ ವರ್ಣನೆ ಮಾಡುವುದಕ್ಕೆ ನಾವು ಸರ್ವಥಾ ಅಸಮರ್ಥರು. ಈ ಮಹತ್ತಾದ, ಅನುಪಮ ಗ್ರಂಥವು ಆರ್ಥಿಕ, ಸಾಮಾಜಿಕ, ಭೌತಿಕ, ನೈತಿಕ, ವ್ಯಾವಹಾರಿಕ ಮತ್ತು ಪಾರಮಾರ್ಥಿಕ ಮೊದಲಾದ ಎಲ್ಲ ದೃಷ್ಟಿಗಳಿಂದ, ಎಲ್ಲ ಪ್ರಕಾರದಿಂದ ಉಪಯೋಗಿಯಾಗಿದೆ. ಇದಕ್ಕಾಗಿಯೇ ಅನುಭವಿ ವಿದ್ವಾಂಸರು, ಸಂತರು ಹಾಗೂ ಮಹಾತ್ಮಾ ಗಾಂಧಿಯವರು ಇದರ ಬಹಳ-ಬಹಳ ಪ್ರಶಂಸೆ ಮಾಡಿದ್ದಾರೆ. ಹಿಂದೀ ಭಾಷೆಯಲ್ಲಿ ಇಂತಹ ಎಲ್ಲ ಪ್ರಕಾರದಿಂದ ಸುಂದರವಾದ, ಲಾಭಪ್ರದವಾದ ಬೇರಾವ ಗ್ರಂಥವೂ ಇಲ್ಲವೆಂದು ಹೇಳುವುದು ಅತಿಶಯೋಕ್ತಿಯಾಗಲಾರದು. ಆದುದರಿಂದ-ತುನ-ಮನ ಧನಗಳಿಂದ, ತಮ್ಮ ಕುಟುಂಬ, ಹಳ್ಳಿ, ಜಿಲ್ಲೆ ಮತ್ತು ದೇಶದಲ್ಲಿ ಯಥಾಶಕ್ತಿ ಇದರ ಪ್ರಚಾರವನ್ನು ಮಾಡಬೇಕು ಮತ್ತು ಸ್ವತಃ ಇದರ ಯಥಾಶಕ್ತಿ ಅಧ್ಯಯನ ಮಾಡುವ ಹಾಗೂ ಇದರ ಉಪದೇಶಗಳ ಪಾಲನೆ ಮಾಡುವ ಪ್ರಯತ್ನವನ್ನು ಮಾಡಬೇಕೆಂದು ಎಲ್ಲ ಸೋದರರಲ್ಲಿ ನಾನು ಪ್ರಾರ್ಥಿಸುತ್ತೇನೆ. ಸ್ವತಃ ಪಾಲನೆ ಮಾಡುವವನೇ ಪ್ರಚಾರ ಮಾಡಬಲ್ಲನು ಮತ್ತು ಅವನದೇ ಪ್ರಭಾವ ಬೀಳುತ್ತದೆ. ತಾನು ಸ್ವತಃ ಪಾಲನೆ ಮಾಡದಿರುವವನಿಗೆ ಇದರ ಅಮೃತಮಯ ರಹಸ್ಯದ ಅನುಭವವುಂಟಾಗುವುದಿಲ್ಲ, ಅವನಿಂದ ಪ್ರಚಾರ ಕಾರ್ಯವಾಗದು, ಅವನ ಪ್ರಭಾವವು ಜನರ ಮೇಲೆ ಉಂಟಾಗಲಾರದು.</p>
<p class="Text">ಮಹಾತ್ಮ ತುಳಸೀದಾಸರಿಂದ ವರ್ಣಿತವಾದ ಭಗವಾನ್ ಶ್ರೀರಾಮನ್ ಪರಮ ಪವಿತ್ರವಾದ, ಶಿಕ್ಷಾಪ್ರದವಾದ, ಅನುಪಮ, ಅತಿಪ್ರಶಂಸನೀಯ, ಅಮಿತ, ಪ್ರಭಾವಯುಕ್ತ ಚಾರಿತ್ರದ ಯತ್ಕಿಂಚಿತ್ ಸಾರಭೂತ ಅಂಶವನ್ನು ಬಾಲಕರು ಮತ್ತು ಓದುಗರ ಲಾಭಕ್ಕಾಗಿ, ಅನುಕರಣೆ ಮಾಡಿ ಲಾಭ ಪಡೆಯಲೆಂಬ ಉದ್ದೇಶದಿಂದ ಮಾನಸದ ಕೆಲವು ಪದಗಳನ್ನು ಕೆಳಗೆ ಕೊಡಲಾಗಿದೆ. </p>
<p class="Text">ಬಾಲ್ಯಾವಸ್ಥೆಯಲ್ಲಿ ಶ್ರೀರಾಮಚಂದ್ರನು ತನ್ನ ಸಹೋದರರೊಡನೆ ಆಟವಾಡುತ್ತಿದ್ದಾಗ ತನ್ನ ಸಹೋದರರನ್ನೇ ಗೆಲ್ಲಿಸುತ್ತಿದ್ದು ತಾನು ಸೋತುಹೋಗುತ್ತಿದ್ದನು. </p>
<p class="Text">ಅಯೋಧ್ಯಾಕಾಂಡದಲ್ಲಿ ಭರತನು ಹೇಳುತ್ತಾನೆ —</p>
<p class="Shlok">ಮೈ<span class="char-style-override-6">ಂ</span> ಪ್ರಭು ಕೃಪಾ ರೀತಿ ಜಿಯ ಜೋಹೀ । </p>
<p class="Shlok">ರಾಹೇಹು ಖೇಲಜಿತಾವಹಿ<span class="char-style-override-6">ಂ</span> ಮೋಹೀ ॥</p>
<p class="Text">ನಾನು ಪ್ರಭುವಿನ ಕೃಪೆಯ ರೀತಿಯನ್ನು ಹೃದಯದಲ್ಲಿ ಸುರಕ್ಷಿತವಾಗಿಟ್ಟಿದ್ದೇನೆ. ಆಟದಲ್ಲಿ ತಾನು ಸೋತರೂ ನನ್ನನ್ನು ಗೆಲ್ಲಿಸಿ ಸಂತೋಷಪಡುತ್ತಿದ್ದನು. ನನ್ನನ್ನು ಸಂತೋಷಗೊಳಿಸುತ್ತಿದ್ದರು. </p>
<p class="Text">ತುಲಸೀದಾಸರು ವಿನಯ ಪತ್ರಿಕೆಯ 100ನೇ ಪದದಲ್ಲಿ ಹೇಳಿದ್ದಾರೆ —</p>
<p class="Shlok">ಖೇಲತ ಸಂಗ ಅನುಜ ಬಾಲಕ ನಿತ, ಜೋಗವತ್ ಅನಟ ಅಪಾಉ ।</p>
<p class="Shlok">ಜೀತಿ ಹಾರಿ ಚುಚುಕಾರಿ ದುಲಾರತ, ದೇತ ವಿವಾವತ ದಾ ಉ ॥</p>
<p class="Text">‘ಅನುಜನೋಡನೆ ರಾಮನು ಪ್ರತಿದಿನ ಆಟವಾಡುತ್ತಿದ್ದನು. ಆಟದಲ್ಲಿ ಗೆದ್ದರೂ ಸಹ ಸೋಲನ್ನು ತನ್ನದಾಗಿಸಿಕೊಂಡು ಸೋದರರನ್ನು ಪ್ರಸನ್ನಗೊಳಿಸುವುದಕ್ಕೋಸ್ಕರ ಪ್ರೇಮದಿಂದ ಶ್ರೀರಾಮನು ಅವರನ್ನು ಪ್ರಶಂಸಿಸಿ ಪ್ರೋತ್ಸಾಹಿಸುತ್ತಿದ್ದನು.’</p>
<p class="Text">ಈ ಪ್ರಕಾರವಾಗಿ ಶ್ರೀರಾಮನು ತನ್ನ ಗೆಲುವಿನಲ್ಲಿಯೂ ಸೋಲನ್ನು ಒಪ್ಪಿಕೊಳ್ಳುತ್ತಿದ್ದನು ಮತ್ತು ತಮ್ಮಂದಿರನ್ನು ಪ್ರಸನ್ನಗೊಳಿಸುವುದಕ್ಕಾಗಿ ಅವರನ್ನು ಪ್ರೇಮದಿಂದ ಕೊಂಡಾಡಿ ಪ್ರೋತ್ಸಾಹಿಸುತ್ತಿದ್ದನು. ಮರ್ಯಾದಾಪುರುಷೋತ್ತಮ ಶ್ರೀರಾಮನ ಇಂತಹ ತ್ಯಾಗಪೂರ್ಣ ಪದ್ಧತಿಯನ್ನು ಬಾಲಕರು ಕಲಿಯಬೇಕು.</p>
<p class="Text">ಯುವರಾಜ ಪದವಿ-ಪ್ರಾಪ್ತಿಯ ಅವಕಾಶ ಶ್ರೀರಾಮನ ಮುಂದೆ ಬಂದಾಗ ಆ ಸಮಯದಲ್ಲಿ ಎಷ್ಟು ಓದಾರ್ಯಪೂರ್ವಕ ವ್ಯವಹಾರ ಮಾಡುತ್ತಾರೆ! </p>
<p class="Text">ಅಯೋಧ್ಯಾಕಾಂಡದಲ್ಲಿ ರಾಮನು ಹೇಳುತ್ತಾನೆ —</p>
<p class="Shlok">ಜನಮೇ ಏಕಸಂಗಸ ಭಾಈ ।</p>
<p class="Shlok">ಭೋಜನ ಸಯನ ಕೇಲಿ ಲರಿಕಾಈ ॥</p>
<p class="Shlok">ಕರನಬೇಧ ಉಪಖೀತ ಬಿಆಹಾ । </p>
<p class="Shlok">ಸಂಗ ಸಂಗ ಸಬ ಭಯೇ ಉಛಾ ಹಾ ॥</p>
<p class="Shlok">ಬಿಮಲ ಬಂಸ ಯಹು ಅನುಚಿತ ಏಕೂ ।</p>
<p class="Shlok">ಬಂಧು ಬಿಹಾಯಿ ಬಡೇಹಿ ಅಭಿಷೇಕೂ ॥</p>
<p class="Text">‘ನಾವು ಸೋದರರಲ್ಲ ಒಟ್ಟಿಗೆ ಜನಿಸಿದೆವು, ಊಟ-ಉಡಿಗೆ, ಮಲಗುವುದು, ಆಟ-ಪಾಟ, ಕರ್ಣವೇಧ, ಉಪನಯನ ಮತ್ತು ವಿವಾಹಾದಿ ಎಲ್ಲ ಉತ್ಸವಗಳೂ ಜೊತೆ-ಜೊತೆಗೇ ಆದುವು; ಆದರೆ ಸೋದರರನ್ನು ಬಿಟ್ಟು ಕೇವಲ ನನಗೊಬ್ಬನಿಗೇ ಯುವರಾಜ ಪದವಿಯನ್ನು ಕೊಡಲಾಗುತ್ತಿದೆಯಲ್ಲಾ ಇದು ನಿರ್ಮಲವಾದ ರಘುಕುಲದ ಎಂತಹ ಅನುಚಿತವಾದ ರೀತಿಯಾಗಿದೆ!’- ಇದರಿಂದ ನಾವು ಸೋದರರಲ್ಲಿ ಸಮಭಾವದಿಂದ ವ್ಯವಹಾರ ಮಾಡಬೇಕೆಂಬ ಶಿಕ್ಷಣವನ್ನು ಪಡೆಯಬೇಕು.</p>
<p class="Text">ಕೈಕೇಯಿಯು ಭರತನಿಗೆ ರಾಜಸಿಂಹಾಸನವನ್ನೂ ಮತ್ತು ರಾಮನಿಗೆ ಹದಿನಾಲ್ಕು ವರ್ಷಗಳ ವನವಾಸನವನ್ನೂ ವರವಾಗಿ ಬೇಡಿದಾಗ ದಶರಥನು ಅತಿವ್ಯಾಕುಲನಾದನು. ಆ ಸಮಯದಲ್ಲಿ ಕೈಕೇಯಿಯ ಆಜ್ಞೆಯಂತೆ ಸುಮಂತ್ರನು ಶ್ರೀರಾಮನನ್ನು ಕರೆಯಲು ಹೋಗಿ ಅವನನ್ನು ಜೊತೆಯಲ್ಲಿ ಕರೆತಂದನು. ಶ್ರೀರಾಮನು ಬರುತ್ತಲೇ ತಂದೆಯ ಮಲಿನ ಮುಖವನ್ನು ಗಮನಿಸಿ ಅವರ ವ್ಯಾಕುಲತೆಗೆ ಕಾರಣವನ್ನು ಕೇಳಿದನು. ಅದಕ್ಕೆ ಮಾತೆ ಕೈಕೇಯಿಯು ಮೊದಲಿಂದ ಕೊನೆಯವರೆಗೆ ನಡೆದ ಎಲ್ಲ ಘಟನೆಗಳ ವಿವರವನ್ನು ತಿಳಿಸುತ್ತ ಹೇಳಿದಳು — ‘ಮಗನೆ! ನಿನ್ನ ತಂದೆಯವರು ನಿನಗೆ ವನಕ್ಕೆ ಹೋಗು ಎಂದು ಆಜ್ಞಾಪಿಸುವುದಕ್ಕೆ ಸಂಕೋಚಪಡುತ್ತಿದ್ದಾರೆ; ದುಃಖಕ್ಕೆ ಬೇರಾವ ಕಾರಣವೂ ಇಲ್ಲ. ನೀನು ತಂದೆ-ತಾಯಿಯರ ಭಕ್ತನಾಗಿರುವೆ, ಆದ್ದರಿಂದ ತಂದೆಯವರ ಆಜ್ಞೆಯನ್ನು ಪಾಲಿಸಿ ತಂದೆಯನ್ನು ಕ್ಲೇಶದಿಂದ ಉಳಿಸು’ ಇದಕ್ಕೆ ಶ್ರೀರಾಮನು ಹೇಳಿದನು- ‘ಇದರಲ್ಲಾದರೋ ಎಲ್ಲ ಪ್ರಕಾರದಿಂದ ನನ್ನ ಪರಮ ಹಿತವೇ ತುಂಬಿದೆ. ವನದಲ್ಲಿ ಮುನಿಗಳನ್ನು ಭೇಟಿಯಾಗುವುದು, ತಂದೆಯ ಆಜ್ಞಾಪಾಲನೆ, ನಿಮ್ಮ ಸಮ್ಮತಿ ಮತ್ತು ಪ್ರಾಣಪ್ರಿಯ ಅನುಜನಿಗೆ ರಾಜಸಿಂಹಾಸನಪ್ರಾಪ್ತಿ - ಇದಕ್ಕಿಂತ ಮಿಗಿಲಾಗಿ ನನಗೆ ಬೇರಾವ ಲಾಭದ ವಿಷಯವಿದ್ದೀತು? ಇಂತಹ ಸನ್ನಿವೇಶದಲ್ಲಿ ನಾನು ‘ಒಲ್ಲೆ’ ಎನ್ನುವೆನಾದರೆ ಮೂರ್ಖರಲ್ಲಿ ಅಗ್ರಗಣ್ಯನೆಂದು ಎಣಿಸಲ್ಪಡುತ್ತೇನೆ’ — ಮಾನಸದಲ್ಲಿ ಭಗವಂತನ ವಚನ ಈ ಪ್ರಕಾರವಾಗಿದೆ —</p>
<p class="Shlok">ಮುನಿಗನ ಮಿಲನು ಬಿಸೇಷಿ ಖತ ಸಬಹಿ ಭಾಂತಿ ಹಿತ ಮೋರ ।</p>
<p class="Shlok">ತೇಹಿ ಮಹ ಪಿತು ಆಯಸು ಬಹುರಿ ಸಂಮತ ಜನನೀ ತೋರ ॥</p>
<p class="Shlok">ಭರತು ಪ್ರಾನಪ್ರಿಯ ಪಾವಹಿ ರಾಜೂ । </p>
<p class="Shlok">ವಿಧಿ ಸಬ ವಿಧಿ ಮೋಹಿ ಸನಮುಖ ಆಜೂ ॥</p>
<p class="Shlok">ಜೌ<span class="char-style-override-6">ಂ</span> ನ ಜಾಉ ಬನ ಐಸೇಹು ಕಾಜಾ ।</p>
<p class="Shlok">ಪ್ರಥಮ ಗನಿಅ ಮೋಹಿ ಮೂಢ ಸಮಾಜಾ ॥</p>
<p class="Text">ಮರ್ಯಾದಾಪುರುಷೋತ್ತಮ ಶ್ರೀರಾಮನದು ಎಷ್ಟು ಉಚ್ಚಕೋಟಿಯ, ಸ್ವಾರ್ಥತ್ಯಾಗಪೂರ್ಣ ವಿನಯದಿಂದ ಕೂಡಿದ ಆದರ್ಶ ವ್ಯವಹಾರವಾಗಿದೆ! ಇದರಿಂದ ನಾವು ವಿಶೇಷ ಶಿಕ್ಷಣವನ್ನು ಪಡೆಯಬೇಕು. </p>
<p class="Text">ಭಗವಂತನಾದ ಶ್ರೀರಾಮನು ವನಕ್ಕೆ ತೆರಳುವ ಸಮಯದಲ್ಲಿ ಮಾತೆ ಕೌಸಲ್ಯೆಯೊಡನೆ ಮಾಡಿದ ವ್ಯವಹಾರದಲ್ಲಿ ನೀತಿ, ಧರ್ಮ ಮತ್ತು ಸ್ವಾರ್ಥತ್ಯಾಗದ ಅನುಪಮ ಭಾವ ತುಂಬಿದೆ. ತಾಯಿ ಕೌಸಲ್ಯೆಯು ಧರ್ಮಶಾಸ್ತ್ರಕ್ಕನುಸಾರವಾಗಿ, ಕೇವಲ ತಂದೆಯ ಆಜ್ಞೆ ಮಾತ್ರವೇ ಆಗಿದ್ದರೆ ವನಕ್ಕೆ ಹೋಗಬಾರದೆಂದೂ ಒಂದು ವೇಳೆ ತಂದೆ ದಶರಥ ಹಾಗೂ ಮಾತೆ ಕೈಕೇಯಿ- ಇಬ್ಬರ ಆಜ್ಞೆಯಾ ಇದ್ದರೆ ವನಕ್ಕೆ ಹೋಗಲು ಆಜ್ಞೆ ಕೊಡುತ್ತಾಳೆ —</p>
<p class="Shlok">ಜೌ<span class="char-style-override-6">ಂ</span> ಕೇವಲ ಪಿತು ಆಯಸು ತಾತಾ ।</p>
<p class="Shlok">ತೌ ಜನಿ ಜೌಹು ಜೌನಿ ಬಡಿ ಮಾತಾ ॥</p>
<p class="Shlok">ಜೌ ಪಿತು ಮಾತು ಹೆಉ ಬನ ಜಾನಾ ।</p>
<p class="Shlok">ತೌ ಕಾನನ ಸತ ಅವಧ ಸಮಾನಾ ॥</p>
<p class="Text">ವನಗಮನದ ಸಮಯದಲ್ಲಿ ಸೀತಾದೇವಿ ಭಗವಾನ್ ರಾಮನೊಡನೆ ಹೋಗಲು ಆಜ್ಞೆ ಬೇಡುತ್ತಿದ್ದಾಳೆ; ಆದರೆ ಭಗವಂತನು ವನವಾಸದ ಭಯಾನಕ ಕಷ್ಟಗಳನ್ನು ಗಮನದಲ್ಲಿಟ್ಟು ಅವಳನ್ನು ಅಯೋಧ್ಯೆಯಲ್ಲಿಯೇ ಇರಲು ಹೇಳಿದನು- ಅವನು ಹೇಳುತ್ತಾನೆ —</p>
<p class="Shlok">ಆಪನ ಮೋರ ನೀಕ ಜೌ<span class="char-style-override-6">ಂ</span> ಚಹಹೂ ।</p>
<p class="Shlok">ವಚನು ಹಮಾರ ಮಾನಿ ಗೃಹ ರಹಹೂ ॥</p>
<p class="Shlok">ಆಯಸು ಮೋರ ಸಾಸು ಸೇವಕಾಈ ।</p>
<p class="Shlok">ಸಬ ವಿಧಿ ಭಾಮಿನಿ ಭವನ ಭಲಾ ಈ ॥</p>
<p class="Shlok">******</p>
<p class="Shlok">ಕಾನನು ಕರಿನ ಭಯಂಕರುಭಾರೀ ।</p>
<p class="Shlok">ಘೋರ ಘಾಮು ಹಿಮ ಬಾರಿ ಬಯಾರೀ ॥</p>
<p class="Shlok">ಕುಸ ಕಂಟಕ ಮಗ ಕಾಂಕರ ನಾನಾ ।</p>
<p class="Shlok">ಚಲಬ ಪಯಾದೇಹಿ<span class="char-style-override-6">ಂ</span> ಬಿನು ಪದತ್ರಾನಾ ॥</p>
<p class="Text">‘ನನ್ನ ಮತ್ತು ನಿನ್ನ ಒಳಿತನ್ನು ಬಯಸುವೆಯಾದರೆ ನನ್ನ ಮಾತನ್ನು ಒಪ್ಪಿಕೊಂಡು ಮನೆಯಲ್ಲಿರು. ಎಲೈ ಭಾಮಿನಿ! ನನ್ನ ಆಜ್ಞೆಯ ಪಾಲನೆಯಾಗುವುದು, ಅತ್ತೆಯ ಸೇವೆಯೂ ಆಗುವುದು. ಮನೆಯಲ್ಲಿರುವುದರಿಂದ ಎಲ್ಲ ಪ್ರಕಾರದ ಒಳಿತಾಗುವುದು.’ ‘ಎಲೈ ಭಾಮೆ! ಪ್ರೇಮವಶಳಾಗಿ ಹಟ ಮಾಡುವೆಯಾದರೆ ಪರಿಣಾಮ ದುಃಖಕರವಾಗುವುದು. ದಾರಿಯಲ್ಲಿ ಹುಲ್ಲೂ ಮುಳ್ಳು ಮತ್ತು ಬಹು ನುರುಜು ಕಲ್ಲುಗಳಿವೆ. ಅವುಗಳ ಮೇಲೆ ಬರಿಗಾಲಿನಲ್ಲಿ ನಡೆಯಬೇಕಾಗುವುದು.’</p>
<p class="Text">ಇದಕ್ಕೆ ಪತಿವ್ರತಾ ಶಿರೋಮಣಿಯಾದ ಸೀತೆಯು ವನಗಮನದ ದುಃಖಗಳಿಗಿಂತಲೂ ಮಿಗಿಲಾಗಿ ಪತಿವಿಯೋಗಜನಿತ ದುಃಖವನ್ನು ಅಧಿಕವೆಂದು ಪರಿಗಣಿಸಿ ಪ್ರೇಮಪೂರ್ವಕವಾಗಿ ವನಕ್ಕೆ ತೆರಳಲು ಒತ್ತಾಯಪಡಿಸಿದಳು. ಆಗ ಭಗವಾನ್ ಶ್ರೀರಾಮನು — ನಾನು ಇವಳನ್ನು ವನಕ್ಕೆ ನನ್ನ ಜೊತೆಯಲ್ಲಿ ಕರೆದುಕೊಂಡು ಹೋಗುವುದಿಲ್ಲವಾದರೆ ಇವಳು ಪ್ರಾಣತ್ಯಾಗ ಮಾಡುವಳೇ ವಿನಃ ಜೊತೆಯಲ್ಲಿ ಬರುವ ಆಗ್ರಹವನ್ನು ಬಿಡುವುದಿಲ್ಲ ಎಂದು ಯೋಚಿಸಿ ಭಗವಂತನು ಅವಳಿಗೆ ಸಂಗಡ ಬರಲು ಆಜ್ಞಾಪಿಸಿದನು. ಮಾನಸದಲ್ಲಿ ವರ್ಣಿತವಾದ ಸೀತೆ ಮತ್ತು ಶ್ರೀರಾಮನ ಈ ಪ್ರೇಮಪೂರ್ಣ ಸಂವಾದವು ಆಚರಣೆಯಲ್ಲಿ ತರುವಲ್ಲಿ ಗಮನಾರ್ಹವಾಗಿದೆ.</p>
<p class="Text">ಸೀತೆಯು ಹೇಳುತ್ತಾಳೆ —</p>
<p class="Shlok">ಐಸೆಉ ವಚನ ಕಠೋರ ಸುನಿ ಜೌ<span class="char-style-override-6">ಂ</span> ನ ಹೃದಉ ಬಿಲಗಾನ್ ।</p>
<p class="Shlok">ತೌ ಪ್ರಭು ವಿಷಮ ಬಿಯೋಗ ದುಃಖ ಸಹಿಹಹಿಂ ಪಾವರ ಪರಾನ್ ॥</p>
<p class="Shlok">ಅಸ ಕಹಿ ಸೀಯ ವಿಕಲ ಭಇ ಭಾರೀ ।</p>
<p class="Shlok">ಬಚನ ಬಿಯೋನು ನ ಸಕೀ ಸಂಭಾರೀ ॥</p>
<p class="Text">‘ಇಂತಹ ಕಠೋರ ವಚನವನ್ನು ಕೇಳಿಯೂ ನನ್ನ ಹೃದಯ ಒಡೆದುಹೋಗಲಿಲ್ಲವೆಂದಾದರೆ, ಹೇ ಪ್ರಭು! (ನನಗನ್ನಿಸುವುದೇನೆಂದರೆ) ಈ ಪಾಮರ ಪ್ರಾಣಗಳು ನಿಮ್ಮ ವಿಯೋಗದ ಭೀಷಣ ದುಃಖವನ್ನು ಸಹಿಸುವುವು.’ ಹೀಗೆ ಹೇಳಿ ಸೀತೆಯು ವ್ಯಾಕುಲಳಾದಳು. ಅವಳು ವಚನಮಾತ್ರ ವಿಯೋಗವನ್ನೂ ಸಹಿಸಲಾರದಾದಳು. ಯಾವಾಗ ಈ ಪ್ರಕಾರವಾಗಿ ಸೀತೆಗೆ ಅಧೀರ ಅವಸ್ಥೆಯುಂಟಾಯಿತೋ ಆಗ —</p>
<p class="Shlok">ದೇಖಿ ದಸಾ ರಘುಪತಿ ಜಿಯ ಜಾನಾ । </p>
<p class="Shlok">ಹಠಿ ರಾಖೇ<span class="char-style-override-6">ಂ</span> ನಹಿ<span class="char-style-override-6">ಂ</span> ರಾಖಿಹಿ ಪ್ರಾನಾ ॥</p>
<p class="Shlok">ಕಹೆಉ ಕೃಪಾಲ ಭಾನುಕುಲನಾಥಾ । </p>
<p class="Shlok">ಪರಿಹರಿ ಸೋಚು ಚಲಹು ಬನ ಸಾಥಾ ॥</p>
<p class="Text">[ಅವಳ ಈ ಸ್ಥಿತಿಯನ್ನು ನೋಡಿ ಶ್ರೀರಾಮನು ‘ಹಠ ಪೂರ್ವಕವಾಗಿ ಇವಳನ್ನು ನಾನು ಇಲ್ಲಿ ಬಿಟ್ಟು ಹೋದಲ್ಲಿ ಇವಳು ಪ್ರಾಣಸಹಿತ ಉಳಿಯಲಾರಳು’ ಎಂದು ಮನಸ್ಸಿನಲ್ಲಿ ನಿಶ್ಚಯಿಸಿದನು. ಆಗ ಕೃಪಾಳುವೂ, ಸೂರ್ಯಕುಲದ ಸ್ವಾಮಿಯೂ ಆದ ಶ್ರೀರಾಮಚಂದ್ರನು ‘ಚಿಂತಾರಹಿತಳಾಗಿ ನನ್ನ ಸಂಗಡ ವನಕ್ಕೆ ಹೊರಡು’ ಎಂದು ಹೇಳಿದನು.]</p>
<p class="Text">ಇದೇ ಪ್ರಕಾರ ಭಗವಾನ್ ಶ್ರೀರಾಮನು ಲಕ್ಷ್ಮಣನಿಗೆ ತಂದೆ-ತಾಯಿಯರ ಸೇವೆ ಮಾಡಿಕೊಂಡಿರು ಎಂದು ಹೇಳುತ್ತಾನೆ— </p>
<p class="Shlok">ಮಾತು ಪಿತಾ ಗುರು ಸ್ವಾಮಿ ಸಿಖ ಸಿರ ಧರಿ ಕರಹಿ<span class="char-style-override-6">ಂ</span> ಸುಭಾಯ ।</p>
<p class="Shlok">ಲಹೇಉ ಲಾಭು ತಿನ್ಹ ಜನಮ ಕರ ನತರು ಜನಮು ಜಗಜಾಯ ॥</p>
<p class="Shlok">ಅಸ ಜಿಯ ಜಾನಿ ಸುನಹು ಸಿಖ ಭಾಈ ।</p>
<p class="Shlok">ಕರಹು ಮಾತು ಪಿತು ಪದ ಸೇವಕಾಈ ।।</p>
<p class="Shlok">ಭವನ ಭರತು ರಿಪುಸೂದನ ನಾಹೀ<span class="char-style-override-6">ಂ</span> ।</p>
<p class="Shlok">ರಾಉ ಬೃದ್ಧ ಮಮ ದುಖು ಮನ ಮಾಹೀ<span class="char-style-override-6">ಂ </span>॥</p>
<p class="Shlok">****</p>
<p class="Shlok">ರಹಹು ತಾತ ಅಸಿ ನೀತಿ ಬಿಚಾರೀ ।</p>
<p class="Shlok">ಸುನತ ಲಖನು ಭಏ ಬ್ಯಾಕುಲ ಭಾರೀ ॥</p>
<p class="Text">ತಂದೆ-ತಾಯಿ, ಗುರು ಮತ್ತು ದೈವದ ಶಿಕ್ಷಣವನ್ನು ಸ್ವಾಭಾವಿಕವಾಗಿಯೇ ಶಿರಸಾವಹಿಸಿ ಪಾಲಿಸುವವರೇ ದೊರೆತ ಜನ್ಮದ ಲಾಭವನ್ನು ಪಡೆಯುವರು. ಇಲ್ಲವೇ ಜಗತ್ತಿನಲ್ಲಿ ಜನ್ಮವು ವ್ಯಥವೇ ಆಗುವುದು. ಎಲೈ ಸೋದರನೆ! ಹೃದಯದಲ್ಲಿ ಈ ರೀತಿ ತಿಳಿದು ನನ್ನ ಮಾತನ್ನು ಕೇಳಿ ಮಾತಾ-ಪಿತೃಗಳ ಚರಣ ಸೇವೆಯನ್ನು ಮಾಡು. ಭರತ ಮತ್ತು ಶತುೃಘ್ನರು ಮನೆಯಲ್ಲಿಲ್ಲ, ಮಹಾರಾಜರು ವೃದ್ಧರಾಗಿದ್ದಾರೆ, ಮತ್ತು ಅವರ ಮನಸ್ಸು ನನ್ನ ಅಗಲುವಿಕೆಯ ದುಃಖದಲ್ಲಿ ಮುಳುಗಿದೆ. ಎಲೈ ಸೋದರನೆ! ಇಂತಹ ನೀತಿಯನ್ನು ವಿಚಾರಮಾಡಿ ನೀನು ಮನೆಯಲ್ಲಿರು. ಇದನ್ನು ಕೇಳುತ್ತಲೇ ಲಕ್ಷ್ಮಣನು ಬಹು ವ್ಯಾಕಲಚಿತ್ತನಾದನು. </p>
<p class="Text">ಆಗ ಲಕ್ಷ್ಮಣನು ಹೇಳಿದನು —</p>
<p class="Shlok">ದೀನ್ಹಿ ಮೋಹಿ ಸಿಖ ನೀಕಿ ಗೋಸಾಈ<span class="char-style-override-6">ಂ</span> ।</p>
<p class="Shlok">ಲಾಗಿ ಅಗಮ ಅಪನೀ ಕದರಾ ಈ<span class="char-style-override-6">ಂ</span> ॥</p>
<p class="Shlok">****</p>
<p class="Shlok">ಮೋರೇ ಸಬಇ ಏಕ ತುಮ್ಹ ಸ್ವಾಮೀ । </p>
<p class="Shlok">ದೀನ ಬಂಧು ಉರ ಅಂತರಜಾಮಿ ॥</p>
<p class="Text">ಹೇ ಸ್ವಾಮಿ! ನೀವು ನನಗೆ ಒಳ್ಳೆಯ ಶಿಕ್ಷಣವನ್ನೇ ಕೊಟ್ಟಿರುವಿರಿ, ಆದರೆ ನನ್ನ ಹೇಡಿತನದಿಂದಾಗಿ (ಅಸಾಮರ್ಥ್ಯದಿಂದಾಗಿ) ಅದು ನನ್ನ ಶಕ್ತಿ-ಸಾಮರ್ಥ್ಯಗಳಿಗೆ ಮೀರಿದುದಾಗಿದೆ. ಹೇ ಸ್ವಾಮಿ! ದೀನಬಂಧು! ಹೇ ಎಲ್ಲರ ಹೃದಯಾಂತರಾಳವನ್ನು ಬಲ್ಲ ಸ್ವಾಮಿಯೇ! ನನಗಾದರೋ ಸರ್ವಸ್ವವೂ ನೀವೇ ಆಗಿದ್ದೀರಿ.</p>
<p class="Shlok">ಮನ ಕ್ರಮ ವಚನ ಚರನ ರತ ಹೋಈ ।</p>
<p class="Shlok">ಕೃಪಾಸಿಂಧು ಪರಿಹರಿಅ ಕಿ ಸೋಈ ॥</p>
<p class="Text">ಆದರೆ ಸ್ವಾಮಿ ಯಾರು ಮನಸ್ಸು, ವಚನ ಮತ್ತು ಕರ್ಮಗಳಿಂದ ನಿಮ್ಮ ಚರಣಗಳನ್ನು ಪ್ರೇಮಿಸುತ್ತಾರೆಯೋ ಹೇ ಕೃಪಾಸಿಂಧು ಅವರನ್ನು ತ್ಯಜಿಸುವುದು ಯೋಗ್ಯವೇ? ಲಕ್ಷ್ಮಣನ ಇಂತಹ ಪ್ರೇಮಪೂರ್ವಕ ಆಗ್ರಹವನ್ನು ಮಾಡಿದಾಗ ಶ್ರೀರಾಮನು ಲಕ್ಷ್ಮಣನ ಪ್ರಸನ್ನತೆಗಾಗಿ ಮಾತೆಯಾದ ಸುಮಿತ್ರೆಯ ಅಪ್ಪಣೆಯನ್ನು ಪಡೆದು ಜೊತೆಯಲ್ಲಿ ಹೊರಡಲು ಆಜ್ಞಾಪಿಸಿದನು —</p>
<p class="Shlok">ಮಾಂಗಹು ಬಿದಾ ಮಾತು ಸನ ಜಾಈ ।</p>
<p class="Shlok">ಆವಹು ಬೇಗಿ ಚಲಹು ಬನ ಭಾಈ ॥</p>
<p class="Text">‘ಎಲೈ ಸೋದರನೇ! ಹೋಗಿ ಮಾತೆಯಿಂದ ಬೀಳ್ಕೊಂಡು ಬಾ ಮತ್ತು ಶೀಘ್ರವಾಗಿ ವನಕ್ಕೆ ಹೊರಡು’</p>
<p class="Text">ಇಲ್ಲಿ ಭಗವಾನ್ ಶ್ರೀರಾಮನ ಮತ್ತು ಲಕ್ಷ್ಮಣನ - ಇಬ್ಬರ ಸ್ವಾರ್ಥತ್ಯಾಗಪೂರ್ವಕವಾದ ಭ್ರಾತೃ-ಪ್ರೇವುವು ಪ್ರಶಂಸನೀಯವಾಗಿದೆ. ಮೇಲೆ ಹೇಳಿದ ವನಗಮನದ ಪ್ರಸಂಗದಲ್ಲಿ ಶ್ರೀರಾಮನ ಭ್ರಾತೃಪ್ರೇಮ, ಮಾತಾ-ಪಿತೃಗಳ ಆಜ್ಞಾಪಾಲನೆ, ರಾಜ್ಯಪದದಂತಹ ಮಹಾನ್ ಸ್ವಾರ್ಥದತ್ಯಾಗ ಮತ್ತು ವನವಾಸದಂತಹ ಕಷ್ಟಕರವಾದ ಕಾರ್ಯಕ್ಕೆ ಆನಂದದ ರೂಪವನ್ನು ಕೊಡುವುದು ಮುಂತಾದುವು ಆದರ್ಶ ವ್ಯವಹಾರಗಳಾಗಿವೆ. ಇವುಗಳಿಂದ ಬಾಲಕರು ವಿಶೇಷವಾಗಿ ಶಿಕ್ಷಣವನ್ನು ಪಡೆಯಬೇಕು. </p>
<p class="Text">ಭಗವಾನ್ ಶ್ರೀರಾಮನು ಸೀತಾ-ಲಕ್ಷ್ಮಣ ಸಮೇತನಾಗಿ ವನಕ್ಕೆ ತೆರಳಿದನು. ನಂತರ ತಂದೆ ದಶರಥನು ಶ್ರೀರಾಮನ ವಿಯೋಗದಲ್ಲಿ ಪ್ರಾಣಗಳನ್ನು ಪರಿತ್ಯಜಿಸಿದನು. ಭರತನು ಅಜ್ಜನ ಮನೆಯಿಂದ ಅಯೋಧ್ಯೆಗೆ ಬಂದಾಗ ಅಲ್ಲಿನ ಪರಿಸ್ಥಿತಿಯನ್ನು ನೋಡಿ ಅತ್ಯಂತ ದುಃಖಿತನಾದನು. ಅವನು ಧೈರ್ಯವನ್ನು ತಂದುಕೊಂಡು ತಂದೆಯ ಅಂತ್ಯಕ್ರಿಯೆಯನ್ನು ಮಾಡಿದನು. ಇದಾದನಂತರ ತಾಯಿಯರು ಹಾಗೂ ವಸಿಷ್ಠರೇ ಮೊದಲಾಗಿ ಗುರುಜನರು ರಾಜ್ಯಾಭಿಷೇಕ ಮಾಡಿಕೊಳ್ಳಲು ಅವನನ್ನು ಬಹುವಾಗಿ ಆಗ್ರಹಪಡಿಸಿದರು, ಆದರೆ ಭರತನು ಸ್ವೀಕರಿಸದೆ ಹೇಳಿದ —</p>
<p class="Shlok">ಮೋಹಿ ಉಪದೇಸು ದೀನ್ಹ ಗುರು ನೀಕಾ । </p>
<p class="Shlok">ಪ್ರಜಾ ಸಚಿವ ಸಂಮತ ಸಬಹೀ ಕಾ ॥</p>
<p class="Shlok">ಮಾತು ಉಚಿತ ಧರಿ ಆಯಸು ದೀನ್ಹಾ ।</p>
<p class="Shlok">ಅವಸಿ ಸೀಸ ಧರಿ ಚಾಹಉಂ ಕೀನ್ಹಾ ॥</p>
<p class="Shlok">ಗುರು ಪಿತು ಮಾತು ಸ್ವಾಮಿ ಹಿತ ಬಾನೀ ।</p>
<p class="Shlok">ಸುನಿ ಮನ ಮುದಿತ ಕರಿಅ ಭಲಿಜಾ ನೀ ॥</p>
<p class="Shlok">* * * * *</p>
<p class="Shlok">ಅಬ ತುಮ್ಹ ಬಿನಯ ಮೋರಿ ಸುನಿಲೇಹೂ ।</p>
<p class="Shlok">ಮೋಹಿ ಅನುಹರತ ಸಿಖಾವನು ದೇಹೂ ॥</p>
<p class="Shlok">ಊತರು ದೇಉಂ ಛಮಬ ಅಪರಾಧೂ ।</p>
<p class="Shlok">ದುಃಖಿತ ದೋಷ ಗುನ ಗನಹಿಂ ನ ಸಾಧೂ ॥</p>
<p class="Shlok">ಪಿತು ಸುರುಪುರ ಸಿಯ ರಾಮು ಬನ ಕರನ ಕಹಹು ಮೋಹಿ ರಾಜು ।</p>
<p class="Shlok">ಏಹಿ ತೇ<span class="char-style-override-6">ಂ</span> ಜಾನಹು ಮೋರ ಹಿತ ಕೈ ಆಪನ ಬಡ ಕಾಜು ॥</p>
<p class="Text">ಗುರುಗಳು ನನಗೆ ಒಳ್ಳೆಯ ಉಪದೇಶವೇ ಮಾಡಿದ್ದಾರೆ. ಇದಲ್ಲದೆ ಪ್ರಜೆಗಳು, ಮಂತ್ರಿ ಮೊದಲಾದವರೆಲ್ಲರಿಗೂ ಇದೇ ಸಮ್ಮತವಾಗಿದೆ. ತಾಯಿಯೂ ಸಹ ಉಚಿತವಾದುದೆಂದು ತಿಳಿದು ಆಜ್ಞೆಮಾಡಿದ್ದಾಳೆ ಮತ್ತು ನಾನೂ ಸಹ ಖಂಡಿತವಾಗಿ ಅದನ್ನು ಶಿರಸಾವಹಿಸಿ ಹಾಗೇ ಮಾಡಲು ಬಯಸುತ್ತೇನೆ. ಏಕೆಂದರೆ ಗುರುಗಳು, ತಂದೆ, ತಾಯಿ, ಸ್ವಾಮಿ ಮತ್ತು ಮಿತ್ರರ ವಾಣಿಯನ್ನು ಕೇಳಿ ಪ್ರಸನ್ನ ಮನಸ್ಸಿನಿಂದ ಒಳ್ಳೆಯದೆಂದು ಅರಿತು ಅದರಂತೆ ಮಾಡಬೇಕು. ಈಗ ನೀವುಗಳು ನನ್ನ ವಿನಂತಿಯನ್ನು ಕೇಳಿ ಮತ್ತೆ ನನ್ನ ಯೋಗ್ಯತೆಗೆ ಅನುಗುಣವಾದ ಶಿಕ್ಷಣವನ್ನು ಕೊಡಿ. ನಾನು ಬದಲು ಹೇಳುತ್ತಿರುವ, ಈ ಅಪರಾಧವನ್ನು ಕ್ಷಮಿಸಿರಿ. ಸಾಧು ಪುರುಷರು ದುಃಖಿತ ಮನುಷ್ಯರ ಗುಣ-ದೋಷಗಳನ್ನು ಎಣಿಸುವುದಿಲ್ಲ. ತಂದೆಯವರು ಸ್ವರ್ಗದಲ್ಲಿದ್ದಾರೆ. ಶ್ರೀರಾಮಚಂದ್ರನು ವನದಲ್ಲಿದ್ದಾನೆ ಮತ್ತು ನನಗೆ ರಾಜ್ಯವಾಳುವಂತೆ ಹೇಳುತ್ತಿದ್ದೀರಿ. ಇದರಲ್ಲಿ ನನ್ನ ಕಲ್ಯಾಣವಾಗುವುದೆಂದು ನೀವು ಭಾವಿಸುತ್ತಿರುವಿರಾ ಅಥವಾ ಯಾವುದಾದರೂ ನಿಮ್ಮ ದೊಡ್ಡ ಕಾರ್ಯಸಾಧನೆಯಾಗುವುದೆಂದು ಬಯಸುವಿರಾ?</p>
<p class="Text">ಇದಾದನಂತರ ಭರತನು — ಮಂತ್ರಿ, ಗುರುಜನರು ಮತ್ತು ತಾಯಿಯರೊಡಗೂಡಿ ಚಿತ್ರಕೂಟಕ್ಕೆ ಹೋದನು ಮತ್ತು ಶ್ರೀರಾಮನನ್ನು ಪಟ್ಟಾಭಿಷಿಕ್ತನಾಗಬೇಕೆಂದು ಬಹಳ ವಿನಯಪೂರ್ವಕವಾಗಿ ಪ್ರಾರ್ಥಿಸಿದನು. ಚಿತ್ರಕೂಟದಲ್ಲಿ ಶ್ರೀರಾಮ ಮತ್ತು ಭರತ ಇವರ ಪರಸ್ಪರ ಮಿಲನ ಮತ್ತು ಮಾತುಕತೆಯು ಸ್ವಾರ್ಥತ್ಯಾಗಪೂರ್ವಕ ಭ್ರಾತೃಪ್ರೇಮದ ಒಂದು ಉಜ್ವಲವಾದ ಉದಾಹರಣೆಯಾಗಿದೆ. ಇಬ್ಬರು ಸೋದರರೂ ರಾಜ್ಯಪದದಂತಹ ಸ್ವಾರ್ಥವನ್ನು ಒಬ್ಬರು ಇನ್ನೊಬ್ಬರಿಗಾಗಿ ತ್ಯಾಗಮಾಡುತ್ತಿದ್ದಾರೆ. ಶ್ರೀರಾಮ-ಭರತರ ಪ್ರೇಮಮಯ ಮಿಲನಾವಸ್ಥೆಯನ್ನು ವರ್ಣಿಸುತ್ತಾ ಶ್ರೀತುಳಸೀದಾಸರು ಹೇಳುತ್ತಾರೆ—</p>
<p class="Shlok">ಪಾಹಿ ನಾಥ ಕಹಿ ಪಾಹಿ ಗೋಸಾಈ<span class="char-style-override-6">ಂ</span> । </p>
<p class="Shlok">ಭೂತಲ ಪರೇ ಲಕುಟ ಕೀ ನಾಈ<span class="char-style-override-6">ಂ</span> ॥</p>
<p class="Shlok">* * * *<span class="char-style-override-9"></span></p>
<p class="Shlok">ಬರಬಸ ಲಿಯೇ ಉಠಾಯೀ ಉರ ಲಾಏ ಕೃಪಾನಿಧಾನ । </p>
<p class="Shlok">ಭರತ ರಾಮ ಕೀ ಮಿಲನಿ ಲಖಿ ಬಿಸರೇ ಸಬಹಿ ಅಪಾನ ॥</p>
<p class="Text">[‘ಹೇ ನಾಥಾ! ರಕ್ಷಿಸು, ಹೇ ಸ್ವಾಮಿ! ರಕ್ಷಿಸು’ — ಹೀಗೆ ಅವನು (ಭರತನು) ಪೃಥ್ವಿಯ ಮೇಲೆ ದಂಡದಂತೆ ಬಿದ್ದುಬಿಟ್ಟನು. ಕೃಪಾನಿಧನನಾದ ಶ್ರೀರಾಮಚಂದ್ರನು ಅವನನ್ನು ಬಲವಂತವಾಗಿ ಎಬ್ಬಿಸಿ ಎದೆಗಪ್ಪಿಕೊಂಡನು. ಭರತ ಮತ್ತು ರಾಮನ ಮಿಲನದ ರೀತಿಯನ್ನು ನೋಡಿ ಎಲ್ಲರೂ ತಮ್ಮನ್ನು ತಾವೇ ಮರೆತರು.]</p>
<p class="Text">ನಂತರ ನಿಷಾದರಾಜ ಗುಹನು ಭಗವಂತನಿಗೆ ಹೇಳಿದನು —</p>
<p class="Shlok">ನಾಥ ನಾಥ ಮುನಿನಾಥ ಕೇ ಮಾತು ಸಕಲ ಪುರ ಲೋಗ ।</p>
<p class="Shlok">ಸೇವಕ ಸೇನಪ ಸಚಿವ ಸಬ ಆಏ ಬಿಕಲ ಬಿಯೋಗ ॥</p>
<p class="Text">ಹೇ ನಾಥ! ಮುನಿನಾಥರಾದ ವಸಿಷ್ಠರ ಜೊತೆಯಲ್ಲಿ ಎಲ್ಲ ಮಾತೆಯರೂ, ನಗರನಿವಾಸಿಗಳೂ, ಸೇವಕರು, ಸೇನಾಪತಿ, ಮಂತ್ರಿ ಹೀಗೆ ಎಲ್ಲರೂ ನಿಮ್ಮ ವಿಯೋಗದಿಂದ ವ್ಯಾಕುಲರಾಗಿ ಬಂದಿದ್ದಾರೆ ಎಂದನು. </p>
<p class="Text">ಆನಂತರ ಗುರುವಸಿಷ್ಠರು ಭರತ-ಶತ್ರುಘ್ನರಿಗೆ ಈ ಮಾತು ಹೇಳಿದರು —</p>
<p class="Shlok">ತುಮ್ಹ ಕಾನನ ಗವನಹು ದೋಉ ಭಾಈ ।</p>
<p class="Shlok">ಫೇರಿಅಹಿ<span class="char-style-override-6">ಂ</span> ಲಖನ ಸೀಯ ರಘುರಾಈ ॥</p>
<p class="Text">[ನೀವಿಬ್ಬರು ಸೋದರರು ಕಾಡಿನಲ್ಲಿದ್ದು ಸೀತಾ-ರಾಮ ಲಕ್ಷ್ಮಣರನ್ನು ಹಿಂದಿರುಗಿಸಿ ಕಳಿಸಿಕೊಡಿರಿ.]</p>
<p class="Text">ಇದನ್ನು ಕೇಳಿ ಭರತನಿಗೆ ಬಹಳ ಪ್ರಸನ್ನತೆಯುಂಟಾಗಿ ಅವನು ಹೇಳಿದನು —</p>
<p class="Shlok">ಸುನಿ ಸುಬಚನ ಹರಷೇ ದೋಉ ಭ್ರಾತಾ ।</p>
<p class="Shlok">ಭೇ ಪ್ರಮೋದ ಪರಿಪೂರನ ಗಾತಾ ।।</p>
<p class="Shlok">ಕಾನನ ಕರಉ<span class="char-style-override-6">ಂ</span> ಜನಮ ಭರಿ ಬಾಸೂ ।</p>
<p class="Shlok">ಏಹಿ ತೇ<span class="char-style-override-6">ಂ</span> ಅಧಿಕ ನ ಮೋರ ಸುಪಾಸೂ ॥</p>
<p class="Shlok">ಅಂತರಜಾಮೀ ರಾಮು ಸಿಯ ತುಮ್ಹ ಸರಬಗ್ಯ ಸುಜಾನ ।</p>
<p class="Shlok">ಜೌ<span class="char-style-override-6">ಂ</span> ಫುರ ಕಹಹು ತ ನಾಥ ನಿಜ ಕೀಜಿಅ ಬಚನು ಪ್ರವಾನ ॥</p>
<p class="Text">ಈ ವಚನವನ್ನು ಕೇಳಿ ಇಬ್ಬರು ಸೋದರರೂ ಹರ್ಷಚಿತ್ತರಾದರು. ಸಂತುಷ್ಕರಾಗಿ, ಪ್ರಮೋದಚಿತ್ತರಾಗಿ ಹಾಡತೊಡಗಿದ್ದರು. ಭರತನು ಹೇಳಿದ ‘ಈ ಜನ್ಮ ಪೂರ್ತಿಯಾಗುವವರೆಗೂ ವನವಾಸವನ್ನು ಮಾಡುವೆನು. ಇದಕ್ಕಿಂತ ಮಿಗಿಲಾದ ವಾಸಸ್ಥಾನ ಯಾವುದಿದೆ. ‘ಅಂತರ್ಯಾಮಿಯಾದ ರಾಮ-ಸೀತೆಯರೇ ನೀವು ಎಲ್ಲವನ್ನೂ ಅರಿತಿರುವ ಸರ್ವಜ್ಞರು. ನಮ್ಮ ವಚನಗಳನ್ನು ಪ್ರಮಾಣೀಕರಿಸಿ ಅದಕ್ಕನುಸಾರವಾಗಿ ಆಜ್ಞೆಮಾಡಿ.</p>
<p class="Text">ಭಗವಾನ್ ಶ್ರೀರಾಮನು ತನ್ನ ಅಸಮಂಜಸತೆಯನ್ನು ವ್ಯಕ್ತಪಡಿಸುತ್ತ ಹೇಳಿದ —</p>
<p class="Shlok">ರಾಖೆಉ ರಾಯಂ ಸತ್ಯ ಮೋಹಿ ತ್ಯಾಗೀ ।</p>
<p class="Shlok">ತನು ಪರಿಹರೆಉ ಪೇಮ ಪನ ಲಾಗೀ ॥</p>
<p class="Shlok">ತಾಸು ಬಚನ ಮೇಟತ ಮನ ಸೋಚೂ ।</p>
<p class="Shlok">ತೇಹಿ ತೇ ಅಧಿಕ ತುಮ್ಹಾರ ಸಂಕೋಚೂ ॥</p>
<p class="Shlok">* * * *<span class="char-style-override-9"></span></p>
<p class="Shlok">ದೇವ ಏಕ ಬಿನತೀ ಸುನ ಮೋರೀ । </p>
<p class="Shlok">ಉಚಿತ ಹೋಇ ತಸ ಕರಬ ಬಹೋರೀ ॥</p>
<p class="Shlok">ತಿಲಕ ಸಮಾಜು ಸಾಜಿ ಸಬು ಆನಾ ।</p>
<p class="Shlok">ಕರಿಅ ಸುಫಲ ಪ್ರಭು ಜೌಂ ಮನು ಮಾನಾ ॥</p>
<p class="Shlok">ಸಾನುಜ ಪಠಇಅ ಮೋಹಿ ಬನ ಕೀಜಿ ಅ ಸಬಹಿ ಸನಾಥ ।</p>
<p class="Shlok">ನ ತರು ಫೇರಿಅಹಿಂ ಬಂಧು ದೋಲು ನಾಥ ಚ ತಾ ಮೈ ಸಾಥ ॥</p>
<p class="Text">‘ಹೇ ದೇವ! ನೀವು ನನ್ನ ವಿನಂತಿಯನ್ನು ಕೇಳಿ ನಂತರ ನಿಮಗೆ ಯಾವುದು ಉಚಿತವಾದುದೋ ಅದನ್ನು ಮಾಡಿರಿ. ರಾಜ್ಯಾಭಿಷೇಕದ ಎಲ್ಲ ಸಾಮಗ್ರಿಗಳನ್ನೂ ಸಿದ್ಧಮಾಡಲಾಗಿದೆ. ಪ್ರಭುವಾದ ನಿಮ್ಮ ಮನಸ್ಸಿಗೆ ಒಪ್ಪಿಗೆಯಾದರೆ ಅದನ್ನು ಸಫಲವಾಗಿಸಿ.</p>
<p class="Text">‘ತಮ್ಮನಾದ ಶತ್ರುಘ್ನನೊಡನೆ ನನ್ನನ್ನು ವನಕ್ಕೆ ಕಳುಹಿಸಿ ಮತ್ತು ನೀವು ಅಯೋಧ್ಯೆಗೆ ಹಿಂದಿರುಗಿ ಎಲ್ಲರನ್ನೂ ಸನಾಥರಾಗಿಸಿರಿ. ಎಲ್ಲವಾದರೆ, ಹೇ ಪ್ರಭು! ಲಕ್ಷ್ಮಣ ಮತ್ತು ಶತ್ರುಘ್ನರಿಬ್ಬರನ್ನೂ ಹಿಂದಿರುಗಿಸಿ ಮತ್ತು ನಾನು ನಿಮ್ಮ ಸಂಗಡ ಬರಲು ಅನುಮತಿ ನೀಡಿ. ನಾನು ನಿಮ್ಮ ಜೊತೆ ಬರುವೆನು.’</p>
<p class="Text">ಈ ಪ್ರಸಂಗದಿಂದ ನಮಗೆ ಭ್ರಾತೃ-ಪ್ರೇಮ ಮತ್ತು ಸ್ವಾರ್ಥತ್ಯಾಗದ ಅಪೂರ್ವ ಶಿಕ್ಷಣ ದೊರಕುತ್ತದೆ. ಬಾಲಕರು ಇದನ್ನು ಕಲಿತುಕೊಂಡು ಲಾಭಪಡೆಯಬೇಕು.</p>
<p class="Text">ಭಗವಾನ್ ಶ್ರೀರಾಮನು ಚಿತ್ರಕೂಟದಿಂದ ಪಂಚವಟಿಗೆ ಬಂದಾಗ, ಮಾರ್ಗದಲ್ಲಿ ಅನೇಕ ಮುನಿಗಳೊಡನೆ ಭೇಟಿಯಾಯಿತು. ಆ ಮುನಿಗಳೊಡನೆ ಭಗವಾನ್ ರಾಮಚಂದ್ರನು ಬಹುರಹಸ್ಯಮಯವಾದ, ಅವನಿಗೆ ಮರ್ಯಾದೆ, ಶಿಕ್ಷಣ, ನೀತಿ, ಧರ್ಮ, ದಯೆ, ಪ್ರೇಮ ಮತ್ತು ವಿನಯದಿಂದ ಕೂಡಿದ ಸ್ವಾರ್ಥರಹಿತ, ಅನುಕರಣೀಯವಾದ, ವ್ಯವಹಾರ ಮಾಡಿದನು. </p>
<p class="Text">ಅರಣ್ಯಕಾಂಡದಲ್ಲಿ ಅತ್ರಿಮುನಿಯೊಡನೆ ಭಗವಂತನ ಎಷ್ಟು ರಹಸ್ಯಪೂರ್ಣವಾದ ಸಂವಾದವಿದೆ —</p>
<p class="Shlok">ಸಂತತ ಮೋ ಪರ ಕೃಪಾ ಕರೇಹೂ ।</p>
<p class="Shlok">ಸೇವಕ ಜಾನಿ ತಜೇಹು ಜನಿ ನೇಹೂ ॥</p>
<p class="Shlok">ಧರ್ಮ ಧುರಂಧರ ಪ್ರಭು ಕೈ ಬಾನೀ ।</p>
<p class="Shlok">ಸುನಿ ಸಪ್ರೇಮ ಬೋಲೇ ಮುನಿ ಗ್ಯಾನೀ ॥</p>
<p class="Shlok">ಜಾಸು ಕೃಪಾ ಅಜ ಸಿವ ಸನಕಾದೀ ।</p>
<p class="Shlok">ಚಹತ ಸಕಲ ಪರಮಾರಥ ಬಾದೀ ॥</p>
<p class="Shlok">ತೇ ತುಮ್ಹ ರಾಮ ಅಕಾಮ ಪಿಆರೇ ।</p>
<p class="Shlok">ದೀನ ಬಂಧು ಮೃದು ಬಚನ ಉಚಾರೇ ॥</p>
<p class="Text">‘ನನ್ನ ಮೇಲೆ ನಿರಂತರವಾಗಿ ಕೃಪೆಮಾಡುತ್ತಿರಿ ಮತ್ತು ನಿಮ್ಮ ಸೇವಕನೆಂದು ತಿಳಿಯಿರಿ.’ ಧರ್ಮಧುರಂಧರನಾದ ಪ್ರಭು ಶ್ರೀರಾಮನ ವಚನವನ್ನು ಕೇಳಿ ಜ್ಞಾನಿ ಮುನಿಗಳು ಪ್ರೇಮಪೂರ್ವಕವಾಗಿ ಹೇಳಿದರು — ‘ಬ್ರಹ್ಮ ಶಿವ ಮತ್ತು ಸನಕಾದಿ ಎಲ್ಲ ಪರಮಾರ್ಥವಾದಿಗಳು (ಜಿಜ್ಞಾಸುಗಳು) ಯಾರ ಕೃಪೆಯನ್ನು ಇಚ್ಛಿಸುತ್ತಾರೋ, ಎಲೈ ರಾಮ! ನೀನು ಆನಿಷ್ಕಾಮ ಪುರುಷರಿಗೂ ಪ್ರಿಯನಾಗಿರುವೆ. </p>
<p class="Text">ಮುಂದೆ ಹೋಗಿ ಭಗವಂತನು ಮುನಿಗಳ ಮೂಳೆಗಳ ರಾಶಿಯನ್ನು ನೋಡಿ ಹೇಳಿದ —</p>
<p class="Shlok">ನಿಸಿಚರ ಹೀನ ಕರಉಂ ಮಹಿ ಭುಜ ಉಠಾಇ ಪನ ಕೀನ್ಹ ।</p>
<p class="Shlok">ಸಕಲ ಮುನಿನ್ಹ ಕೇ ಆಶ್ರಮನ್ಹಿ ಜಾಇ ಜಾಇ ಸುಖ ದೀನ್ಹ ॥</p>
<p class="Text">ಶ್ರೀರಾಮನು ಭುಜವನ್ನೆತ್ತಿ ನಾನು ಪೃಥ್ವಿಯನ್ನು ರಾಕ್ಷಸ-ರಹಿತವಾಗಿಸುತ್ತೇನೆಂದು ಪ್ರತಿಜ್ಞೆ ಮಾಡಿದನು. ನಂತರ ಮುನಿಗಳೆಲ್ಲರ ಆಶ್ರಮಕ್ಕೆ ಹೋಗಿ ಅವರಿಗೆ (ದರ್ಶನ ಮತ್ತು ಸಂಭಾಷಣೆಯ) ಆನಂದವನ್ನುಂಟುಮಾಡಿದನು. </p>
<p class="Text">ಸುತೀಕ್ಷ್ಣ ಮುನಿಯೊಡನೆ ಸಂಧಿಸಿದಾಗ ಮುನಿಯು ಭಗವಂತನ ಸ್ತುತಿ ಮತ್ತು ಪ್ರಾರ್ಥನೆ ಮಾಡಿದಾಗ —</p>
<p class="Shlok">ಸುನಿ ಮುನಿ ಬಚನ ರಾಮ ಮನ ಭಾಏ ।</p>
<p class="Shlok">ಬಹುರಿ ಹರಿಷಿ ಮುನಿಬರ ಉರ ಲಾಏ ॥</p>
<p class="Shlok">ಪರಮ ಪ್ರಸನ್ನ ಜಾನು ಮುನಿ ಮೋಹೀ ।</p>
<p class="Shlok">ಜೋ ಬರ ಮಾಗಹು ದೇಉ ಸೋ ತೋಹೀ ॥</p>
<p class="Shlok">ಮುನಿ ಕಹ ಮೈ ಬರ ಕಬಹುಂ ನ ಜಾಚಾ ।</p>
<p class="Shlok">ಸಮುಝಿ ನ ಪರಇ ಝೂಠ ಕಾ ಸಾಚಾ॥</p>
<p class="Shlok">ತುಮ್ಹಹಿ ನೀಕ ಲಾಗೈ ರಘುರಾಈ ।</p>
<p class="Shlok">ಸೋ ಮೋಹಿ ದೇಹು ದಾಸ ಸುಖದಾಈ ॥</p>
<p class="Text"> ಮುನಿಯ ವಚನಗಳನ್ನು ಕೇಳಿ ಶ್ರೀರಾಮನು ಮನಸ್ಸಿನಲ್ಲಿ ಬಹಳ ಪ್ರಸನ್ನನಾದನು. ಆಗ ಅವನು ಹರ್ಷಿತನಾಗಿ ಶ್ರೇಷ್ಠ ಮುನಿಯನ್ನು ಆಲಿಂಗಿಸಿಕೊಂಡು ಹೇಳಿದನು — ‘ಎಲೈ ಮುನಿವರ್ಯರೇ! ನಾನು ಬಹು ಪ್ರಸನ್ನನಾಗಿರುಪಿನೆಂದು ತಿಳಿಯಿರಿ. ಯಾವ ವರವನ್ನು ಕೇಳುವಿರೋ ಅದನ್ನೇ ನಾನು ನಿಮಗೆ ಕೊಡುವೆನು’. ಸುತೀಕ್ಷ್ಣ ಮುನಿಗಳು ಹೇಳಿದರು— ‘ನಾನಾದರೋ ಎಂದೂ ವರವನ್ನು ಕೇಳಿಯೇ ಇಲ್ಲ. ಯಾವುದು ಸುಳ್ಳು ಮತ್ತು ಯಾವುದು ಸತ್ಯವೆಂದು ನನಗೆ ತಿಳಿಯುವುದೇ ಇಲ್ಲ. (ಏನನ್ನು ಕೇಳಲಿ, ಏನನ್ನು ಕೇಳದಿರಲಿ). ಆದ್ದರಿಂದ ಎಲೈ ರಘುನಾಥನೇ! ದಾಸರಿಗೆ ಸುಖಕೊಡುವವನೇ! ನಿನ್ನ ಇಚ್ಛೆ ಏನಿದೆಯೋ ಅದನ್ನೇ ನನಗೆ ಕರುಣಿಸು. </p>
<p class="Text">ಭಗವಾನ್ ಶ್ರೀರಾಮನು ಅಗಸ್ತ್ಯ ಋಷಿಗಳ ಬಳಿ ಹೊರಡಲನುವಾದಾಗ ಸುತೀಕ್ಷ್ಣರು ಹೇಳಿದರು —</p>
<p class="Shlok">ಅಬ ಪ್ರಭು ಸಂಗ ಜಾಉ ಗುರಪಾಹೀ<span class="char-style-override-6">ಂ</span> ।</p>
<p class="Shlok">ತುಮ್ಹ ಕಹ ನಾಥ ನಿಹೋರಾ ನಾಹೀಂ ॥</p>
<p class="Shlok">ದೇಖಿ ಕೃಪಾನಿಧಿ ಮುನಿ ಚತುರಾಈ ।</p>
<p class="Shlok">ಲಿಏ ಸಂಗ ಬಿಹಸೇ ದ್ವೌ ಭಾಈ ॥</p>
<p class="Text">‘ಎಲೈ ಪ್ರಭುವೆ! ಈಗ ನಾನೂ ಕೂಡ ನಿನ್ನೊಡನೆ ಗುರುಗಳ ಬಳಿ ಬರುತ್ತೇನೆ. ಇದರಲ್ಲಿ ನಿನ್ನ ಮೇಲೆ ನನ್ನ ಉಪಕಾರವೇನೂ ಇರುವುದಿಲ್ಲ.’ ಮುನಿಯ ಚಾತುರ್ಯವನ್ನು ನೋಡಿ ಕರುಣಾಸಾಗರನಾದ ಶ್ರೀರಾಮನು ಅವರನ್ನು ಸಂಗಡ ಕರೆದುಕೊಂಡನು. ಆಗ ಅವನ ಇಬ್ಬರು ಸಹೋದರರೂ ನಗತೊಡಗಿದರು ಮತ್ತು ಅಗಸ್ತ್ಯ ಮುನಿಯ ಆಶ್ರಮವನ್ನು ಸೇರಿದ ಮೇಲೆ —</p>
<p class="Shlok">ಮುನಿ ಪದ ಕಮಲ ಪರೇ ದ್ವಾ ಭಾಈ ।</p>
<p class="Shlok">ರಿಷಿ ಅತಿ ಪ್ರೀತಿ ಲಿಏ ಉರಲಾ ಈ ॥ </p>
<p class="Shlok">* * * *</p>
<p class="Shlok">ತಬ ರಘುಬೀರ ಕಹಾ ಮುನಿ ಪಾಹೀ<span class="char-style-override-6">ಂ</span> ।</p>
<p class="Shlok">ತುಮ್ಹ ಸನ ಪ್ರಭು ದುರಾವ ಕಫು ನಾಹೀ<span class="char-style-override-6">ಂ </span>॥</p>
<p class="Shlok">ತುಮ್ಹ ಜಾನಹು ಜೇಹಿ ಕಾರನ ಆಯಉ<span class="char-style-override-6">ಂ</span> ।</p>
<p class="Shlok">ತಾತೇ ತಾತ ನ ಕಹಿ ಸಮುಝಾಯಉ<span class="char-style-override-6">ಂ</span> ॥</p>
<p class="Shlok">ಅಬ ಸೋ ಮಂತ್ರ ದೇಹು ಪ್ರಭು ಮೋಹೀ । </p>
<p class="Shlok">ಜೇಹಿ ಪ್ರಕಾರ ಮಾರೌ<span class="char-style-override-6">ಂ</span> ಮುನಿದ್ರೋಹೀ ॥</p>
<p class="Text">ಇಬ್ಬರು ಸೋದರರೂ ಮುನಿಯ ಚರಣಕಮಲಗಳಿಗೆ ನತಮಸ್ತಕರಾಗಿ ನಮಸ್ಕರಿಸಿದರು. ಋಷಿಗಳು ಅವರನ್ನು ಮೇಲಕ್ಕೆತ್ತಿ ಆಲಂಗಿಸಿಕೊಂಡರು. ಆಗ ಶ್ರೀರಾಮನು ಮುನಿಗಳಿಗೆ ಹೇಳಿದನು — ‘ಪ್ರಭುಗಳೇ! ನಿಮಗೆ ತಿಳಿಯದಿರುವುದು ಯಾವುದೂ ಇಲ್ಲ (ನಿಮ್ಮೊಡನೆ ಮುಚ್ಚಿಡುವಂತಹುದೇನೂ ಇಲ್ಲ.) ನಾನು ಯಾವ ಕಾರಣಕ್ಕೆ ಇಲ್ಲಿಗೆ ಬಂದಿರುವೇನೆಂಬುದನ್ನು ನೀವು ತಿಳಿದೇ ಇರುವಿರಿ. ಆದ್ದರಿಂದ ನಾನು ವಿವರವಾಗಿ ಏನನ್ನೂ ತಿಳಿಸಿ ಹೇಳಿಲ್ಲ. ನಾನು ಯಾವ ಪ್ರಕಾರ ಮುನಿಗಳ ದ್ರೋಹಿಗಳಾದ ರಾಕ್ಷಸರನ್ನು ಕೊಲ್ಲಬಹುದೆಂಬ ಮಂತ್ರವನ್ನು (ವಿಧಾನವನ್ನು) ತಿಳಿಸಿ.</p>
<p class="Text">ಸೀತಾಪಹರಣದ ನಂತರ ಜಟಾಯುವಿನ ಜೊತೆ ಶ್ರೀರಾಮನ ಕೃತಜ್ಞತೆ, ದಯೆ ಮತ್ತು ಮತ್ತು ಪ್ರೇಮದಿಂದ ತುಂಬಿದ ವ್ಯವಹಾರವು ಬಹು ಪ್ರಶಂಸನೀಯವೂ, ಅನುಕರಣೀಯವೂ ಆಗಿದೆ. </p>
<p class="Text">ತುಳಸೀದಾಸರು ಹೇಳುತ್ತಾರೆ —</p>
<p class="Shlok">ಕರ ಸರೋಜ ಸಿರ ಪರಸೇಉ ಕೃಪಾಸಿಂಧು ರಘುಬೀರ । </p>
<p class="Shlok">ನಿರಖಿ ರಾಮ ಛವಿ ಧಾಮ ಸುಖ ಬಿಗತ ಭಈ ಸಬ ಪೀರ ॥</p>
<p class="Shlok">* * * *</p>
<p class="Shlok">ರಾಮ ಕಹಾ ತನು ರಾಖಹು ತಾತಾ ।</p>
<p class="Shlok">ಮುಖ ಮುಸುಕಾಇ ಕಹೀ ತೇಹಿ<span class="char-style-override-6">ಂ</span> ಬಾತಾ ।।</p>
<p class="Shlok">ಜೌ ಕರ ನಾಮ ಮರತ ಸುಖ ಆವಾ ।</p>
<p class="Shlok">ಅಧುಮಉ ಮುಕುತ ಹೋಇ ಶ್ರುತಿಗಾವಾ ।। </p>
<p class="Shlok">ಸೋ ಮಮ ಲೋಚನ ಗೋಚರ ಆಗೇ<span class="char-style-override-6">ಂ</span> ।</p>
<p class="Shlok">ರಾಖೌ<span class="char-style-override-6">ಂ</span> ದೇಹ ನಾಥ ಕೇಹಿ ಖಾಗೇ ॥</p>
<p class="Shlok">ಜಲ ಭರಿ ನಯನ ಕಹಹಿ<span class="char-style-override-6">ಂ</span> ರಘುರಾಈ । </p>
<p class="Shlok">ತಾತ ಕರ್ಮ ನಿಜ ತೇ<span class="char-style-override-6">ಂ</span> ಗತಿ ಪಾಈ ॥</p>
<p class="Shlok">ಪರಹಿತ ಬಸ ಜಿನ್ಹ ಕೇ ಮನ ಮಾಹೀ<span class="char-style-override-6">ಂ</span> ।</p>
<p class="Shlok">ತಿನ್ಹ ಕಹು ಜಗ ದುರ್ಲಭ ಕಛು ನಾಹೀ ॥</p>
<p class="Shlok">ತನು ನಜಿ ತಾತ ಜಾಹು ಮಮ ಧಾಮಾ ।</p>
<p class="Shlok">ದೇಉ ಕಾಹ ತುಮ್ಹ ಪೂರನ ಕಾಮಾ ॥</p>
<p class="Shlok">* * * *</p>
<p class="Shlok">ಅಬಿರಲ ಭಗತಿ ಮಾಗಿ ಬರ ಗೀಧ ಗಯಉ ಹರಿಧಾಮ ।</p>
<p class="Shlok">ತೇಹಿ ಕೀ ಕ್ರಿಯಾ ಜಥೋಚಿತ ನಿಜ ಕರ ಕೀನ್ಹೀ ರಾಮ ॥</p>
<p class="Shlok">ಕೋಮಲಚಿತ ಅತಿ ದೀನದಯಾಲಾ ।</p>
<p class="Shlok">ಕಾರನ ಬಿನು ರಘುನಾಥ ಕೃಪಾಲಾ ॥</p>
<p class="Shlok">ಗೀಧ ಅಧಮ ಖಗ ಆಮಿಷ ಭೋಗೀ ।</p>
<p class="Shlok">ಗತಿ ದೀನ್ಹೀ ಜೋ ಜಾಚತ ಜೋಗೀ ॥</p>
<p class="Shlok">ಸುನಹು ಉಮಾ ತೇ ಲೋಗ ಅಭಾಗೀ ।</p>
<p class="Shlok">ಹರಿ ತಜಿ ಹೋಹಿ<span class="char-style-override-6">ಂ</span> ವಿಷಯ ಅನುರಾಗೀ ॥</p>
<p class="Text">ಕೃಪಾಸಾಗರನಾದ ಶ್ರೀರಘುವೀರನು ತನ್ನ ಕರಕಮಲದಿಂದ ಅವನ ತಲೆಯನ್ನು ಸವರಿದನು. ಸುಖಧಾಮನಾದ ಶ್ರೀರಾಮನ ಸುಂದರ ಮುಖವನ್ನು ನೋಡಿ ಜಟಾಯುವಿನ ನೋವೆಲ್ಲ ಮಾಯವಾಯಿತು. ಶ್ರೀರಾಮಚಂದ್ರನು ಹೇಳಿದನು — ‘ಹೇ ತಾತ! ಶರೀರವನ್ನು ಕಾಪಾಡಿಕೊಳ್ಳಿ.’ — ಆಗ ಅವನು ಮುಗುಳ್ನಗುತ್ತ ಹೀಗೆ ಹೇಳಿದನು — ‘ಮರಣ ಸಮಯದಲ್ಲಿ ಯಾರ ಹೆಸರನ್ನು ಬಾಯಲ್ಲಿ ಉಚ್ಚರಿಸುವುದರಿಂದ ಅಧಮನ (ಮಹಾಪಾಪಿಯೂ) ಮುಕ್ತನಾಗಿಹೋಗುತ್ತಾನೆ. ಹೀಗೆಂದು ವೇದಗಳು ಹೇಳುತ್ತವೆ, ಅಂತಹ ನೀನು ನನ್ನ ನೇತ್ರಗಳಿಗೆ ವಿಷಯವಾಗಿ ಎದುರಿಗೆ ನಿಂತಿದ್ದೀಯ. ಹೇ ನಾಥ! ಈಗ ನಾನು ಯಾವ ಕೊರತೆಯ ಪೂರ್ತಿಗೆಂದು ಶರೀರವನ್ನು ಧರಿಸಿರಲಿ’ ಎಂದು ಅವನ ನೇತ್ರಗಳಲ್ಲಿ ನೀರು ತುಂಬಿಬರಲು, ಶ್ರೀರಘುನಾಥನು ಹೇಳಿದನು —<br/>‘ಹೇ ತಾತಾ! ನೀವು ನಿಮ್ಮ ಶ್ರೇಷ್ಠವಾದ ಕರ್ಮಗಳಿಂದಾಗಿ ದುರ್ಲಭವಾದ ಗತಿಯನ್ನು ಪಡೆದಿದ್ದೀರಿ. ಯಾರ ಮನಸ್ಸಿನಲ್ಲಿ ಪರಹಿತ ನೆಲಸಿರುತ್ತದೆಯೋ ಅವರಿಗೆ ಜಗತ್ತಿನಲ್ಲಿ ಯಾವುದೂ ದುರ್ಲಭವಾದುದಲ್ಲ. ಶರೀರವನ್ನು ತ್ಯಜಿಸಿ ನನ್ನ ಪರಮ ಧಾಮವನ್ನು ಸೇರಿರಿ. ನಾನು ನಿಮಗೆ ಕೊಡುವುದಾದರೂ ಏನನ್ನು? ನೀವಾದರೋ ಪೂರ್ಣಕಾಮರಾಗಿರುವಿರಿ. (ಎಲ್ಲವನ್ನೂ ಪಡೆದಿರುವಿರಿ). ಅಖಂಡ ಭಕ್ತಿಯ ವರವನ್ನು ಬೇಡಿ ಗೃಧ್ರರಾಜನಾದ ಜಟಾಯುವು ಶ್ರೀಹರಿಯ ಪರಮಧಾಮವನ್ನು ಸೇರಿದನು. ಶ್ರೀರಾಮಚಂದ್ರನು ಅವನ ಅಂತ್ಯಕ್ರಿಯೆಗಳನ್ನು ಯಥಾಯೋಗ್ಯವಾದ ರೀತಿಯಲ್ಲಿ ತನ್ನ ಕೈಯಾರೆ ಮಾಡಿದನು. ಶ್ರೀರಘುನಾಥನು ಅತ್ಯಂತ ಕೋಮಲ ಚಿತ್ತವುಳ್ಳವನು, ದೀನದಯಾಳು ಮತ್ತು ಕಾರಣವಿಲ್ಲದೆಯೂ ಸ್ವಭಾವದಿಂದಲೇ ದಯಾಳು ಆಗಿರುವನು. ಗೃಧ್ರರಾಜನು (ಪಕ್ಷಿಗಳಲ್ಲಿಯೂ) ಮಾಂಸಾಹಾರಿಯಾಗಿದ್ದನು, ಅವನಿಗೂ ಯೋಗಿಗಳು ಬೇಡುವ ದುರ್ಲಭವಾದ ಗತಿಯನ್ನು ಕೊಟ್ಟನು. ಶಿವನು ಹೇಳುತ್ತಾನೆ — ‘ಹೇ ಪಾರ್ವತೀ! ಕೇಳು, ಭಗವಂತನನ್ನು ಬಿಟ್ಟು ಅನ್ಯ ವಿಷಯಗಳಲ್ಲಿ ಯಾರು ಅನುರಾಗವಿಡುತ್ತಾರೆಯೋ ಆ ಜನರು ದುರ್ಭಾಗ್ಯವಂತರು.’ </p>
<p class="Text">ಇದಾದ ನಂತರ ಶಬರಿಯೊಂದಿಗೆ ಭಗವಾನ್ ಶ್ರೀರಾಮನ ಪ್ರೇಮವ್ಯವಹಾರವು ಬಹುಪ್ರಶಂಸನೀಯ ಮತ್ತು ಆದರಕ್ಕೆ ಯೋಗ್ಯವಾದುದು. ಭಕ್ತರ ಜೊತೆಗೆ ಭಗವಂತನ ಪ್ರೇಮಪೂರ್ಣ ವ್ಯವಹಾರವನ್ನು ಈ ಸಂದರ್ಭದಿಂದ ತಿಳಿದು ನಾವು ಭಗವಂತನಲ್ಲಿ ಅನನ್ಯ ಶ್ರದ್ಧೆ ಮತ್ತು ಪ್ರೇಮವನ್ನು ಇಡಬೇಕು. </p>
<p class="Text">ಶ್ರೀಗೋಸಾಯಿ ತುಳಸಿದಾಸರು ಹೇಳುತ್ತಾರೆ —</p>
<p class="Shlok">ಕಂದ ಮೂಲ ಫಲ ಸುರಸ ಅತಿ ದಿಏ ರಾಮ ಕಹು ಆನಿ । </p>
<p class="Shlok">ಪ್ರೇಮ ಸಹಿತ ಪ್ರಭು ಖಾಏ ಬಾರಂಬಾರ ಬಖಾನಿ ॥</p>
<p class="Text">ಶಬರಿಯು ಅತ್ಯಂತ ರಸಭರಿತವಾದ ಮತ್ತು ಸ್ವಾದಿಷ್ಟವಾದ ಕಂದ, ಮೂಲ ಮತ್ತು ಫಲಗಳನ್ನು ತಂದು ಶ್ರೀರಾಮನಿಗೆ ಕೊಟ್ಟಳು. ಪ್ರಭುವು ಬಾರಿ-ಬಾರಿಗೂ ಪ್ರಶಂಸಿಸಿ ಅವುಗಳನ್ನು ಪ್ರೇಮಪೂರ್ವಕವಾಗಿ ಸೇವಿಸಿದನು. </p>
<p class="Shlok">ಕಹ ರಘುಪತಿ ಸುನು ಭಾಮಿನಿ ಬಾತಾ ।</p>
<p class="Shlok">ಮಾನಉ ಏಕ ಭಗತಿ ಕರ ನಾತಾ ॥</p>
<p class="Shlok">ಜಾತಿ ಪಾಂತಿ ಕುಲ ಧರ್ಮ ಬಡಾಯೀ ।</p>
<p class="Shlok">ಧನ ಬಲ ಪರಿಜನ ಗುನ ಚತುರಾಈ ॥</p>
<p class="Shlok">ಭಗತಿ ಹೀನ ನರ ಸೋಹಇ ಕೈಸಾ ।</p>
<p class="Shlok">ಬಿನು ಜಲ ಬಾರಿದ ದೇಖಿಅ ಜೈಸಾ ॥</p>
<p class="Text">ಶ್ರೀರಘುಪತಿಯು ಹೇಳಿದನು — ‘ಹೇ ಭಾಮಿನಿಯೇ! ನನ್ನ ಮಾತುಕೇಳು. ನಾನಾದರೋ ಕೇವಲ ಭಕ್ತಿಯ ಸಂಬಂಧವೊಂದನ್ನು ಮಾತ್ರ ಪರಿಗಣಿಸುತ್ತೇನೆ. ಜಾತಿ, ಪಂಗಡ, ಕುಲ, ಧರ್ಮ, ದೊಡ್ಡಸ್ತಿಕೆ, ಧನ, ಬಲ, ಕುಟುಂಬ, ಗುಣ ಮತ್ತು ಚತುರತೆ ಇವುಗಳೆಲ್ಲ ಇದ್ದರೂ ಸಹ ಭಕ್ತಿರಹಿತನಾದ ಮನುಷ್ಯನು ಜಲಹೀನವಾದ ಮೋಡದಂತೆ ಕಂಡುಬರುತ್ತಾನೆ.</p>
<p class="Text">ಕಿಷ್ಕಿಂಧಾಕಾಂಡದಲ್ಲಿ ಶ್ರೀರಾಮ-ಲಕ್ಷ್ಮಣರು ಹನುಮಂತನನ್ನು ಸಂಧಿಸುವ ಪ್ರಸಂಗವು ಒಂದು ಅದ್ಭುತವಾದ ಆದರ್ಶವಾಗಿದೆ. ಅದರಿಂದ ನಾವು ಭಗವಾನ್ ರಾಮನ ವಿನಯ, ನಿರಭಿಮಾನತೆ, ಕೌಶಲ್ಯ ಮತ್ತು ಪ್ರೇಮ ಹಾಗೂ ಹನುಮಂತನ ಶ್ರದ್ಧೆ, ಭಕ್ತಿ, ವಿನಯ ಮತ್ತು ಪ್ರೇಮದ ಪಾಠವನ್ನು ಕಲಿಯಬೇಕು. </p>
<p class="Text">ಶ್ರೀತುಲಸೀದಾಸರು ಹೇಳುತ್ತಾರೆ —</p>
<p class="Shlok">ಬಿಪ್ರ ರೂಪ ಧರಿ ಕಪಿ ತಹ ಗಯಊ ।</p>
<p class="Shlok">ಮಾಥ ನಾಇ ಪೂಛತ ಅಸ ಭಯಊ ।।</p>
<p class="Shlok">ಕೋ ತುಮ್ಹ ಸ್ಯಾಮಲ ಗೌರ ಸರೀರಾ ।</p>
<p class="Shlok">ಛತ್ರೀ ರೂಪ ಫಿರಹು ಬನ ಬೀರಾ ॥</p>
<p class="Shlok">* * * *<span class="char-style-override-9"></span></p>
<p class="Shlok">ಕೀ ತುಮ್ಹ ತೀನಿ ದೇವ ಮಹ ಕೋಊ ।</p>
<p class="Shlok">ನರ ನಾರಾಯನ ಕೀ ತುಮ್ಹ ದೋಊ ॥</p>
<p class="Shlok">ಜಗ ಕಾರನ ತಾರನ ಭವ ಭಂಜನ ಧರನೀ ಭಾರ ।</p>
<p class="Shlok">ಕೀ ತುಮ್ಹ ಅಖಿಲ ಭುವನ ಪತಿ ಲೀನ್ಹ ಮನುಜ ಅವತಾರ ॥</p>
<p class="Text">(ಇದನ್ನು ಕೇಳಿ) ಹನುಮಂತನು ಬ್ರಾಹ್ಮಣನ ರೂಪ ಧರಿಸಿ ಅಲ್ಲಿಗೆ ಹೋದನು ಮತ್ತು ಶಿರಸಾ ನಮಿಸಿ ಈ ಪ್ರಕಾರ ಕೇಳ ತೊಡಗಿದನು, ‘ಎಲೈ ವೀರರೇ! ಶ್ಯಾಮಲ ಮತ್ತು ಗೌರವರ್ಣ ಶರೀರಿಗಳಾಗಿರುವ ಕ್ಷತ್ರಿಯರ ರೂಪದಲ್ಲಿ ವನದಲ್ಲಿ ಸಂಚರಿಸುತ್ತಿರುವ ನೀವು ಯಾರು? — ನೀವು ಬ್ರಹ್ಮ, ವಿಷ್ಣು, ಮಹೇಶ- ಈ ಮೂವರು ದೇವತೆಗಳ ಪೈಕಿ ಯಾರಾದರೂ ಆಗಿದ್ದೀರಾ ಅಥವಾ ನೀವಿಬ್ಬರೂ ನರ-ನಾರಾಯಣರಾಗಿದ್ದೀರೋ? ಅಥವಾ ನೀವು ಜನರನ್ನು ಭವಸಾಗರದಿಂದ ದಾಟಿಸಲು ಹಾಗೂ ಪೃಥ್ವಿಯ ಭಾರವನ್ನು ನಾಶಮಾಡಲು ಮನುಷ್ಯರೂಪದಲ್ಲಿ ಅವತರಿಸಿರುವ, ಜಗತ್ತಿಗೆ ಮೂಲ ಕಾರಣ ಮತ್ತು ಸಮಸ್ತ ಲೋಕಗಳ ಸ್ವಾಮಿ ಸ್ವಯಂ ಭಗವಂತನಾಗಿರುವಿಯೋ?</p>
<p class="Text">ಇದಕ್ಕೆ ಭಗವಾನ್ ರಾಮನು ಹೇಳಿದ —</p>
<p class="Shlok">ಕೋಸಲೇಸ ದಸರಥ ಕೇ ಜಾಏ । </p>
<p class="Shlok">ಹಮ ಪಿತು ಬಚನ ಮಾನಿ ಬನ ಆಏ ॥</p>
<p class="Shlok">ನಾಮ ರಾಮ ಲಫಿಮನ ದೋಉ ಭಾಈ । </p>
<p class="Shlok">ಸಂಗ ನಾರಿ ಸುಕುಮಾರಿ ಸುಹಾಈ ॥</p>
<p class="Shlok">ಇಹಾ ಹರೀ ನಿಸಿಚರ ಬೈದೇಹೀ ।</p>
<p class="Shlok">ಬಿಪ್ರ ಫಿರಹಿ<span class="char-style-override-6">ಂ</span> ಹಮ ಖೋಜತ ತೇಹೀ ॥</p>
<p class="Shlok">ಆಪನ ಚರಿತ ಕಹಾ ಹಮ ಗಾಈ ।</p>
<p class="Shlok">ಕಹಹು ಬಿಪ್ರ ನಿಜ ಕಥಾ ಬುಝೂಈ ॥</p>
<p class="Text">‘ನಾವು ಕೋಸಲರಾಜ ದಶರಥನ ಪುತ್ರರಾಗಿದ್ದೇವೆ ಮತ್ತು ತಂದೆಯ ವಚನದಂತೆ ಕಾಡಿಗೆ ಬಂದಿದ್ದೇವೆ. ನಮ್ಮ ಹೆಸರು ರಾಮ-ಲಕ್ಷ್ಮಣನೆಂದು, ನಾವಿಬ್ಬರೂ ಸೋದರರು. ನಮ್ಮೊಡನೆ ನನ್ನ ಸುಂದರ ಸುಕುಮಾರಿ ಪತ್ನೀ ಇದ್ದಳು. ಇಲ್ಲಿ (ವನದಲ್ಲಿ) ರಾಕ್ಷಸನು ನನ್ನ ಪತ್ನಿ ಜಾನಕಿಯನ್ನು ಅಪಹರಣ ಮಾಡಿದನು. ಹೇ ಬ್ರಾಹ್ಮಣ! ನಾವು ಅವಳನ್ನೇ ಹುಡುಕುತ್ತ ಅಲೆಯುತ್ತಿದ್ದೇವೆ. ನಾವಾದರೋ ನಮ್ಮ ಕಥೆಯನ್ನು ಹೇಳಿ ತಿಳಿಸಿದೆವು. ಹೇ ಬ್ರಾಹ್ಮಣನೇ ಈಗ ನಿನ್ನ ಕಥೆಯನ್ನು ತಿಳಿಸಿ ಹೇಳು.’</p>
<p class="Text">ಇದಕ್ಕೆ ಉತ್ತರವಾಗಿ ಹನುಮಂತನು ಹೇಳಿದ —</p>
<p class="Shlok">ಮೋರ ನ್ಯಾಉ ಮೈ ಪೂಛಾ ಸಾಈ<span class="char-style-override-6">ಂ</span> ।</p>
<p class="Shlok">ತುಮ್ಹ ಪೂಛಹು ಕಸ ನರ ಕೀ ನಾಈ ॥</p>
<p class="Shlok">ತವ ಮಾಯಾ ಬಸ ಫಿರಉ ಭುಲಾನಾ ।</p>
<p class="Shlok">ತಾ ತೇ ಮೈ<span class="char-style-override-6">ಂ</span> ನಹಿ<span class="char-style-override-6">ಂ</span> ಪ್ರಭು ಪಹಿಚಾನಾ ॥</p>
<p class="Shlok">ಏಕು ಮೈ<span class="char-style-override-6">ಂ</span> ಮಂದ ಮೋಹಬಸ ಕುಟಿಲ ಹೃದಯ ಅಗ್ಯಾನ । </p>
<p class="Shlok">ಪುನಿ ಪ್ರಭು ಮೋಹಿ ಬಿಸಾರೇಉ ದೀನಬಂಧು ಭಗವಾನ ॥</p>
<p class="Shlok">ಅಸ ಕಹಿ ಪರೇಉ ಚರನ ಅಕುಲಾಈ ।</p>
<p class="Shlok">ನಿಜ ತನು ಪ್ರಗಟಿ ಪ್ರೀತಿ ಉರ ಛಾಈ ॥</p>
<p class="Shlok">ತಬ ರಘುಪತಿ ಉಠಾಯಿ ಉರ ಲಾವಾ ।</p>
<p class="Shlok">ನಿಜ ಲೋಚನ ಜಲ ಸೀ<span class="char-style-override-6">ಂ </span>ಚಿ ಜುಡಾವಾ ॥</p>
<p class="Text">‘ಹೇ ಸ್ವಾಮಿ! ನಾನೇನು ಕೇಳಿದೆನೋ ಅದು ನ್ಯಾಯವಾಗಿತ್ತು (ವರ್ಷಗಳ ನಂತರ ನಿಮ್ಮನ್ನು ನೋಡಿದೆ, ಅದೂ ತಪಸ್ವೀ ವೇಷದಲ್ಲಿ ಮತ್ತು ನನ್ನ ವಾನರ ಬುದ್ದಿಯುಂಟಲ್ಲ- ಅದರಿಂದ ನಿಮ್ಮನ್ನು ಗುರುತಿಸಲಾರದಾದೆನು ಮತ್ತು ನನ್ನ ಪರಿಸ್ಥಿತಿಗನುಗುಣವಾಗಿ ನಾನು ನಿಮ್ಮನ್ನು ಕೇಳಿದೆ). ಆದರೆ ನೀವು ಮನುಷ್ಯರಂತೆ ಹೇಗೆ ಕೇಳುತ್ತಿದ್ದೀರಿ? ನಾನಾದರೋ ನಿಮ್ಮ ಮಾಯೆಗೆ ವಶವಾಗಿ ಮರೆತು ಅಲೆಯುತ್ತೇನೆ; ಆದ್ದರಿಂದಲೇ ನಾನು ನಿಮ್ಮನ್ನು ಗುರುತಿಸಲಿಲ್ಲ. ಮೊದಲನೆಯದಾಗಿ ನಾನು ಮಂದಮತಿ, ಎರಡನೆಯದಾಗಿ ಮೋಹಕ್ಕೆ ವಶನಾಗಿದ್ದೇನೆ, ಮೂರನೆಯದಾಗಿ ಕುಟಿಲನೂ, ಅಜ್ಞಾನಿಯೂ ಆಗಿದ್ದೇನೆ, ಇನ್ನು ಹೇ ದೀನಬಂಧು ಭಗವಂತನೇ! ಪ್ರಭುವಾದ ನೀವೂ ನನ್ನನ್ನು ಮರೆತುಬಿಟ್ಟಿರಿ.’ ಹೀಗೆ ಹೇಳಿ ಹನುಮಂತನು ವ್ಯಾಕುಲನಾಗಿ ಪ್ರಭುವಿನ ಚರಣಗಳ ಮೇಲೆ ಬಿದ್ದು ಬಿಟ್ಟನು, ಅವನು ತನ್ನ ನಿಜರೂಪವನ್ನು ಪ್ರಕಟಗೊಳಿಸಿದನು. ಅವನ ಹೃದಯ ಪ್ರೇಮದಿಂದ ತುಂಬಿಬಂದಿತು. ಆಗ ರಘುನಾಥನು ಅವನನ್ನು ಎತ್ತಿ ಆಲಿಂಗಿಸಿಕೊಂಡನು ಮತ್ತು ತನ್ನ ನೇತ್ರಗಳ ನೀರನ್ನು ಒರೆಸಿ ಸಮಾಧಾನ ಮಾಡಿದನು —</p>
<p class="Text">ನಂತರ ಶ್ರೀರಾಮನು ಹೇಳಿದನು —</p>
<p class="Shlok">ಸಮದರಸೀ ಮೋಹಿ ಕಹ ಸಬ ಕೋಊ । </p>
<p class="Shlok">ಸೇವಕ ಪ್ರಿಯ ಅನನ್ಯಗತಿ ಸೋಊ ।।</p>
<p class="Shlok">ಸೋ ಅನನ್ಯ ಜಾಕೇ ಅಸಿ ಮತಿ ನ ಟರಇ ಹನುಮಂತ ।</p>
<p class="Shlok">ಮೈ ಸೇವಕ ಸಚರಾಚರ ರೂಪ ಸ್ವಾಮಿ ಭಗವಂತ ॥</p>
<p class="Text">‘ಎಲ್ಲರೂ ನನ್ನನ್ನು ಸಮದರ್ಶಿ ಎಂದು ಹೇಳುತ್ತಾರೆ. (ನನಗೆ ಪ್ರಿಯರಾದವರು, ಅಪ್ರಿಯರಾದವರು ಯಾರೂ ಇಲ್ಲ). ಆದರೆ ನನಗೆ ಸೇವಕರು ಹೆಚ್ಚು ಪ್ರಿಯನಾಗಿದ್ದಾರೆ, ಏಕೆಂದರೆ ಅವರು ಅನನ್ಯಗತಯಾಗಿರುತ್ತಾರೆ (ನನ್ನನ್ನು ಬಿಟ್ಟು ಅವನಿಗೆ ಬೇರೆ ಯಾವ ಆಸರೆಯೂ ಇರುವುದಿಲ್ಲ. ‘ಹನುಮಂತನೇ! ನಾವು ಸೇವಕ ಮತ್ತು ಈ ಚರಾಚರ (ಜಡ-ಚೇತನ) ಜಗತ್ತು ನನ್ನ ಸ್ವಾಮಿ ಭಗವಂತನ ರೂಪವಾಗಿದೆ ಎನ್ನುವ ಬುದ್ಧಿಯು ಯಾರಿಗೆ ಎಂದಿಗೂ ಮಸುಕಾಗುವುದಿಲ್ಲವೋ ಅವನೇ ಅನನ್ಯ.’</p>
<p class="Text">ಅನಂತರ, ಸುಗ್ರೀವನೊಡನೆ ಮಿತ್ರತ್ವ ಉಂಟಾಯಿತು. ಮಿತ್ರರೊಡನೆ ಎಂತಹ ವ್ಯವಹಾರ ಮಾಡಬೇಕು ವಿಷಯದಲ್ಲಿ ಭಗವಂತನ ಉಪದೇಶವು ಬಹು ಅಲೌಕಿಕವಾಗಿದೆ. ಕೇವಲ ಹೇಳುವಿಕೆ ಮಾತ್ರವಲ್ಲ, ಅವನ ವ್ಯವಹಾರವೂ ಹಾಗೆಯೇ ಇದೆ. </p>
<p class="Text">ಭಗವಂತನು ಸುಗ್ರೀವನಿಗೆ ಆಶ್ವಾಸನೆ ಕೊಡುತ್ತ ಅವನೊಡನೆ ಹೇಳುತ್ತಾನೆ —</p>
<p class="Shlok">ಸುನು ಸುಗ್ರಿವ ಮಾರಿಹವು ಬಾಲಿಹಿ ಏಕಹಿ ಬಾನ । </p>
<p class="Shlok">ಬ್ರಹ್ಮರುದ್ರ ಸರನಾಗತ ಗಏ ನ ಉಬರಿಹಿ ಪ್ರಾನ ॥</p>
<p class="Shlok">ಜೇ ನ ಮಿತ್ರ ದುಖ ಹೋಹಿ ದುಖಾರೀ ।</p>
<p class="Shlok">ತಿನ್ಹಹಿ ಬಿಲೋಕತ ಪಾತಕ ಭಾರೀ ॥</p>
<p class="Shlok">ನಿಜ ದುಖ ಗಿರಿ ಸಮ ರಜ ಕರಿ ಜಾನಾ ।</p>
<p class="Shlok">ಮಿತ್ರಕ ದುಖ ರಜ ಮೇರು ಸಮಾನಾ ॥</p>
<p class="Shlok">ಕುಪಥ ನಿವಾರಿ ಸುಪಂಥ ಚಲಾವಾ ।</p>
<p class="Shlok">ಗುನ ಪ್ರಗಟೈ ಅವಗುನನ್ಹಿ ದುರಾವಾ ॥</p>
<p class="Shlok">ದೇತ ಲೇತ ಮನ ಸಂಕ ನ ಧರಈ । </p>
<p class="Shlok">ಬಲ ಅನುಮಾನ ಸದಾ ಹಿತ ಕರಈ ।।</p>
<p class="Shlok">ಬಿಪತಿ ಕಾಲ ಕರ ಸತಗುನ ನೇಹಾ ।</p>
<p class="Shlok">ಶ್ರುತಿ ಕಹ ಸಂತ ಮಿತ್ರ ಗುನ ಏಹಾ ॥</p>
<p class="Shlok">ಸಖಾ ಸೋಚ ತ್ಯಾಗಹು ಬಲ ಮೋರೇ ।</p>
<p class="Shlok">ಸಬ ವಿಧಿ ಘಟಬ ಕಾಜ ಮೈ<span class="char-style-override-6">ಂ</span> ತೋರೇ<span class="char-style-override-6">ಂ </span>॥</p>
<p class="Text">ಹೇ ಸುಗ್ರೀವನೇ! ಕೇಳು, ನಾನು ಒಂದೇ ಬಾಣದಿಂದ ವಾಲಿಯನ್ನು ಕೊಂದುಹಾಕುವೆನು. ಅವನು ಬ್ರಹ್ಮರುದ್ರರನ್ನು ಶರಣು ಹೊಕ್ಕರೂ ಅವನ ಪ್ರಾಣಗಳು ಉಳಿಯಲಾರವು. ಮಿತ್ರರ ದುಃಖದಿಂದ ಸ್ವತಃ ದುಃಖಿತರಾಗದಿರುವವರನ್ನು ನೋಡಿದ ಮಾತ್ರದಿಂದ ಮಹಾಪಾಪ ಉಂಟಾಗುತ್ತದೆ. ಪರ್ವತಾಕಾರವಾದ ತನ್ನ ದುಃಖವನ್ನು ಧೂಳಿಗೆ ಸಮಾನವಾಗಿಯೂ, ಮತ್ತು ಮಿತ್ರನ ಧೂಳಿಗೆ ಸಮಾನವಾದ ದುಃಖವನ್ನು ಸುಮೇರುವಿಗೆ ಸಮಾನವೆಂದೂ ತಿಳಿಯಬೇಕು. ಮಿತ್ರನನ್ನು ಕೆಟ್ಟ ಮಾರ್ಗದಲ್ಲಿ ಹೋಗುವುದರಿಂದ ತಪ್ಪಿಸಿ ಒಳ್ಳೆಯ ಮಾರ್ಗದಲ್ಲಿ ನಡೆಸಬೇಕು. ಅವನ ಗುಣಗಳನ್ನು ಪ್ರಕಟಗೊಳಿಸಿ, ಅವಗುಣಗಳನ್ನು ಮರೆಮಾಡಬೇಕು. ಹೀಗೆ ಮಾಡುವುದು ಮಿತ್ರನ ಕರ್ತವ್ಯ ಹಾಗೂ ಮಿತ್ರತ್ವದ ಧರ್ಮವಾಗಿದೆ. ಕೊಡು-ಕೊಳ್ಳುವುದರಲ್ಲಿ ಸಂಕೋಚವಿರಬಾರದು. ತನ್ನ ಶಕ್ತಿಗನುಸಾರವಾಗಿ ಸದಾ ಹಿತವನ್ನೇ ಮಾಡಬೇಕು. ಆಪತ್ಕಾಲದಲ್ಲಿ  ಎಡಬಿಡದೆ ನೂರರಷ್ಟು ಸ್ನೇಹದ ವ್ಯವಹಾರ ಮಾಡಬೇಕು. ಸಂತ (ಶ್ರೇಷ್ಠ) ಮಿತ್ರನ ಗುಣಗಳು (ಲಕ್ಷಣಗಳು) ಇವೇ ಎಂದು ವೇದಗಳು ಹೇಳುತ್ತವೆ. ಎಲೈ ಸಖನೇ! ನನ್ನ ಬಲದ ವಿಷಯವಾಗಿ ಸಂಶಯಪಡಬೇಡ, ಶಂಕೆಯನ್ನು ಬಿಡು. ನಾನು ಎಲ್ಲ ವಿಧದಿಂದಲೂ ನಿನ್ನ ಕೆಲಸದಲ್ಲಿ ಸಹಾಯ ಮಾಡುವೆನು.</p>
<p class="Text">ಇದಲ್ಲದೆ, ವಾಲಿಯೊಡನೆ ಭೇಟಿಯಾದಾಗ ಅವನೊಡನೆಯೂ ಭಗವಂತನ ನೀತಿ, ಧರ್ಮ, ದಯೆ ಮತ್ತು ಪ್ರೇಮಪೂರ್ಣವಾದ ವ್ಯವಹಾರವು ಸುಂದರವಾದುದು. ಇದರಿಂದ ನಾವು ಭಕ್ತಿಯ ತತ್ವ-ರಹಸ್ಯದ ಶಿಕ್ಷಣವನ್ನು ಗ್ರಹಿಸಬೇಕು. </p>
<p class="Text">ಶ್ರೀರಾಮಚರಿತಮಾನಸದಲ್ಲಿ ತಿಳಿಸಲಾಗಿದೆ —</p>
<p class="Shlok">ಹೃದಯ ಪ್ರೀತಿ ಮುಖ ಬಚನ ಕಠೋರಾ । </p>
<p class="Shlok">ಬೋಲಾ ಚಿತಇ ರಾಮ ಕೀ ಓರಾ ॥</p>
<p class="Shlok">ಧರ್ಮ ಹೇತು ಆವತರೇಹು ಗೋಸಾಈ<span class="char-style-override-6">ಂ</span> ।</p>
<p class="Shlok">ಮಾರೇಹು ಮೋಹಿ ಬ್ಯಾಧ ಕೀ ನಾಈ<span class="char-style-override-6">ಂ</span> ॥</p>
<p class="Shlok">ಮೈ ಬೈರೀ ಸುಗ್ರೀವ ಪಿಆರಾ ।</p>
<p class="Shlok">ಅವಗುನ ಕವನ ನಾಥ ಮೋಹಿ ಮಾರಾ ॥</p>
<p class="Text">ವಾಲಿಯ ಹೃದಯದಲ್ಲಿ ಪ್ರೀತಿ ಇತ್ತು ಆದರೆ ಬಾಯಲ್ಲಿ ಕಠೋರ ವಚನಗಳಿದ್ದುವು. ಅವನು ಶ್ರೀರಾಮನ ಕಡೆ ನೋಡಿ ಹೇಳಿದ — ‘ಹೇ ಸ್ವಾಮಿ! ನೀವು ಧರ್ಮದ ರಕ್ಷಣೆಗಾಗಿ ಅವತಾರವೆತ್ತಿದ್ದೀರಿ ಮತ್ತು ನನ್ನನ್ನು ಬೇಡನು ಮರೆಯಲ್ಲಿ ಕೊಲ್ಲುವಂತೆ ಕೊಂದಿರಿ. ನಾನು ನಿಮಗೆ ವೈರಿಯೇ? ಮತ್ತು ಸುಗ್ರೀವನು ಪ್ರೀತಿಪಾತ್ರನೇ? ಎಲೈನಾಥನೇ ಯಾವ ದೋಷಕ್ಕೋಸ್ಕರ ನನ್ನನ್ನು ಕೊಂದಿರಿ? </p>
<p class="Text">ಆಗ ಶ್ರೀರಾಮನು ಹೇಳಿದನು —</p>
<p class="Shlok">ಅನುಜ ವಧೂ ಭಗಿನೀ ಸುತ ನಾರೀ ।</p>
<p class="Shlok">ಸುನು ಸಠ ಕನ್ಯಾ ಸಮ ಏ ಚಾರೀ ॥</p>
<p class="Shlok">ಇನ್ಹಹಿ ಕುದೃಷ್ಟಿ ಬಿಲೊಕಇ ಜೋಈ । </p>
<p class="Shlok">ತಾಹಿ ಬಧೇ<span class="char-style-override-6">ಂ</span> ಪಾಪ ನ ಹೋಈ ॥</p>
<p class="Shlok">ಮೂಢ ತೋಹಿ ಅತಿಸಯ ಅಭಿಮಾನಾ । </p>
<p class="Shlok">ನಾರಿ ಸಿಖಾವನ ಕರಸಿ ನ ಕಾನಾ ॥</p>
<p class="Shlok">ಮಮ ಭುಜ ಬಲ ಆಶ್ರಿತ ತೋಹಿ ಜಾನೀ । </p>
<p class="Shlok">ಮಾರಾ ಚಹಸಿ ಅಧಮ ಅಭಿಮಾನೀ ॥</p>
<p class="Text">‘ಎಲೈ ಮೂರ್ಖ! ಕೇಳು, ತಮ್ಮನ ಹೆಂಡತಿ, ಸಹೋದರಿ, ಸೊಸೆ ಮತ್ತು ಕನ್ಯೆ- ಈ ನಾಲ್ವರೂ ಸಮಾನರು. ಇವರನ್ನು ಕೆಟ್ಟ ದೃಷ್ಟಿಯಿಂದ ನೋಡುವವನನ್ನು ಕೊಂದರೆ ಯಾವ ಪಾಪವೂ ತಟ್ಟುವುದಿಲ್ಲ. ಎಲೈ ಮೂಢ! ನಿನಗೆ ಅತಿಯಾದ ಅಭಿಮಾನವಿದೆ. ನೀನು ನಿನ್ನ ಹೆಂಡತಿಯ ಒಳ್ಳೆಯ ಮಾತನ್ನೂ ಕಿವಿಗೆ ಹಾಕಿಕೊಳ್ಳಲಿಲ್ಲ. ಸುಗ್ರೀವನು ನನ್ನ ಭುಜಬಲಗಳ ಮೇಲೆ ಆಶ್ರಿತನಾಗಿರುವುದನ್ನರಿತೂ ಸಹ, ನೀನು ಅವನನ್ನು ಕೊಲ್ಲಲು ಬಯಸಿದೆ. ಆಗ ವಾಲಿಯು ವಿನಯ ಮತ್ತು ಪ್ರೇಮಪೂರ್ವಕವಾಗಿ ಹೇಳಿದ —</p>
<p class="Shlok">ಸುನಹು ರಾಮ ಸ್ವಾಮೀ ಸನ ಚಲ ನ ಚಾತುರೀ ಮೋರಿ ॥</p>
<p class="Shlok">ಪ್ರಭು ಅಜಹೂ ಮೈ<span class="char-style-override-6">ಂ</span> ಪಾಪೀ ಅಂತಕಾಲ ಗತಿ ತೋರಿ ॥</p>
<p class="Text">ಹೇ ಶ್ರೀರಾಮನೇ!, ಸ್ವಾಮಿಯೇ ನಿನ್ನೊಡನೆ ನನ್ನ ಚಾತರ್ಯವು ನಡೆಯಲಾರದು. ಹೇ ಪ್ರಭು! ಅಂತ್ಯಕಾಲದಲ್ಲಿ ನಿಮ್ಮ ಶರಣು ಪಡೆದರೂ ನಾನು ಈಗಲೂ ಪಾಪಿಯಾಗಿರುವೆನೇ? </p>
<p class="Text">ಇದಕ್ಕೆ ರಾಮನ ವ್ಯವಹಾರವನ್ನು ಗಮನಿಸಿ —</p>
<p class="Shlok">ಸುನತ ರಾಮ ಅತಿ ಕೋಮಲ ಬಾನೀ ।</p>
<p class="Shlok">ಬಾಲಿ ಸೀಸ ಪರಸೇಉ ನಿಜಪಾನೀ ।</p>
<p class="Shlok">ಅಚಲ ಕರೌ<span class="char-style-override-6">ಂ</span> ತನು ರಾಖಹು ಪ್ರಾನಾ ।</p>
<p class="Shlok">........................................॥</p>
<p class="Text">ವಾಲಿಯ ಅತ್ಯಂತ ಕೋಮಲವಾದ ವಾಣಿಯನ್ನು ಕೇಳಿ ಶ್ರೀರಾಮನು ಅವನ ತಲೆಯನ್ನು ತನ್ನ ಕೈಯಿಂದ ನೇವರಿಸಿ- (ಮತ್ತು ಹೇಳಿದ) ನಾನು ನಿನ್ನನ್ನು ಬದುಕಿಸುತ್ತೇನೆ, ನೀನು ಪ್ರಾಣವನ್ನು ಧರಿಸಿರು. </p>
<p class="Text">ಇದಕ್ಕೆ ವಾಲಿಯು ಹೇಳಿದ — ಕೃಪಾನಿಧಾನ ಭಗವಂತನೆ! ನನ್ನ ಮಾತನ್ನು ಕೇಳು —</p>
<p class="Shlok">ಜನ್ಮ ಜನ್ಮ ಮುನಿ ಜತನು ಕರಾಹೀ<span class="char-style-override-6">ಂ</span> । </p>
<p class="Shlok">ಅಂತ ರಾಮ ಕಹಿ ಆವತ ನಾಹೀ<span class="char-style-override-6">ಂ</span> ॥</p>
<p class="Shlok">ಜಾಸು ನಾಮ ಬಲ ಸಂಕರ ರಾಸೀ ।</p>
<p class="Shlok">ದೇತ ಸಖಹಿ ಸಮ ಗತಿ ಅಖಿನಾಸೀ ॥</p>
<p class="Shlok">ಮಮ ಲೋಚನ ಗೋಚರ ಸೋಇ ಆವಾ । </p>
<p class="Shlok">ಬಹುರಿ ಕಿಪ್ರಭು ಅಸ ಬನಿಹಿ ಬನಾವಾ ।।</p>
<p class="Text">ಮುನಿಗಳು ಜನ್ಮ-ಜನ್ಮದಲ್ಲಿಯೂ ಅನೇಕ ಪ್ರಕಾರದ ಸಾಧನೆಗಳನ್ನು ಮಾಡುತ್ತಿರುತ್ತಾರೆ. ಆದರೂ ಸಹ ಅಂತ್ಯಕಾಲದಲ್ಲಿ ಅವರಿಂದ ‘ರಾಮ’ ಎಂದು ಹೇಳಲಾಗುವುದಿಲ್ಲ. ಯಾರ ನಾಮದ ಬಲದಿಂದ ಶಂಕರನು ಕಾಶಿಯಲ್ಲಿ ಎಲ್ಲರಿಗೂ ಸಮಾನರೂಪದಿಂದ ಅವಿನಾಶಿಯಾದ ಮುಕ್ತಿಗತಿಯನ್ನು ಕೊಡುತ್ತಾನೆಯೋ ಆ ಶ್ರೀರಾಮನೇ ಸ್ವಯಂ ತನ್ನ ಕಣ್ಣುಗಳ ಮುಂದೆ ಇದ್ದಾನೆ. ಹೇ ಪ್ರಭು! ಇಂತಹ ಸಂಯೋಗ ಮತ್ತೆ ಎಂದಾದರೂ ಬರುವುದೇ? ಭಗವಂತನು ಇಲ್ಲಿ ವಾಲಿಯ ನೀತಿಯುಕ್ತನಾದ ವಚನಗಳನ್ನು ಕೇಳಿ ಶ್ರದ್ಧೆ, ಪ್ರೇಮ ಮತ್ತು ರಹಸ್ಯದಿಂದ ಕೂಡಿದ ತಾತ್ವಿಕ ವಚನಗಳನ್ನು ಕೇಳಿ ನೀತಿಯುಕ್ತವಾದ ಉತ್ತರವನ್ನು ಕೊಟ್ಟನು ಭಗವಂತನು ಇಲ್ಲಿ ವಾಲಿಯೊಡನೆ ದಯೆ ಮತ್ತು ಪ್ರೇಮದ ವ್ಯವಹಾರ ಮಾಡಿದ್ದಾನೆ. ಈ ಎರಡೂ ವ್ಯವಹಾರಗಳು ಅಲೌಕಿಕವಾಗಿವೆ. ಇದನ್ನು ನೋಡಿಕೊಂಡು ನಾವು ಭಗವಂತನಲ್ಲಿ ಶ್ರದ್ಧೆ-ಪ್ರೇಮವಿಡಬೇಕು. ಭಗವಂತನು ವಾಲಿಯಂತಹ ಪಾಪಿಗೂ ಸಹ ಉತ್ತಮ ಗತಿಯನ್ನು ಕರುಣಿಸಿದನು, ಭಗವಂತನ ಇಂತಹ ವರದಾನದಿಂದ ನಮ್ಮಗಳಿಗೂ ಆಶ್ವಾಸನೆ ದೊರಕುತ್ತದೆ. ಆದ್ದರಿಂದ ಎಂದಿಗೂ ನಿರಾಶರಾಗಬಾರದು, ಇದಲ್ಲದೆ ಭಗವತ್ಪ್ರಾಪ್ತಿಗಾಗಿ ಪರಮ ಉತ್ಸಾಹಿತರಾಗಿ ಭಗವಂತನಲ್ಲಿ ಪ್ರೇಮವಿಡಬೇಕು. </p>
<p class="Text">ತನ್ನನ್ನು ಪ್ರೇಮಿಸುವವರನ್ನು ಶ್ರೀರಾಮನು ಹೇಗೆ ಪ್ರೇಮಿಸುತ್ತಾನೋ, ಅದನ್ನು ನೋಡಿ ನಾವು ಕೇವಲ ಭಗವಂತನಲ್ಲಿಯೇ ಅನನ್ಯ ಪ್ರೇಮವಿಡಬೇಕು. ಈ ವಿಷಯದಲ್ಲಿ ಸೀತಾಮಾತೆಯ ಪ್ರೇಮವು ಆದರ್ಶವಾಗಿದೆ. </p>
<p class="Text">ಸುಂದರಕಾಂಡದಲ್ಲಿ ಶ್ರೀಹನುಮಂತನು ಸೀತಾಮಾತೆಗೆ ಶ್ರೀರಾಮನ ಸಂವಾದನ್ನು ಹೇಳುತ್ತಾ —</p>
<p class="Shlok">ರಘುಪತಿ ಕರ ಸಂದೇಸು ಅಬ ಸುನು ಜನನೀ ಧರಿ ಧೀರ । </p>
<p class="Shlok">ಅಸ ಕಹಿ ಕಪಿ ಗದಗದ ಭಯಉ ಭರೇ ಬಿಲೋಚನ ನೀರ ॥</p>
<p class="Shlok">* * * *</p>
<p class="Shlok">ತತ್ವ ಪ್ರೇಮ ಕರ ಮಮ ಅರು ತೋರಾ ।</p>
<p class="Shlok">ಜಾನತ ಪ್ರಿಯಾ ಏಕು ಮನು ಮೋರಾ॥</p>
<p class="Shlok">ಸೋ ಮನು ಸದಾ ರಹತ ತೋಹಿ ಪಾಹೀ<span class="char-style-override-6">ಂ</span> ।</p>
<p class="Shlok">ಜಾನು ಪ್ರೀತಿ ರಸು ಏತನೇಹಿ ಮಾಹೀ<span class="char-style-override-6">ಂ </span>॥</p>
<p class="Shlok">ಪ್ರಭು ಸಂದೇಸು ಸುನತ ಬೈದೇಹೀ ।</p>
<p class="Shlok">ಮಗನ ಪ್ರೇಮ ತನ ಸುಧಿ ನಹಿ<span class="char-style-override-6">ಂ</span> ತೇ ಹೀ ॥</p>
<p class="Text">‘ಹೇ ತಾಯೇ! ಈಗ ಧೈರ್ಯ ತಂದುಕೊಂಡು ಶ್ರೀರಘುನಾಥರ ಸಂದೇಶವನ್ನು ಕೇಳಿರಿ’. ಹೀಗೆ ಹೇಳಿ ಹನುಮಂತನು ಪ್ರೇಮದಿಂದ ಗದ್ಗದಿತನಾದನು. ಅವನ ನೇತ್ರಗಳಲ್ಲಿ ಪ್ರೇಮಾಶ್ರುಗಳು ತುಂಬಿಬಂದಿತು. ‘ಹೇ ಪ್ರಿಯೆ! ನನ್ನ ಮತ್ತು ನಿನ್ನ ಪ್ರೇಮದ ತತ್ವವನ್ನು (ರಹಸ್ಯ) ಕೇವಲ ನನ್ನ ಮನವೊಂದೇ ಅರಿತಿದೆ ಮತ್ತು ಆ ಮನಸ್ಸು ಸದಾ ನಿನ್ನ ಬಳಿಯೇ ಇರುತ್ತದೆ. ಸಾಕು! ನನ್ನ ಪ್ರೇಮದ ಸಾರವನ್ನು ಇದರಿಂದಲೇ ತಿಳಿದುಕೋ’. ಪ್ರಭುವಿನ ಸಂದೇಶವನ್ನು ಕೇಳುತ್ತಲೇ ಜಾನಕಿಯು ಪ್ರೇಮಮಗ್ನಳಾದಳು. ಅವಳಿಗೆ ತನ್ನ ಶರೀರದ ಪರಿವೆಯೇ ಇರಲಿಲ್ಲ. ಭಗವಂತನ ಪ್ರೇಮವು ಎಷ್ಟು ಉಚ್ಚಕೋಟಿಯದು! ಈ ಪ್ರಕಾರವಾಗಿ ನಮ್ಮನ್ನು ಪ್ರೇಮಿಸುವ ಭಗವಂತನನ್ನು ಬಿಟ್ಟು ಬೇರೆಯವರನ್ನು ಯಾರು ಭಜಿಸುತ್ತಾರೆಯೋ, ಅವರಿಗೆ ಧಿಕ್ಕಾರವಿರಲಿ.</p>
<p class="Text">ಹದಿನಾಲ್ಕು ವರ್ಷಗಳ ಅವಧಿ ಸಮಾಪ್ತವಾದ ನಂತರ ಭಗವಾನ್ ಶ್ರೀರಾಮನಿಗೆ ಭರತನ ನೆನಪಾಯಿತು, ಏಕೆಂದರೆ ಭಗವಂತನ ವಿರಹದಿಂದ ವ್ಯಾಕುಲನಾದ ಭರತನು ಭಗವಾನ್ ಶ್ರೀರಾಮನನ್ನು ಸದಾ ಜ್ಞಾಪಿಸಿಕೊಳ್ಳುತ್ತಿದ್ದನು; ಆದ್ದರಿಂದ ವಿಭೀಷಣನು ಆಗ್ರಹಪಡಿಸಿದಾಗಲೂ ಶ್ರೀರಾಮನು ಲಂಕೆಗೆ ಹೋಗಲಿಲ್ಲ. ಆ ಸಮಯದಲ್ಲಿ ಭಗವಾನ್ ರಾಮನ ಹೃದಯದಲ್ಲಿ ಭರತನ ಕುರಿತು ಅಲೌಕಿಕ ಪ್ರೇಮ ಕಂಡುಬರುತ್ತಿತ್ತು. </p>
<p class="Text">ಲಂಕಾಕಾಂಡದಲ್ಲಿ ವಿಭೀಷಣನು ಈ ಪ್ರಾರ್ಥನೆಯನ್ನು ಮಾಡಿದಾಗ —</p>
<p class="Shlok">ಸಬ ವಿಧಿ ನಾಥ ಮೋಹಿ ಅಪನಾಇಅ ।</p>
<p class="Shlok">ಪುನಿ ಮೋಹಿ ಸಹಿತ ಅವಧಪುರ ಜಾಇಅ ॥</p>
<p class="Text">ಆಗ —</p>
<p class="Shlok">ಸುನತ ಬಚನ ಮೃದು ದೀನದಯಾಲಾ ।</p>
<p class="Shlok">ಸಜಲ ಭಏ ದ್ವೌ ನಯನ ಬಿಸಾಲಾ ॥</p>
<p class="Text">‘ಹೇ ನಾಥ! ನನ್ನನ್ನು ಎಲ್ಲ ಪ್ರಕಾರದಿಂದ ನಿಮ್ಮವನನ್ನಾಗಿಸಿಕೊಳ್ಳಿರಿ. ನನ್ನನ್ನು ನಿಮ್ಮ ಜೊತೆಯಲ್ಲಿಯೇ ಅಯೋಧ್ಯೆಗೆ ಕರೆದುಕೊಂಡು ಹೋಗಿ’ ಎಂದನು. ವಿಭೀಷಣನ ಕೋಮಲ ವಚನಗಳನ್ನು ಕೇಳುತ್ತಲೇ ದೀನದಯಾಳು ಪ್ರಭುವಿನ ಎರಡು ಕಣ್ಣುಗಳು ಪ್ರೇಮಾಶ್ರುಗಳಿಂದ ತುಂಬಿ ಬಂದುವು. </p>
<p class="Text">ಇದಾದನಂತರ ಭಗವಂತನು ಭರತನನ್ನು ಜ್ಞಾಪಿಸಿಕೊಂಡು ವಿಭೀಷಣನೊಡನೆ ಹೇಳಿದನು —</p>
<p class="Shlok">ತಾಪಸ ಬೇಷ ಗಾತ ಕೃಸ ಜಪತ ನಿರಂತರ ಮೋಹಿ ।</p>
<p class="Shlok">ದೇಖೌ ಬೇಗಿ ಸೋ ಜತನು ಕರು ಸಖಾ ನಿಹೋರಉ ತೋಹಿ ॥</p>
<p class="Shlok">ಬೀತೇ<span class="char-style-override-6">ಂ</span> ಅವಧಿ ಜಾಉ ಜೌ<span class="char-style-override-6">ಂ</span> ಜಿಅತ ನ ಪಾವಉ ಬೀರ ॥</p>
<p class="Shlok">ಸುಮಿರತ ಅನುಜ ಪ್ರೀತಿ ಪ್ರಭು ಪುನಿ ಪುನಿ ಪುಲಕ ಸರೀರ ॥</p>
<p class="Text">‘ಭರತನು ತಪಸ್ವಿಯ ವೇಷದಲ್ಲಿ ಕೃಶವಾದ (ತೆಳ್ಳಗಾದ) ಶರೀರದಿಂದ ನಿರಂತರ ನನ್ನ ನಾಮವನ್ನೇ ಜಪಿಸುತ್ತಿದ್ದಾನೆ. ಎಲೈ ಸಖನೆ! ನಾನು ಅತಿಶ್ರೀಘ್ರವಾಗಿ ಹೋಗಿ ಅವನನ್ನು ನೋಡಲು ಸಾಧ್ಯವಾಗುವಂತಹ ಉಪಾಯವನ್ನು ಮಾಡು. ನಾನು ನಿನ್ನಲ್ಲಿ ಪ್ರಾರ್ಥಿಸುತ್ತೇನೆ. ಅವಧಿ ತೀರಿದ ನಂತರ ಹೋದೆನಾದರೆ ಸೋದರನು ಬದುಕಿರುವುದಿಲ್ಲ.’ ತಮ್ಮನಾದ ಭರತನ ಪ್ರೀತಿಯ ಸ್ಮರಣೆ ಮಾಡಿ ಪ್ರಭುವಿನ ಶರೀರವು ಪುಳಕಿತವಾಯಿತು. </p>
<p class="Text">ಈ ಪ್ರಕಾರವಾದ ಉತ್ಕಟ ಪ್ರೇಮವನ್ನು ನೋಡಿ ಸ್ವಾಭಾವಿಕವಾಗಿಯೇ ಮನುಷ್ಯನ ಹೃದಯದಲ್ಲಿ ಭಗವಂತನನ್ನು ಪ್ರೇಮಿಸುವ ಭಾವವು ಜಾಗೃತವಾಗಬೇಕು. </p>
<p class="Text">ಇದಾದನಂತರ, ಭರತನ ವಿನಯಪೂರ್ವಕ ವಿರಹ-ವ್ಯಾಕುಲತೆಯು, ಬಹು ಪ್ರಶಂಸನೀಯವೂ ಹಾಗೂ ನಾವೂ ಅನುಕರಣೆ ಮಾಡಲು ಯೋಗ್ಯವಾದುದು. ಅವನ ಈಸ್ಥಿತಿಯನ್ನು ನೋಡಿ ಹನುಮಂತನ ಶರೀರವು ಪುಲಕಿತವಾಯಿತು. ಭರತನಿಗೆ ಭಗವಾನ್ ರಾಮನಲ್ಲಿ ಕೇವಲ ಭ್ರಾತೃಪ್ರೇಮವಿತ್ತೆಂಬುದು ಮಾತ್ರವಲ್ಲ, ಅವನು ಭಗವದ್ಭಾವದಿಂದ ಕೂಡಿದ್ದನು ಮತ್ತು ಅವನಲ್ಲಿ ಭಗವಂತನ ವಿರಹದ ವ್ಯಾಕುಲತೆ ಮತ್ತು ಭಗವಂತನಲ್ಲಿ ಶ್ರದ್ಧೆ ಮತ್ತು ಪ್ರೇಮದ ಪರಾಕಾಷ್ಠೆ ಇತ್ತು. </p>
<p class="Text">ಶ್ರೀರಾಮ ಚರಿತಮಾನಸದ ಉತ್ತರಕಾಂಡದಲ್ಲಿ ಅವನ ಆ ಪ್ರೇಮಾವಸ್ಥೆಯ ವರ್ಣನೆಯನ್ನು ಮಾಡುತ್ತ ಗೋಸಾಯಿಯರು ಹೇಳುತ್ತಾರೆ —</p>
<p class="Shlok">ರಹೆಉ ಏಕ ದಿನ ಅವಧಿ ಅಧಾರಾ । </p>
<p class="Shlok">ಸಮುಝತ ಮನ ದುಖ ಭಯಉ ಅಪಾರಾ ॥</p>
<p class="Shlok">ಕಾರನ ಕವನ ನಾಥ ನಹಿ<span class="char-style-override-6">ಂ</span> ಆಯಉ ।</p>
<p class="Shlok">ಜಾನಿ ಕುಟಿಲ ಕಧೌ<span class="char-style-override-6">ಂ</span> ಮೋಹಿ ಬಿಸರಾಯಉ ॥</p>
<p class="Shlok">ಅಹಹ ಧನ್ಯ ಲಛಿಮನ ಬಡಭಾಗೀ ।</p>
<p class="Shlok">ರಾಮ ಪದಾರಬಿಂದು ಅನುರಾಗೀ ॥</p>
<p class="Shlok">* * * *</p>
<p class="Shlok">ರಾಮ ಬಿರಹ ಸಾಗರ ಮಹ<span class="char-style-override-6">ಂ</span> ಭರತ ಮಗನ ಮನ ಹೋತ ।</p>
<p class="Shlok">ಬಿಪ್ರರೂಪ ಧರಿ ಪವನಸುತ ಆಇ ಗಯಲು ಜನು ಪೋತ ॥</p>
<p class="Shlok">ಬೈಠೇ ದೇಖಿ ಕುಸಾಸನ ಜಟಾ ಮುಕುಟ ಕೃಸ ಗಾತ ।</p>
<p class="Shlok">ರಾಮ ರಾಮ ರಘುಪತಿ ಜಪತ ಸ್ರವತ ನಯನ ಜಲಜಾತ ॥</p>
<p class="Shlok">ದೇಖತ ಹನುಮಾನ ಅತಿ ಹರಷೇಉ ।</p>
<p class="Shlok">ಪುಲಕ ಗಾತ ಲೋಚನ ಜಲ ಬರಷೇಉ ॥</p>
<p class="Text">ಪ್ರಾಣಾಧಾರರೂಪನಾದ ಅವಧಿಯಲ್ಲಿ ಒಂದು ದಿನ ಉಳಿದುಕೊಂಡಿತು. ಇದನ್ನು ಯೋಚಿಸುತ್ತಲೇ ಭರತನ ಮನಸ್ಸಿನಲ್ಲಿ ಅಪಾರ ದುಃಖವಾಯಿತು. ‘ನಾಥನು ಬಾರದಿರುವುದಕ್ಕೆ ಕಾರಣವಾದರೂ ಏನು? ನನ್ನನ್ನು ಕುಟಿಲ ಬುದ್ಧಿಯವನೆಂದು ಭಾವಿಸಿ ಎಲ್ಲಿಯಾದರೂ ಮರೆತುಬಿಡಲಿಲ್ಲವಷ್ಟೆ? ಆಹಾ! ಯಾವ ಶ್ರೀರಾಮಚಂದ್ರನ ಚರಣಾರವಿಂದಗಳ ಪ್ರೇಮಿಯಾಗಿರುವನೋ ಆ ಲಕ್ಷಣನು ಬಹಳ ಧನ್ಯನೂ, ಬಹುಭಾಗ್ಯವಂತನೂ ಆಗಿದ್ದಾನೆ. (ಎಂದರೆ - ಅವನಿಂದ ಬೇರೆಯಾಗಲಿಲ್ಲ). ನನ್ನನ್ನಾದರೋ ಪ್ರಭುವು ಕಪಟಿ ಮತ್ತು ಕುಟಿಲನೆಂದು ತಿಳಿದುಬಿಟ್ಟುಬಿಟ್ಟಿದ್ದಾನೆ - ಆದ್ದರಿಂದಲೇ ನಾಥನು ನನ್ನನ್ನು ಜೊತೆಯಲ್ಲಿ ಕರೆದೊಯ್ಯಲಿಲ್ಲ.’ ಶ್ರೀರಾಮನ ವಿರಹಸಾಗರದಲ್ಲಿ ಭರತನ ಮನಸ್ಸು ಮುಳುಗುತ್ತಿತ್ತು. ಅದೇ ಸಮಯಕ್ಕೆ ಪವನಪುತ್ರ ಹನುಮಂತನು ಬ್ರಾಹ್ಮಣನ ರೂಪ ಧರಿಸಿ (ಅವನನ್ನು ಉಳಿಸುವುದಕ್ಕೆಂದು) ದೋಣಿಯಂತೆ ಬಂದನು. ಹನುಮಂತನು ದುರ್ಬಲ ಶರೀರಿಯಾಗಿದ್ದು ಜಟೆಯನ್ನೇ ಕಿರೀಟವಾಗಿ ಧರಿಸಿ, ‘ರಾಮ! ರಾಮ! ರಘುಪತಿ!’ ಎಂದು ಜಪಿಸುತ್ತ ಕಮಲಕ್ಕೆ ಸಮಾನವಾದ ನೇತ್ರಗಳಿಂದ (ಪ್ರೇಮಾಶ್ರುಗಳ) ನೀರು ಸುರಿಸುತ್ತ, ಕುಶಾಸನದಲ್ಲಿ ಕುಳಿತಿರುವ ಭರತನನ್ನು ನೋಡಿದನು. ಅವನನ್ನು ನೋಡುತ್ತಲೇ ಹನುಮಂತನು ಅತ್ಯಂತ ಹರ್ಷಿತನಾದನು. ಅವನ ಶರೀರವು ಪುಳಕಿತವಾಯಿತು, ಕಣ್ಣುಗಳಿಂದ ನೀರು ಸುರಿಯತೊಡಗಿತು. </p>
<p class="Text">ಇದಾದನಂತರ ಭಗವಾನ್ ಶ್ರೀರಾಮನು ಅಯೋಧ್ಯೆಯ ಬಳಿ ಪುಷ್ಪಕವಿಮಾನದಿಂದ ಭೂಮಿಯ ಮೇಲೆ ಇಳಿದಾಗ, ಭರತನು ಅಲ್ಲಿ ಬಂದನು —</p>
<p class="Shlok">ಗಹೇ ಭರತ ಪುನಿ ಪ್ರಭು ಪದ ಪಂಕಜ ।</p>
<p class="Shlok">ನಮತ ಜಿನ್ಹಹಿ ಸುರ ಮುನಿ ಸಂಕರ ಅಜ ॥</p>
<p class="Shlok">ಪರೇ ಭೂಮಿ ನಹಿ ಉಠತ ಉಠಾಏ । </p>
<p class="Shlok">ಬರ ಕರಿ ಕ್ರಪಾಸಿಂಧು ಉರ ಲಾಯೇ ॥</p>
<p class="Shlok">ಸ್ಯಾಮಲ ಗಾತ ರೋಮ ಭಯೇ ಠಾಢೇ ।</p>
<p class="Shlok">ನವ ರಾಜೀವ ನಯನ ಜಲ ಬಾಢೇ ॥</p>
<p class="Text">ಇದಾದನಂತರ ಯಾವ ಚರಣಕಮಲಗಳಿಗೆ ದೇವತೆಗಳು, ಮುನಿಗಳು, ಶಂಕರ ಮತ್ತು ಬ್ರಹ್ಮರೂ ಸಹ ನಮಿಸುತ್ತಾರೋ ಅಂತಹ ಚರಣಕಮಲಗಳನ್ನು ಭರತನು ಹಿಡಿದುಕೊಂಡನು. ಭರತನು ಪೃಥ್ವಿಯ ಮೇಲೆ ಬಿದ್ದಿದ್ದಾನೆ, ಎಬ್ಬಿಸಿದರೂ ಏಳುತ್ತಿಲ್ಲ. ಆಗ ಬಲವಂತವಾಗಿ ಕೃಪಾಸಿಂಧುವಾದ ಶ್ರೀರಾಮನು ಅವನನ್ನು ಎಬ್ಬಿಸಿ ಎತ್ತಿ ಆಲಿಂಗಿಸಿಕೊಂಡನು. ಅವನ ನೀಲಶರೀರವೂ ರೋಮಾಂಚಗೊಂಡಿತು. ಶುಭ್ರವಾದ ಕಮಲಗಳಂತಿದ್ದ ನೇತ್ರಗಳಲ್ಲಿ (ಪ್ರೇಮಾಶ್ರುಗಳ) ನೀರಿನ ಪ್ರವಾಹ ಹರಿಯಿತು ಭರತನ ಈ ಪ್ರಸಂಗದಿಂದ ನಾವು ಭಗವಂತನ ವಿರಹದಲ್ಲಿ ವ್ಯಾಕುಲತೆ, ಶ್ರದ್ಧೆ, ಪ್ರೇಮ, ದೈನ್ಯಭಾವ ಮತ್ತು ನಿರಭಿಮಾನತೆಯ ಶಿಕ್ಷಣವನ್ನು ಪಡೆಯಬೇಕು. ಇದಾದನಂತರ ಭಗವಂತನು ಎಲ್ಲ ಪ್ರಜೆಗಳೊಡನೆ ಎಂತಹ ಮೇಲ್ಮಟ್ಟದ ಉತ್ತಮವಾದ ವ್ಯವಹಾರ ಮಾಡಿದನೆಂದರೆ ಎಲ್ಲರೊಡನೆ ಒಟ್ಟಿಗೆ ಯಥಾಯೋಗ್ಯವಾದ ರೀತಿಯಲ್ಲಿ ಭೇಟಿಯಾದನು. </p>
<p class="Text">ಶ್ರೀಗೋಸ್ವಾಮಿಯವರು ಹೇಳುತ್ತಾರೆ —</p>
<p class="Shlok">ಪ್ರೇಮಾತುರ ಸಖ ಲೋಗ ನಿಹಾರೀ ।</p>
<p class="Shlok">ಕೌತುಕ ಕೀನ್ಹ ಕೃಪಾಲ ಖರಾರೀ ॥</p>
<p class="Shlok">ಅಮಿತ ರೂಪ ಪ್ರಗಟೇ ತೇಹಿ ಕಾಲಾ ।</p>
<p class="Shlok">ಜಥಾ ಜೋಗ ಮಿಲೇ ಸಬಹಿ ಕೃಪಾಲಾ॥</p>
<p class="Text para-style-override-4">* * * * *</p>
<p class="Shlok">ಛನ ಮಹಿ ಸಬಹಿ ಮಿಲೇ ಭಗವಾನಾ ।</p>
<p class="Shlok">ಉಮಾ ಮರಮ ಯಹ ರಾಹು ನಜಾನಾ ॥</p>
<p class="Text">ಎಲ್ಲರೂ ಪ್ರೇಮವಿಹೃಲರಾಗಿರುವುದನ್ನು ಮತ್ತು ತನ್ನನ್ನು ಭೇಟಿಯಾಗಲು ಅತ್ಯಂತ ಆತುರರಾಗಿರುವುದನ್ನು ನೋಡಿ ಖರನ ವೈರಿಯಾದ ಕೃಪಾಳು ಶ್ರೀರಾಮನು ಒಂದು ಚಮತ್ಕಾರ ಮಾಡಿದನು. ಒಂದೇ ಸಮಯದಲ್ಲಿ ಕೃಪಾಳು ಶ್ರೀರಾಮನು ಅಸಂಖ್ಯವಾದ ರೂಪಗಳಲ್ಲಿ ಪ್ರಕಟನಾಗಿ ಎಲ್ಲರೊಡನೆಯೂ ಒಂದೇ ಕಾಲದಲ್ಲಿ ಯಥಾಯೋಗ್ಯವಾಗಿ ಭೇಟಿಯಾದನು. ‘ಹೇ ಉಮೆ! ಭಗವಂತನು ಕ್ಷಣಮಾತ್ರದಲ್ಲಿ ಎಲ್ಲರೊಡನೆಯೂ ಭೇಟಿಯಾದನು. ಈ ರಹಸ್ಯವನ್ನು ಯಾರೂ ಅರಿಯದಾದರು. ಪ್ರಜೆಗಳೊಡನೆ ಭಗವಂತನ ರಾಜ್ಯಶಾಸನದ ವ್ಯವಹಾರಕ್ಕೆ ಹೋಲಿಕೆಯನ್ನೇ ಕೊಡಲಾರೆವು. ಇಂದು ಎಲ್ಲಿಯಾದರೂ ಅತ್ಯುತ್ತಮ ವ್ಯವಸ್ಥೆಯ ಏರ್ಪಾಡು ಆಗುತ್ತದೆಯಾದರೆ ಅಲ್ಲಿಯಾದರೋ ‘ರಾಮರಾಜ್ಯ’ ಎಂಬ ನಾಣ್ನುಡಿಯಿದೆ.  </p>
<p class="Text">ಭಗವಾನ್ ಶ್ರೀರಾಮನ ರಾಜ್ಯದ ವರ್ಣನೆ ಮಾಡುತ್ತ ಗೋಸ್ವಾಮಿಯವರು ಹೇಳುತ್ತಾರೆ —</p>
<p class="Shlok">ರಾಮ ರಾಜ ಬೈಠೇ ತ್ರೈಲೋಕಾ ।</p>
<p class="Shlok">ಹರಷಿತ ಭಏ ಗಏ ಸಬ ಸೋಕಾ ॥</p>
<p class="Shlok">ಬಯರೂ ನ ಕರ ರಾಹೂ ಸನ ಕೋಈ ।</p>
<p class="Shlok">ರಾಮ ಪ್ರತಾಪ ವಿಷಯಮತಾ ಖೋಈ ॥</p>
<p class="Shlok">ಬರನಾಶ್ರಮ ನಿಜ ನಿಜ ಧರಮ ನಿರತ ಬೇದ ಪಥ ಲೋಗ ।</p>
<p class="Shlok">ಚಲಹಿ<span class="char-style-override-6">ಂ</span> ಸದಾ ಪಾವಹಿ<span class="char-style-override-6">ಂ</span> ಸುಖಹಿ ನಹಿ<span class="char-style-override-6">ಂ </span>ಭಯ ಸೋಕ ನ ರೋಗ ॥</p>
<p class="Shlok">ನಹಿ<span class="char-style-override-6">ಂ</span> ದರಿದ್ರ ಕೋಉ ದುಖೀ ನದೀನಾ ।</p>
<p class="Shlok">ನಹಿ<span class="char-style-override-6">ಂ</span> ಕೋಉ ಅಬುಧ ನ ಲಚ್ಛನಹೀನಾ ॥</p>
<p class="Shlok">ರಾಮ ರಾಜ ನಭನೇಸ ಸುನು ಸಚರಾಚರ ಜಗ ಮಾಹಿ<span class="char-style-override-6">ಂ</span> ।</p>
<p class="Shlok">ಕಾಲ ಕರ್ಮ ಸಂಭಾವ ಗುನ ಕೃತ ದುಖ ಕಾಹುಹಿ ನಾಹಿ<span class="char-style-override-6">ಂ</span> ॥</p>
<p class="Shlok">ರಾಮರಾಜಕರ ಸುಖ ಸಂಪದಾ ।</p>
<p class="Shlok">ಬರನಿ ನ ಸಕಇ ಫನೀಸ ಸಾರದಾ ॥</p>
<p class="Shlok">ಏಕ ನಾರಿ ವ್ರತ ರತ ಸಬ ಝಾರೀ ।</p>
<p class="Shlok">ತೇ ಮನ ಬಚ ಕ್ರಮ ಪತಿ ಹಿತಕಾರೀ ॥</p>
<p class="Shlok">ಖಗ ಮೃಗ ಸಹಜ ಬಯರೂ ಬಿಸರಾಈ ।</p>
<p class="Shlok">ಸಬನ್ಹಿ ಪರಸ್ಪರ ಪ್ರೀತಿ ಬಢಾ ಈ ॥</p>
<p class="Text">ಶ್ರೀರಾಮಚಂದ್ರನು ಸಿಂಹಾಸನದಲ್ಲಿ ಪ್ರತಿಷ್ಠತನಾದ ಮೇಲೆ ಮೂರೂ ಲೋಕಗಳು ಹರ್ಷಗೊಂಡವು, ಅವರುಗಳ ಶೋಕವೆಲ್ಲ ಮಾಯವಾಯಿತು. ಯಾರೂ ಯಾರೊಡನೆಯೂ ದ್ವೇಷಿಸುತ್ತಿರಲಿಲ್ಲ. ಶ್ರೀರಾಮಚಂದ್ರನ ಪ್ರತಾಪದಿಂದ ಎಲ್ಲರ ವಿಷಮತೆ (ಆಂತರಿಕ ಭೇದಭಾವ) ಅಳಿಸಿಹೋಯಿತು. ಎಲ್ಲ ಜನರು ತಮ್ಮ ತಮ್ಮ ವರ್ಣ ಮತ್ತು ಆಶ್ರಮಕ್ಕೆ ಅನುಕೂಲವಾದ ಧರ್ಮದಲ್ಲಿ ತತ್ಪರರಾಗಿರುತ್ತ ಸದಾ ವೇದಮಾರ್ಗದಲ್ಲಿ ನಡೆಯುತ್ತಿದ್ದರು. ಅವರಿಗೆ ಯಾವುದೇ ರೀತಿಯಾದ ಭಯವಾಗಲಿ, ಶೋಕವಾಗಲಿ, ರೋಗವಾಗಲಿ ಇರುತ್ತಿರಲಿಲ್ಲ. ದರಿದ್ರರಾಗಲಿ, ದುಃಖಿಗಳಾಗಲಿ, ದೀನರಾಗಲಿ, ಮೂರ್ಖರಾಗಲೀ ಶುಭಲಕ್ಷಣ ಹೀನರಾಗಲಿ ಯಾರೂ ಇರಲಿಲ್ಲ. </p>
<p class="Text">(ಕಾಕಭುಶುಂಡಿ ಹೇಳುತ್ತಾರೆ) ‘ಹೇ ಪಕ್ಷಿರಾಜ ಗರುಡನೆ! ಕೇಳು ಶ್ರೀರಾಮನ ರಾಜ್ಯದಲ್ಲಿ, ಜಡ, ಚೇತನ ಎಲ್ಲಾ ಜಗತ್ತುಗಳಲ್ಲಿ ಕಾಲ, ಕರ್ಮ, ಸ್ವಭಾವ ಮತ್ತು ಗುಣಗಳಿಂದ ಉತ್ಪನ್ನವಾದ ದುಃಖ ಯಾರಿಗೂ ಇರಲಿಲ್ಲ. (ಅಂದರೆ ಇವುಗಳ ಬಂಧನ ಯಾರಿಗೂ ಇರಲಿಲ್ಲ.) ರಾಮರಾಜ್ಯದ ಸುಖಸಂಪತ್ತಿನ ವರ್ಣನೆಯನ್ನು ಶೇಷ ಮತ್ತು ಸರಸ್ವತಿರೂ ಸಹ ವರ್ಣಿಸಲಾರರು. ಇದೇ ಪ್ರಕಾರ ಸ್ತ್ರೀಯರೂ ಸಹ ಮನ, ವಚನ ಮತ್ತು ಕರ್ಮದಿಂದ ಪತಿಯ ಹಿತಸಾಧನೆ ಮಾಡುವವರಾಗಿದ್ದರು. ಪಶು ಮತ್ತು ಪಕ್ಷಿಗಳೂ ಸ್ವಾಭಾವಿಕವಾದ ದ್ವೇಷವನ್ನು ಮರೆತು ಪರಸ್ಪರ ಪ್ರೇಮವೃದ್ಧಿ ಮಾಡಿಕೊಂಡಿದ್ದುವು. ಇದರಿಂದ ನಮಗೆ ಆಶ್ರಿತ ಜನರೊಡನೆ ಹೇಗೆ ವ್ಯವಹಾರ ಮಾಡಬೇಕೆಂಬ ಶಿಕ್ಷಣವು ದೊರಕುತ್ತದೆ. ಇದಾದನಂತರ ಭಗವಂತನು ಪ್ರಜೆಗಳಿಗೆ ಉಪದೇಶ ಕೊಟ್ಟನು. ಭಗವಂತನ ವಚನಗಳಲ್ಲಿ ನೀತಿ, ಧರ್ಮ, ವಿನಯ ಮತ್ತು ಪ್ರೇಮ ತುಂಬಿದೆ. </p>
<p class="Text">ಭಗವಂತನು ಹೇಳುತ್ತಾನೆ —</p>
<p class="Shlok">ಸುನಹು ಸಕಲ ಪುರಜನ ಮಮ ಬಾನೀ ।</p>
<p class="Shlok">ಕಹಉ ನ ಕಛು ಮಮತಾ ಉರ ಆನೀ ॥</p>
<p class="Shlok">ನಹಿ<span class="char-style-override-6">ಂ</span> ಅನೀತಿ ನಹಿ<span class="char-style-override-6">ಂ</span> ಕಛು ಪ್ರಭುತಾಯೀ ।</p>
<p class="Shlok">ಸುನಹು ಕರಹು ಜೋ ತುಮ್ಹಹಿ ಸೋಹಾ ಈ ॥</p>
<p class="Shlok">ಜೌ<span class="char-style-override-6">ಂ</span> ಅನೀತಿ ಕಛು ಭಾಷೌ<span class="char-style-override-6">ಂ</span> ಭಾಈ । </p>
<p class="Shlok">ತೌ ಮೋಹಿ ಬರಜಹು ಭಯ ಬಿಸರಾಈ ॥</p>
<p class="Shlok">ಬಡೇ<span class="char-style-override-6">ಂ</span> ಭಾಗ ಮಾನುಷ ತನು ಪಾವಾ । </p>
<p class="Shlok">ಸುರ ದುರ್ಲಭ ಸಬ ಗ್ರಂಥ್ಹಿ ಗಾವಾ ॥</p>
<p class="Shlok">ಸಾಧನ ಧಾಮ ಮೊಚ್ಛ ಕರ ದ್ವಾರಾ ।</p>
<p class="Shlok">ಪಾಇ ನ ಜೇಹಿ<span class="char-style-override-6">ಂ</span> ಪರಲೋಕ ಸಂವಾರಾ ॥</p>
<p class="Shlok">ಸೋ ಪರತ್ರದುಖ ಪಾವ ಇ ಸಿರ ಧುನಿ ಧುನಿ ಪಛತಾಈ ।</p>
<p class="Shlok">ಕಾಲಹಿ ಕರ್ಮಹಿ ಈಸ್ವರಹಿ ಮಿಥ್ಯಾ ದೋಸ ಲಗಾಈ ॥</p>
<p class="Shlok">ಏಹಿ ತನ ಕರ ಫಲ ವಿಷಯ ನಭಾ ಈ । </p>
<p class="Shlok">ಸ್ವರ್ಗಉ ಸ್ವಲ್ಪ ಅಂತ ದುಃಖದಾಈ ॥</p>
<p class="Shlok">ನರ ತನು ಪಾ ಇ ವಿಷಯ ಮನ ದೇಹೀ<span class="char-style-override-6">ಂ</span> ।</p>
<p class="Shlok">ಪಲಟಿ ಸುಧಾ ತೇ ಪಠ ವಿಷಲೇಹೀ<span class="char-style-override-6">ಂ </span>॥</p>
<p class="Text">‘ಸಮಸ್ತ ನಗರ ನಿವಾಸಿಗಳೇ! ನನ್ನ ಮಾತನ್ನು ಕೇಳಿರಿ! ಈ ಮಾತುಗಳನ್ನು ಹೃದಯದಲ್ಲಿ ಮಮತೆಯನ್ನು ತುಂಬಿಕೊಂಡು ಹೇಳುವುದಿಲ್ಲ. ಅನೀತಿಯ ಮಾತನ್ನಾಗಲೀ, ಪ್ರಭುತ್ವದ ವಿಷಯವನ್ನಾಗಲೀ ಹೇಳುವುದಿಲ್ಲ. (ಇದರಲ್ಲಿ ನೀತಿಯ ಮಾತಾಗಲೀ ಪ್ರಭುತ್ವವಾಗಲೀ (ಇರುವುದಿಲ್ಲ). ಆದ್ದರಿಂದ ಸಂಕೋಚ ಮತ್ತು ಭಯವನ್ನು ಬಿಟ್ಟು, ಲಕ್ಷ್ಯವಿಟ್ಟು ನನ್ನ ಮಾತುಗಳನ್ನು ಕೇಳಿರಿ. ನಿಮಗೆ ಒಳ್ಳೆಯದೆಂದು ಕಂಡುಬಂದರೆ ಅದಕ್ಕನುಸಾರವಾಗಿ ನಡೆಯಿರಿ. ‘ಸೋದರರೇ! ಒಂದು ವೇಳೆ ನಾನು ಅನೀತಿಯುಕ್ತವಾದುದನ್ನು ಹೇಳಿದ್ದಲ್ಲಿ ನೀವು ಭಯಪಡದೆ (ನಿರಾತಂಕವಾಗಿ) ನನ್ನನ್ನು ತಡೆಯಿರಿ.’ ಬಹು ಭಾಗ್ಯದಿಂದಾಗಿ ಮನುಷ್ಯ ಶರೀರವು ಅಭ್ಯವಾಗಿದೆ. ಎಲ್ಲ ಗ್ರಂಥಗಳೂ ಈ ಮಾನವ ಜನ್ಮವು ದೇವತೆಗಳಿಗೂ ದುರ್ಲಭವಾಗಿದೆ ಕಷ್ಟದಿಂದ ಲಭಿಸುತ್ತದೆಯೆಂದು ಹೇಳಿವೆ ಇದು ಸಾಧನ-ಧಾಮ ಮತ್ತು ಮೋಕ್ಷದ್ವಾರವಾಗಿದೆ. ಇದನ್ನು ತಿಳಿದೂ ಯಾವಾತನು ಪರಲೋಕವನ್ನು ಸಾಧಿಸುವುದಿಲ್ಲವೋ ಅವನು ಪರಲೋಕದಲ್ಲಿ ದುಃಖವನ್ನು ಅನುಭವಿಸುತ್ತಾನೆ, ತನ್ನ ದೋಷವನ್ನು ಅರ್ಥಮಾಡಿಕೊಳ್ಳದೆ ತಲೆಯನ್ನು ಚಚ್ಚಿಕೊಂಡು ಪಶ್ಚಾತ್ತಾಪಪಡುತ್ತಾನೆ. ಅವನು ಕಾಲನ ಮೇಲೆ, ಕರ್ಮದ ಮೇಲೆ ಮತ್ತು ಈಶ್ವರನ ಮೇಲೆ ಮಿಥ್ಯಾದೋಷವನ್ನು ಹೊರಿಸುತ್ತಾನೆ.’ ‘ಸೋದರರೇ! ಈ ಶರೀರ ಪ್ರಾಪ್ತವಾಗಿರುವುದು ವಿಷಯ ಭೋಗಕ್ಕಾಗಿ ಅಲ್ಲ. ಭಗವಂತನಿಗಾಗಿ ಈ ಶರೕರ ದೊರಕಿದೆ. ಭಗವತ್ಪ್ರಾಪ್ತಿಯ ಮುಂದೆ ಸ್ವರ್ಗದ ಭೋಗವೂ ತೀರ ಸ್ವಲ್ಪವಾದುದು ಮತ್ತು ಅದು ಕೊನೆಯಲ್ಲಿ ದುಃಖವನ್ನು ಕೊಡುವುದಾಗಿದೆ. ಆದ್ದರಿಂದ ಯಾರು ಮನುಷ್ಯ ಶರೀರವನ್ನು ಪಡೆದು ವಿಷಯಗಳಲ್ಲಿ ಮನಸ್ಸನ್ನು ತೊಡಗಿಸಿಬಿಡುತ್ತಾರೋ, ಆ ಮೂರ್ಖರು ಅಮೃತಕ್ಕೆ ಬದಲಾಗಿ ವಿಷವನ್ನು ಪಡೆಯುತ್ತಾರೆ. </p>
<p class="Text">ಎಲ್ಲ ಓದುಗರಲ್ಲಿ ಹಾಗೂ ಜನರಲ್ಲಿ ಪ್ರಾರ್ಥನೆ ಏನೆಂದರೆ — ಶ್ರೀಭಗವಂತನು ಮೇಲೆ ಹೇಳಿದ ಚಾರಿತ್ರ ಮತ್ತು ವಚನಗಳಿಗನುಗುಣವಾಗಿ ನಿಮ್ಮ ಜೀವನವನ್ನು ರೂಪಿಸಿಕೊಳ್ಳಲಿ ಎನ್ನುವುದೇ ಆಗಿದೆ. ಸರ್ಕಾರ, ವಿದ್ವಾಂಸರು, ಅನುಭವಸ್ಥ ಶಿಕ್ಷಕರು ಮತ್ತು ಧನಿಕರೂ ದಾನಿಗಳೂ ಆದ ಸಜ್ಜನಲ್ಲಿ ತಾವು ಸ್ವತಃ ಶ್ರೀರಾಮಚರಿತಮಾನಸದ ಅಧ್ಯಯನ ಮಾಡಿ, ಅನುಭವ ಪಡೆದು ಹಾಗೂ ಜನತೆಯ ಹಿತಕ್ಕಾಗಿ ಸ್ಕೂಲು, ಕಾಲೇಜು, ಪಾಠಶಾಲೆ ಮೊದಲಾದ ಶಿಕ್ಷಣ-ಸಂಸ್ಥೆಗಳ ಪಾಠ್ಯಕ್ರಮದಲ್ಲಿ ಇದನ್ನು ಸೇರ್ಪಡೆ ಮಾಡಿ, ಇದರ ಪ್ರಚಾರವನ್ನು ಮಾಡಿ ಎಂಬುದೇ ನಮ್ಮ ನಿವೇದನೆಯಾಗಿದೆ. ಬಾಲಕರಿಗೆ ರಾಮಚರಿತಮಾನಸದ ಶಿಕ್ಷಣವು ಬಹಳ ಆದರ್ಶಪ್ರಾಯವಾಗಿದೆ. ಧಾರ್ಮಿಕ ದೃಷ್ಟಿಯಿಂದಲೇ ಅಲ್ಲದೆ ಕಾವ್ಯ, ಸಾಹಿತ್ಯ ಮತ್ತು ಇತಿಹಾಸದ ದೃಷ್ಟಿಯಿಂದ ಹಾಗೂ ನೈತಿಕ, ಸಾಮಾಜಿಕ ಮತ್ತು ವ್ಯಾವಹಾರಿಕ ದೃಷ್ಟಿಯಿಂದಲೂ ಕೂಡ ಈ ಗ್ರಂಥವು ಬಹಳವಾಗಿ ಅನುಪಮ. ಇದು ಎಲ್ಲ ದೃಷ್ಟಿಯಿಂದಲೂ ಉಪಯುಕ್ತ, ಸರಳ ಮತ್ತು ಮಧುರವಾಗಿದೆ ಹಾಗೂ ಚಿತ್ತವನ್ನು ಆಕರ್ಷಿಸುವುದಾಗಿದೆ. ಹಾಗೂ ಇದು ಎಲ್ಲ ಪ್ರಕಾರದ ಶಿಕ್ಷಣವನ್ನು ಕೊಡುವುದಾಗಿದೆ. ಆದಕಾರಣ ಎಲ್ಲ ಪ್ರಕಾರದಿಂದ ಇದರ ಪ್ರಚಾರವನ್ನು ಮಾಡಬೇಕು. ಪ್ರತಿಯೊಬ್ಬ ಸೋದರ-ಸೋದರಿಯರೂ ಈ ಗ್ರಂಥವನ್ನು ಮನೆಗೆ ತರಿಸಿಕೊಂಡು ಇದರ ಅಧ್ಯಯನ ಮತ್ತು ಅಧ್ಯಾಪನ ಕಾರ್ಯದಲ್ಲಿ ತೊಡಗುವ ಪ್ರಯತ್ನ ಮಾಡಬೇಕು. </p>
<p class="Sub-Heading" id="toc_marker-4-2">ಶ್ರೀಮದ್ಭಗವದ್ಗೀತಾ</p>
<p class="Text">ಯಾವ ಪ್ರಕಾರ ಬಾಲಕರಿಗೆ ಪಾಠ್ಯಕ್ರಮದಲ್ಲಿ ರಾಮಚರಿತಮಾನಸದ ಉಪಯೋಗವಿದೆಯೋ, ಅದಕ್ಕಿಂತಲೂ ಹೆಚ್ಚು ಗೀತೆಯ ಉಪಯೋಗವಿದೆ. ಗೀತೆಯಲ್ಲಿನ ಸಂಸ್ಕೃತ ಬಹುಸರಳ ಮತ್ತು ಮಧುರವಾಗಿದೆ. ಶ್ಲೋಕಗಳ ಭಾವವು ಹೃದಯಗ್ರಾಹಿಯಾಗಿಯಾ, ಪಕ್ಷಪಾತರಹಿತವಾಗಿಯಾ ಇದೆ. ಗೀತೆಯ ಸ್ವಲ್ಪ ಪರಿಚಯದಲ್ಲಿಯೇ ಪರಮಾತ್ಮನ ತತ್ವ, ರಹಸ್ಯ ಹಾಗೂ ಶಿಕ್ಷಣದ ಸಾರ ತುಂಬಿದೆ. ಗೀತೆಯು ನಿತ್ಯ-ನವೀನ ಜೀವನವನ್ನು ಉಂಟುಮಾಡುವುದಾಗಿಯೂ ಹಾಗೂ ಮನುಷ್ಯನಲ್ಲಿ ಮನುಷ್ಯತ್ವದ ಭಾವವನ್ನು ತರುವುದಾಗಿಯೂ ಇದೆ. ಇದು ‘ಗಡಿಗೆಯಲ್ಲಿ ಕಡಲೆಂಬಂತೆ ಜ್ಞಾನ, ವೈರಾಗ್ಯ, ಯೋಗ, ಸದ್ಗುಣ, ಸದಾಚಾರ ಮುಂತಾದ ಅಧ್ಯಾತ್ಮ ವಿಷಯಗಳಿವೆ, ಶಾರೀರಿಕ, ಬೌದ್ಧಿಕ, ವ್ಯಾವಹಾರಿಕ ಹಾಗೂ ನೈತಿಕ ಶಿಕ್ಷಣ ಮತ್ತು ಉಪದೇಶವೂ ತುಂಬಿದೆ.</p>
<p class="Text">ಶರೀರ-ವಿಷಯಕವಾದ ಉನ್ನತಿಯ ಶಿಕ್ಷಣವು ಶಾರೀರಿಕ ಶಿಕ್ಷಣದ ಅಭಿಪ್ರಾಯವಾಗಿದೆ. ಹದಿನೇಳನೇ ಅಧ್ಯಾಯದ ಎಂಟನೇ, ಒಂಭತ್ತನೇ ಮತ್ತು ಹತ್ತನೇ ಶ್ಲೋಕಗಳಲ್ಲಿ ಯಾವ ಸಾತ್ವಿಕ, ರಾಜಸ ಮತ್ತು ತಾಮಸ ಆಹಾರವನ್ನು ತಿಳಿಸಿದೆಯೋ, ಅವುಗಳಲ್ಲಿ ರಾಜಸ-ತಾಮಸಗಳನ್ನು ತ್ಯಾಗಮಾಡಿ ಸಾತ್ವಿಕ ಆಹಾರವನ್ನು ಸೇವಿಸುವುದು ಶಾರೀರಿಕ ಉನ್ನತಿಗೆ ಕಾರಣವಾಗಿದೆ ಹಾಗೂ ಆರನೇ ಅಧ್ಯಾಯದ ಹದಿನಾರನೇ ಮತ್ತು ಹದಿನೇಳನೇ ಶ್ಲೋಕಗಳಲ್ಲಿ, ಯೋಗದ ಪ್ರಕರಣದಲ್ಲಿ ಯಾವ ಅನುಚಿತ ಆಹಾರ-ವಿಹಾರಗಳ ತ್ಯಾಗ ಮತ್ತು ಉಚಿತ ಸೇವನೆಯ ವಿಚಾರವಿದೆಯೋ, ಅದು ಶಾರೀರಿಕ ಆರೋಗ್ಯ ದೃಷ್ಟಿಯಿಂದಲೂ ಉಪಯೋಗಿಯಾಗಿದೆ. ಇದೇ ಪ್ರಕಾರ ಬೇರೆ ಎಲ್ಲೆಲ್ಲಿ ಶರೀರ, ಆರೋಗ್ಯ ಮತ್ತು ಆಯುವೃದ್ಧಿಯ ಭಾವಗಳಿವೆಯೋ, ಅವೆಲ್ಲವನ್ನೂ ಶಾರೀರಿಕ ಉನ್ನತಿಯಲ್ಲಿ ಪರಿಗಣಿಸಬಹುದಾಗಿದೆ.</p>
<p class="Text">ಬುದ್ಧಿಯನ್ನು ತೀಕ್ಷ್ಣವಾಗಿಸುವ, ನಿರ್ಮಲಗೊಳಿಸುವ ಮತ್ತು ಸಾತ್ವಿಕವಾಗಿಸುವ ಶಿಕ್ಷಣವು ಬೌದ್ಧಿಕ ಶಿಕ್ಷಣವೆನಿಸುತ್ತದೆ. ಹದಿಮೂರನೇ ಅಧ್ಯಾಯದ ಮೂರನೇ ಮತ್ತು ನಾಲ್ಕನೇ ಶ್ಲೋಕಗಳಲ್ಲಿ ಅರ್ಜುನನಿಗೆ ದಾರ್ಶನಿಕ ವಿಷಯವನ್ನು ಕೇಳುವಂತೆ ಪ್ರೇರೇಪಿಸಿ ಅನಂತರ ಯಾವ ಆದೇಶ ಕೊಟ್ಟಿದೆಯೋ ಅದು ಬುದ್ಧಿಯನ್ನು ತೀಕ್ಷ್ಣ ಮತ್ತು ನಿರ್ಮಲಗೊಳಿಸುವುದಾಗಿದೆ. ಇದೇ ಪ್ರಕಾರ ಹದಿನೆಂಟನೇ ಅಧ್ಯಾಯದ 20ನೇ, 21ನೇ ಮತ್ತು 22ನೇ ಶ್ಲೋಕಗಳಲ್ಲಿ ಸಾತ್ವಿಕ, ರಾಜಸ ಮತ್ತು ತಾಮಸ ಜ್ಞಾನದ ಹಾಗೂ 30ನೇ, 31ನೇ ಮತ್ತು 32ನೇ ಶ್ಲೋಕಗಳಲ್ಲಿ ಬುದ್ಧಿಯ ವರ್ಣನೆಯಿದೆ. ಅವುಗಳಲ್ಲಿ ರಾಜಸಿಕ-ತಾಮಸಿಕ ಜ್ಞಾನ ಮತ್ತು ಬುದ್ದಿಯನ್ನು ತ್ಯಾಗಮಾಡಿ ಸಾತ್ವಿಕ ಜ್ಞಾನ ಮತ್ತು ಸಾತ್ವಿಕ ಬುದ್ಧಿಯನ್ನು ಗ್ರಹಿಸುವುದರಿಂದ ಬುದ್ದಿಯು ತೀಕ್ಷ್ಣವೂ ಮತ್ತು ನಿರ್ಮಲವೂ ಆಗುತ್ತದೆ. ಭಗವಂತನು ಹೇಳಿದ್ದಾನೆ —</p>
<p class="Shlok">ಸರ್ವಭೂತೇಷು ಯೇನೈಕಂ ಭಾವಮವ್ಯಯಮೀಕ್ಷತೇ ।</p>
<p class="Shlok">ಅವಿಭಕ್ತಂ ವಿಭಕ್ತೇಷು ತಜ್ಞಾನಂ ವಿದ್ಧಿ ಸಾತ್ವಿಕಮ್ ॥ </p>
<p class="TXT-Right">(18/20)</p>
<p class="Text">‘ಯಾವ ಜ್ಞಾನದಿಂದ ಮನುಷ್ಯನು ಬೇರೆ-ಬೇರೆಯಾದ ಎಲ್ಲ ಭೂತಗಳಲ್ಲಿ ಒಬ್ಬ ಅವಿನಾಶಿಯಾದ ಪರಮಾತ್ಮನನ್ನು ವಿಭಾಗರಹಿತ ಸಮಭಾವದಿಂದ ನೋಡುತ್ತಾನೋ, ಆ ಜ್ಞಾನವನ್ನು ನೀನು ಸಾತ್ವಿಕವೆಂದು ತಿಳಿ.’</p>
<p class="Shlok">ಪ್ರವೃತ್ತಿಂ ಚ ನಿವೃತ್ತಿಂ ಚ ಕಾರ್ಯಾಕಾರ್ಯೇ ಭಯಾಭಯೇ ।</p>
<p class="Shlok">ಬಂಧಂ ಮೋಕ್ಷಂ ಚ ಯಾ ವೇತ್ತಿ ಬುದ್ದಿಃ ಸಾ ಪಾರ್ಥಸಾತ್ತ್ವಿಕೀ ॥ </p>
<p class="TXT-Right">(18/30)</p>
<p class="Text">‘ಹೇ ಪಾರ್ಥ! ಯಾವ ಬುದ್ಧಿಯು ಪ್ರವತ್ತಿಮಾರ್ಗ ಮತ್ತು ನಿವೃತ್ತಿಮಾರ್ಗವನ್ನು, ಕರ್ತವ್ಯ ಮತ್ತು ಅಕರ್ತವ್ಯವನ್ನು, ಭಯ ಮತ್ತು ಅಭಯವನ್ನು ಹಾಗೂ ಬಂಧ ಮತ್ತು ಮೋಕ್ಷವನ್ನು ಯಥಾರ್ಥವಾಗಿ ತಿಳಿಯುತ್ತದೆಯೋ, ಅದು ಸಾತ್ವಿಕ ಬುದ್ಧಿಯಾಗಿದೆ.’</p>
<p class="Text">ಇದು ಬೌದ್ಧಿಕ ಶಿಕ್ಷಣವಾಗಿದೆ. ಇದೇ ರೀತಿ ಎಲ್ಲೆಲ್ಲಿ ಬುದ್ಧಿಯು ತೀಕ್ಷ್ಣ, ನಿರ್ಮಲ ಮತ್ತು ಸಾತ್ವಿಕವಾಗುವ ಪ್ರಕರಣವಿದೆಯೋ ಅದೆಲ್ಲವನ್ನೂ ಬೌದ್ಧಿಕ ಶಿಕ್ಷಣದ ವಿಷಯವೆಂದು ತಿಳಿಯಬೇಕು. ಮನುಷ್ಯನ ಉನ್ನತಿಯಾಗುವಂತಹ ವ್ಯವಹಾರವೇ ವಾಸ್ತವವಾಗಿ ನಿಜವಾದ ವ್ಯವಹಾರವಾಗಿದೆ. ಈ ಪ್ರಕಾರದ ಶಿಕ್ಷಣವು ವ್ಯಾವಹಾರಿಕ ಶಿಕ್ಷಣವಾಗಿದೆ. ಭಗವಂತನು ಅರ್ಜುನನಿಗೆ ಎರಡನೇ ಅಧ್ಯಾಯದ 31ರಿಂದ 38ನೆಯ ಮತ್ತು ಹದಿನೆಂಟನೇ ಅಧ್ಯಾಯದ 41ರಿಂದ 48ರವರೆಗಿನ ಶ್ಲೋಕಗಳಲ್ಲಿ ಮಾಡಿದ ಉಪದೇಶವು ಅದು ವ್ಯವಹಾರ ಕುರಿತಾದ ಶಿಕ್ಷಣ-ವಿಷಯವಾಗಿದೆ. ಇದೇ ಪ್ರಕಾರ ಗೀತೆಯಲ್ಲಿ ಎಲ್ಲೆಲ್ಲಿ ವ್ಯವಹಾರಕ್ಕೆ ಸಂಬಂಧಿಸಿದ ವಿಚಾರಗಳಿವೆಯೋ, ಅವುಗಳಿಂದ ವ್ಯಾವಹಾರಿಕ ಶಿಕ್ಷಣವನ್ನೂ ಪಡೆಯಬೇಕು.</p>
<p class="Text">ನ್ಯಾಯಯುಕ್ತವಾಗಿ ವರ್ತಿಸುವುದು ನೀತಿ ಆಗಿದೆ ಮತ್ತು ಇದಕ್ಕೆ ಸಂಬಂಧಿಸಿದ ಶಿಕ್ಷಣವು ನೈತಿಕ ಶಿಕ್ಷಣವೆನಿಸುತ್ತದೆ. ಮೊದಲನೇ ಅಧ್ಯಾಯದ ಮೂರರಿಂದ ಹನ್ನೊಂದನೇ ಶ್ಲೋಕದವರೆಗೆ ದ್ರೋಣಾಚಾರ್ಯರ ಬಳಿ ದುರ್ಯೋಧನನ ವಚನಗಳಲ್ಲಿ ರಾಜನೀತಿ ತುಂಬಿದೆ. ದುರ್ಯೋಧನನು ಹೇಳುತ್ತಾನೆ —</p>
<p class="Shlok">ಪಶೈತಾಂ ಪಾಂಡುಪುತ್ರಾಣಾಮಾಚಾರ್ಯ ಮಹತೀಂ ಚಮೂಮ್ । </p>
<p class="Shlok">ವ್ಯೂಢಾಂ ದ್ರುಪದಪುತ್ರೇಣ ತವ ಶಿಷ್ಯೇಣ ಧೀಮತಾ ॥</p>
<p class="TXT-Right">(1/3)</p>
<p class="Text">‘ಹೇ ಆಚಾರ್ಯರೇ! ನಿಮ್ಮ ಬುದ್ಧಿವಂತ ಶಿಷ್ಯ ದ್ರುಪದಪುತ್ರ ದೃಷ್ಟದ್ಯುಮ್ನನ ಮೂಲಕ ವ್ಯೂಹಾಕಾರವಾಗಿ ನಿಲ್ಲಿಸಿರುವ ಪಾಂಡುಪುತ್ರರುಗಳ ಈ ಬಹುಭಾರಿ ಸೈನ್ಯವನ್ನು ನೋಡಿರಿ.’ ಇಲ್ಲಿ ‘ಹೇ ಆಚಾರ್ಯ! ವ್ಯೂಹಾಕಾರವಾಗಿ ನಿಲ್ಲಿಸಲಾಗಿರುವ ಪಾಂಡುಪುತ್ರರ ಈ ಬಹುದೊಡ್ಡ ಸೈನ್ಯವನ್ನು ನೋಡಿರಿ’ — ಈ ಕಥನದ ಭಾವ ನಮ್ಮ ಸೈನ್ಯವು ವಿಶಾಲವಾಗಿದ್ದರೂ ಪಾಂಡವರು ವ್ಯೂಹ ರಚನೆಯು ಅವರ ಸೈನ್ಯ ಅಲ್ಪವಾದರೂ ವಿಶಾಲವಾಗಿ ತೋರುವಂತೆ ಮಾಡಿದ್ದಾರೆ. ನೀವು ಅವರ ಅದ್ಭುತ ಚಾತುರ್ಯವನ್ನು ನೋಡಿ! ಹೀಗೆ ಹೇಳುವುದರ ಆಶಯವು — ನಮ್ಮ ಸೈನ್ಯದ ವ್ಯೂಹ ರಚನೆಯು ಇದಕ್ಕಿಂತಲೂ ಉತ್ತಮವಾಗಿರಬೇಕು; ಏಕೆಂದರೆ ಅವರ ಸೈನ್ಯದ ವ್ಯೂಹ ರಚನೆ ಮಾಡಿದ ದೃಷ್ಟದ್ರುಮ್ನನು ನಿಮ್ಮ ಶಿಷ್ಯನಾಗಿದ್ದಾನೆ, ನೀವು ಅವನ ಆಚಾರ್ಯರು; ನಿಮ್ಮ ಶಿಷ್ಯನ ವ್ಯೂಹರಚನೆಯೇ ಇಷ್ಟಿರುವಾಗ ನಿಮ್ಮ ವ್ಯೂಹರಚನೆಯು ಅದಕ್ಕಿಂತಲೂ ವಿಶೇಷವಾಗಿರಬೇಕು; ಹಾಗೂ ದೃಷ್ಟದ್ಯುಮ್ನನನ್ನು ದ್ರುಪದಪುತ್ರನೆಂದು ಹೇಳಿ ದ್ರುಪದನ ಜೊತೆಗಿದ್ದ ದ್ರೋಣಾಚಾರ್ಯರ ವೈರವನ್ನು, ದುರ್ಯೋಧನನು ಜ್ಞಾಪಿಸುತ್ತ ಆಚಾರ್ಯರು ದ್ರುತಗತಿಯಿಂದ ಯುದ್ಧಮಾಡಲೆಂಬ ಉದ್ದೇಶದಿಂದ ಅವರನ್ನು ಹುರಿದುಂಬಿಸುತ್ತಿದ್ದಾನೆ.</p>
<p class="Text">ಹಾಗೂ ದೃಷ್ಟದ್ಯುಮ್ನನನ್ನು ಬುದ್ಧಿವಂತನೆಂದು ಹೇಳಿ ಅವನು ನಿಮ್ಮನ್ನು ಕೊಲ್ಲುವುದಕ್ಕೆಂದು ಜನಿಸಿದ್ದರೂ ನಿಮ್ಮ ಶಿಷ್ಯನಾಗಿ ಅವನು ನಿಮ್ಮಿಂದಲೇ ಯುದ್ಧವಿದ್ಯೆಯನ್ನು ಕಲಿತನು, ಇದು ಅವನ ಎಂತಹ ಬುದ್ದಿವಂತಿಕೆಯಾಗಿದೆ!</p>
<p class="Text">ದುರ್ಯೋಧನದ ಮಾತುಗಳಲ್ಲಿ ಇದೇ ಪ್ರಕಾರ ಮುಂದೆಯೂ ನಾಲ್ಕನೇ ಶ್ಲೋಕದಿಂದ ಹನ್ನೊಂದರವರೆಗಿನ ಶ್ಲೋಕಗಳಲ್ಲಿ ರಾಜನೀತಿಯು ತುಂಬಿದೆ. ಮೂರನೇ ಅಧ್ಯಾಯದ ಹತ್ತರಿಂದ ಹನ್ನೆರಡರವರೆಗಿನ ಶ್ಲೋಕಗಳಲ್ಲಿ ಬ್ರಹ್ಮದೇವರ ವಚನಗಳಲ್ಲಿ ಶಿಕ್ಷಾಪ್ರದ ನೀತಿಯ ವಚನಗಳಿವೆ ಮತ್ತು ಗೀತೆಯಲ್ಲಿ ಎಲ್ಲೆಲ್ಲಿ ನೀತಿಯ ಮಾತುಗಳು ಬರುತ್ತದೋ ಅದರಿಂದ ನೀತಿಯ ಶಿಕ್ಷಣವನ್ನು ಪಡೆಯಬೇಕು.</p>
<p class="Text">ಗೀತೆಯಲ್ಲಿ ಮನುಷ್ಯನು ಈ ಲೋಕದಲ್ಲಿ ನ್ಯಾಯಯುಕ್ತವಾದ ಅರ್ಥಸಿದ್ಧಿ ಮಾಡಿಕೊಂಡು ತನ್ನ ಶರೀರ-ನಿರ್ವಹಣೆ ಮತ್ತು ಸತ್ತನಂತರ ಪರಲೋಕದಲ್ಲಿ ಅತ್ಯುತ್ತಮ ಗತಿಯ ಲಾಭವನ್ನು ಪಡೆಯುವಂತಹ ರಹಸ್ಯಮಯ ಶಿಕ್ಷಣವು ತುಂಬಿದೆ. ಇಂತಹ ಉಪದೇಶಪ್ರದವಾದ ಗ್ರಂಥವು ಸಂಸ್ಕೃತ ಭಾಷೆಯಲ್ಲಿಯೂ ಇನ್ನೊಂದು ಕಂಡು ಬರುವುದಿಲ್ಲವೆಂದ ಮೇಲೆ ಮಿಕ್ಕ ಅನ್ಯಭಾಷೆಗಳ ಮಾತಾದರು ಏನಿದೆ? ಇದರ ಸಂಸ್ಕೃತ ಭಾಷೆ ಮತ್ತು ಕವಿತಾ-ಲಾಲಿತ್ಯ ಆಕರ್ಷಕವಾಗಿದೆ. ಇದರ ಗಾಂಭೀರ್ಯದಲ್ಲಿ ಮುಳುಗುವ ಸದಾಚಾರಿ ವಿದ್ವಾಂಸರಿಗೆ ಇದರಲ್ಲಿ ಹೊಸ-ಹೊಸ ಉಪದೇಶರತ್ನಗಳು ಸಿಗುತ್ತಲೇ ಇರುತ್ತವೆ. ಗೀತೆಯು ಎಲ್ಲ ಶಾಸ್ತ್ರಗಳ ಸಾರವಾಗಿದೆ. ಇದರ ಮಹಿಮೆಯನ್ನು ಹಾಡಿದಷ್ಟು ಕಡಿಮೇಯೇ. </p>
<p class="Text">ಸ್ವಯಂ ವೇದವ್ಯಾಸರೇ ಹೇಳಿದ್ದಾರೆ — </p>
<p class="Shlok">ಗೀತಾ ಸುಗಿತಾ ಕರ್ತವ್ಯಾ ಕಿಮನ್ನ್ಯೆಃ ಶಾಸ್ತ್ರಸಂಗ್ರಹೈಃ ।</p>
<p class="Shlok">ಯಾ ಸ್ವಯಂ ಪದ್ಮನಾಭಸ್ಯ ಮುಖಪದ್ಮಾದ್ವಿನಿಃ ಸೃತಾ ॥ </p>
<p class="TXT-Right">(ಮಹಾ-ಭೀಷ್ಮ.43/1)</p>
<p class="Text">‘ಗೀತೆಯನ್ನೇ ಚೆನ್ನಾಗಿ ಶ್ರವಣ, ಕೀರ್ತನ, ಪಠನ-ಪಾಠನ ಮನನ ಮತ್ತು ಧಾರಣೆಯನ್ನು ಮಾಡಬೇಕು. ಬೇರೆ ಶಾಸ್ತ್ರಗಳನ್ನು ಸಂಗ್ರಹಿಸುವ ಆವಶ್ಯಕತೆಯೇನಿದೆ? ಏಕೆಂದರೆ ಇದು ಸ್ವಯಂ ಭಗವಾನ್ ಪದ್ಮನಾಭನ ಸಾಕ್ಷಾತ್ ಮುಖಕಮಲದಿಂದ ಹೊರಟಿದೆ. ದರ್ಶನಶಾಸ್ತ್ರದ ಅವಲೋಕನದಿಂದ ಬುದ್ದಿಯು ತೀಕ್ಷ್ಣವಾಗುವುದಕ್ಕಿಂತಲೂ ಹೆಚ್ಚಾಗಿ ಈ ಗೀತಾಶಾಸ್ತ್ರದ ಅಧ್ಯಯನದಿಂದ ಬುದ್ಧಿಯು ತೀಕ್ಷ್ಣವೂ, ನಿರ್ಮಲವೂ ಆಗುತ್ತದೆ; ಏಕೆಂದರೆ ಗೀತೆಯಲ್ಲಿ ಉಚ್ಚಮಟ್ಟದ ದಾರ್ಶನಿಕ ವಿಷಯವೂ ಇದೆ. ಯೋಗ, ಸಾಂಖ್ಯ, ವೇದಾಂತ ಮೊದಲಾದ ದರ್ಶನ ಗ್ರಂಥಗಳಲ್ಲಿ ಯಾವ ಲಾಭಪ್ರದ ವಿಚಾರಗಳಿವೆಯೋ, ಅವುಗಳ ಹಾಗೂ ಶ್ರುತಿ-ಸ್ಮೃತಿಗಳ ಸಾರವನ್ನೂ ಈ ಗೀತಾಶಾಸ್ತ್ರದಲ್ಲಿ ಭಗವಂತನು ಹೇಳಿದ್ದಾನೆ. ಹದಿಮೂರನೇ ಅಧ್ಯಾಯದ ಮೂರನೇ-ನಾಲ್ಕನೇ ಶ್ಲೋಕಗಳಲ್ಲಿ ಭಗವಂತನು ಅರ್ಜನನನ್ನು ಕೇಳಲು ಎಚ್ಚರಿಸುತ್ತ ಹೇಳುತ್ತಾನೆ —</p>
<p class="Shlok">ತತ್ ಕ್ಷೇತ್ರಂ ಯಚ್ಚ ಯಾದೃಕ್ಚ ಯದ್ವಿಕಾರಿ ಯತಶ್ಚ ಯತ್ ।</p>
<p class="Shlok">ಸ ಚ ಯೋ ಯತ್ಪ್ರಭಾವಶ್ಚ ತತ್ಸಮಾಸೇನ ಮೇ ಶೃಣು ॥</p>
<p class="Text">‘ಆಕ್ಷೇತ್ರವು ಯಾವುದು ಮತ್ತು ಹೇಗಿದೆಯೋ ಹಾಗೂ ಯಾವ ಯಾವ ವಿಕಾರಗಳುಳ್ಳದ್ದೋ ಮತ್ತು ಯಾವ ಕಾರಣದಿಂದ ಅದಾಗಿದೆಯೋ ಹಾಗೂ ಆಕ್ಷೇತ್ರಜ್ಞನೂ ಯಾರು ಮತ್ತು ಯಾವ ಪ್ರಭಾವವುಳ್ಳವನಾಗಿದ್ದಾನೆ — ಅದೆಲ್ಲವನ್ನೂ ಸಂಕ್ಷೇಪದಲ್ಲಿ ನನ್ನಿಂದ ಕೇಳು.’</p>
<p class="Shlok">ಋಷಿಭಿರ್ಬಹುಧಾ ಗೀತಂ ಛಂಧೋಭಿರ್ವಿವಿಧೈಃ ಪೃಥಕ್ ।</p>
<p class="Shlok">ಬ್ರಹ್ಮಸೂತ್ರಪದೈಶ್ಚೈವ ಹೇತುಮದ್ಭಿರ್ವಿನಿಶ್ಚಿತೈಃ ॥</p>
<p class="Text">‘ಈ ಕ್ಷೇತ್ರ ಮತ್ತು ಕ್ಷೇತ್ರಜ್ಞನ ತತ್ತ್ವವು ಋಷಿಗಳ ಮುಖಾಂತರ ಬಹುಪ್ರಕಾರವಾಗಿ ಹೇಳಲಾಗಿದೆ ಮತ್ತು ವಿವಿಧ ವೇದ-ಮಂತ್ರಗಳ ಮುಖಾಂತರವೂ ವಿಭಾಗಪೂರ್ವಕವಾಗಿ ಹೇಳಲಾಗಿದೆ ಹಾಗೂ ಚೆನ್ನಾಗಿ ನಿಶ್ಚಿಯಿಸಲಾದ ಯುಕ್ತಿಯುಕ್ತವಾದ ಬ್ರಹ್ಮಸೂತ್ರಗಳ ಪದಗಳ ಮೂಲಕವೂ ಹೇಳಲಾಗಿದೆ.’ ಗೀತೆಯ ರಹಸ್ಯ ಮತ್ತು ತತ್ತ್ವವನ್ನು ತಿಳಿದಿರುವ ಸದಾಚಾರ ಸಂಪನ್ನರಾದ ವಿದ್ವಾಂಸರೂ, ಸಾಧು ಮಹಾತ್ಮರೂ ಹಾಗೂ ಶಿಕ್ಷಕರು ಮತ್ತು ಮಹಾತ್ಮಾ ಗಾಂಧಿಯವರೂ ಕೂಡ ಇದರ  ಮಹಿಮೆಯನ್ನು ಹಾಡಿದ್ದಾರೆ. ಆದ್ದರಿಂದ ಬಾಲಕರಿಗೆ ಪಾಠ್ಯಕ್ರಮದಲ್ಲಿ ಗೀತೆಯ ಅಧ್ಯಯನವನ್ನು ಅವಶ್ಯವಾಗಿ ಅಳವಡಿಸಬೇಕು.</p>
<p class="Text">ಋಷಿಕೇಶದಲ್ಲಿ ಗೀತಾ-ಪರೀಕ್ಷಾ ಸಮಿತಿಯೂ ಕಾರ್ಯ ಮಾಡುತ್ತಿದೆ. ಅದಕ್ಕನುಸಾರವಾಗಿ ಪಾಠಶಾಲೆಗಳು ಮತ್ತು ಸ್ಕೂಲುಗಳಲ್ಲಿ ಬಾಲಕರಿಗೆ ಗೀತೆಯ ಪರೀಕ್ಷೆಯನ್ನೂ ಆಯೋಜಿಸಬಹುದಾಗಿದೆ. </p>
<p class="Text">ಮೂರನೇ ತರಗತಿಯ ಬಾಲಕರಿಗೆ ಗೀತೆಯ ಪ್ರವೇಶಿಕಾ ಪರೀಕ್ಷೆಯನ್ನು ಕೊಡಿಸಬಹುದಾಗಿದೆ. ಅದರಲ್ಲಿ ಕೇವಲ ಎರಡನೇ ಹಾಗೂ ಮೂರನೇ ಅಧ್ಯಾಯವನ್ನು ಸಾಧಾರಣ ಅರ್ಥಸಹಿತ ಕಂಠಸ್ಥ ಮಾಡಿಸುವುದಾಗುತ್ತದೆ. ಗೀತೆಯ ಪ್ರಥಮಾಧ್ಯಾಯದಿಂದ ಆರನೇ ಅಧ್ಯಾಯದವರೆಗೆ ನಾಲ್ಕನೇ ತರಗತಿಯ ಬಾಲಕರಿಗೆ ಪ್ರಥಮಾ ಪರೀಕ್ಷೆ ನಡೆಸಬಹುದು. ಈ ಅಧ್ಯಾಯಗಳ ಶ್ಲೋಕಗಳನ್ನು ವರ್ಷವಿಡೀ ಅರ್ಥಸಹಿತ ಕಂಠಸ್ತಮಾಡುವುದು ಸಹಜವಾಗಿದೆ ಏಕೆಂದರೆ ಒಂದು ವೇಳೆ ಪ್ರತಿದಿನ ಒಂದು ಶ್ಲೋಕದಂತ ಕಂಠಸ್ಥ ಮಾಡಿದರೂ ವರ್ಷದಲ್ಲಿ ಆರು ಅಧ್ಯಾಯಗಳು ಕಂಠಸ್ಥವಾಗುತ್ತವೆ. ಐದನೇ ತರಗತಿಯ ಬಾಲಕರಿಗೆ ಗೀತೆಯ ಮಧ್ಯಮಾದ ಪ್ರಥಮ ಖಂಡವನ್ನು ಆಯೋಜಿಸಬಹುದು. ಇದರಲ್ಲಿ ಒಂದನೇ ಅಧ್ಯಾಯದಿಂದ ಹನ್ನೆರಡನೇ ಅಧ್ಯಾಯದವರೆಗೆ ಅರ್ಥಸಹಿತವಾಗಿ ಕಂಠಸ್ಥಮಾಡುವುದು ಹಾಗೂ ಗೀತಾ ತತ್ವವೇಚನಿಯ ಆಧಾರದ ಮೇಲೆ ಮೊದಲನೇ ಅಧ್ಯಾಯದ ವ್ಯಾಖ್ಯೆಯ ಅಧ್ಯಯನವನ್ನು ಮಾಡಬೇಕಾಗುತ್ತದೆ. ಇದರಲ್ಲಿನ ಒಂದರಿಂದ ಆರರವರೆಗಾದರೋ ಪ್ರಥಮಾದಲ್ಲಿ ಅಧ್ಯಯನ ಮಾಡಿರುವುದರಿಂದ ಉಳಿದ ಆರು ಅಧ್ಯಾಯಗಳ ಅಧ್ಯಯನವನ್ನು ವರ್ಷದ ಅವಧಿಯಲ್ಲಿ ಮಾಡುವುದು ಕಠಿಣವಾದ ಕಾರ್ಯವಲ್ಲ. ಆರನೇ ತರಗತಿಯಲ್ಲಿ ಗೀತೆಯ ಮಧ್ಯಮಾದ ಎರಡನೇ ಖಂಡದ ಪರೀಕ್ಷೆಯನ್ನು ಮಾಡಿಸಲಿ. ಇದರಲ್ಲಿ ಒಂದನೇ ಅಧ್ಯಾಯದಿಂದ ಪ್ರಾರಂಭಿಸಿ ಹದಿನೆಂಟನೇ ಅಧ್ಯಾಯದವರೆಗಿನ ಶ್ಲೋಕಗಳನ್ನು ಅರ್ಥಸಹಿತ ಕಂಠಸ್ಥ ಮಾಡುವುದು ಹಾಗೂ ಗೀತಾ-ತತ್ವವಿವೇಚನಿಯ ಎರಡನೇ, ಮೂರನೇ ಮತ್ತು ನಾಲ್ಕನೇ ಅಧ್ಯಾಯಗಳ ಟೀಕೆ ಇದೆ. ಇದರಲ್ಲಿಯೂ ಸಹ ಒಂದನೇ ಅಧ್ಯಾಯದಿಂದ ಹನ್ನೆರಡನೇ ಅಧ್ಯಾಯಗಳ ಶ್ಲೋಕಗಳ ಅಧ್ಯಯನ ಪ್ರಥಮಾ ಮತ್ತು ಮಧ್ಯಮಾ ಪ್ರಥಮ ಖಂಡದಲ್ಲಿ ಆಗಿಬಿಟ್ಟಿರುವುದರಿಂದ ಉಳಿದ ಆರು ಅಧ್ಯಾಯಗಳನ್ನು ವರ್ಷಾವಧಿಯಲ್ಲಿ ಅಧ್ಯಯನ ಮಾಡುವುದು ಕಷ್ಟಕರವಾದುದಲ್ಲ. ಏಳನೇ ತರಗತಿಯಲ್ಲಿ ಗೀತೆಯ ಮಧ್ಯಮಾನ ಮೂರನೇ ಖಂಡದ ಪರೀಕ್ಷೆಯನ್ನು ಮಾಡಿಸಲಿ. ಇದರಲ್ಲಿ ಪ್ರಧಾನವಾಗಿ ಗೀತಾ-ತತ್ವವಿವೇಚನಿಯ ಐದರಿಂದ ಒಂಭತ್ತನೇ ಅಧ್ಯಾಯಗಳ ಟೀಕೆ ಇದೆ. ಎಂಟನೇ ತರಗತಿಯಲ್ಲಿ ಗೀತೆಯ ಉತ್ತಮ ಪರೀಕ್ಷೆಯನ್ನು ಆಯೋಜನೆ ಮಾಡಲಿ. ಇದರಲ್ಲಿ ಪ್ರಧಾನವಾಗಿ ಹತ್ತನೇ ಅಧ್ಯಾಯದಿಂದ ಹದಿನೆಂಟನೇ ಅಧ್ಯಾಯಗಳ ಟೀಕೆ ಇದೆ. ಒಂಭತ್ತು ಮತ್ತು ಹತ್ತನೇ ತರಗತಿಗಳಲ್ಲಿ ಗೀತಾವಿಶಾರದ ಪರೀಕ್ಷೆಯ ಆಯೋಜನೆ ಮಾಡಲಿ. ಇದರಲ್ಲಿ ಗೀತೆಯ ಅನೇಕ ಟೀಕೆಗಳ ತುಲನಾತ್ಮಕ ಅಧ್ಯಯನವನ್ನು ವಿಶೇಷವಾಗಿ ಇಡಲಾಗಿದೆ. ಗೀತಾ-ಪರೀಕ್ಷಾ-ಸಮಿತಿಯ ಪಾಠ್ಯಕ್ರಮದ ವಿಶೇಷ ತಿಳುವಳಿಕೆಗಾಗಿ ಋಷಿಕೇಶದಿಂದ ನಿಯಮಾವಳಿಯನ್ನು ತರಿಸಿ ನೋಡಬಹುದಾಗಿದೆ.</p>
<p class="Text para-style-override-2">ಒಂದು ವೇಳೆ ಇದು ಸಾಧ್ಯವಾಗದೆ ಹೋದರೆ ಸಾಧಾರಣ ರೀತಿಯಲ್ಲಿ ಗೀತೆಯನ್ನು ಆವಶ್ಯಕವಾಗಿ ಪಠ್ಯಕ್ರಮದಲ್ಲಿ ಇಡಬೇಕು. ಎರಡನೇ ತರಗತಿಯಲ್ಲಿ ಅಧ್ಯಾಯ 1, 2, ಮೂರನೇ ತರಗತಿಯಲ್ಲಿ ಅಧ್ಯಾಯ 3, 4; ನಾಲ್ಕನೆ ತರಗತಿಯಲ್ಲಿ ಅಧ್ಯಾಯ 5, 6; ಐದನೆಯ ತರಗತಿಯಲ್ಲಿ ಅಧ್ಯಾಯ 7,8; ಆರನೆಯದರಲ್ಲಿ ಅಧ್ಯಾಯ 9, 10; ಏಳನೆಯದರಲ್ಲಿ ಅಧ್ಯಾಯ 11, 12; ಎಂಟನೇ ತರಗತಿಯಲ್ಲಿ ಅಧ್ಯಾಯ 13, 14; ಒಂಭತ್ತನೆ ತರಗತಿಯಲ್ಲಿ ಅಧ್ಯಾಯ 15, 16; ಮತ್ತು ಹತ್ತನೇ ತರಗತಿಯಲ್ಲಿ ಅಧ್ಯಾಯ 17, 18 ಈ ಪ್ರಕಾರ ಕ್ರಮವನ್ನಿರಿ ಓದಿಸಬಹುದು. ಈ ಕ್ರಮವು ತುಂಬಾ ಸಾಧಾರಣವಾಗಿದೆ ಏಕೆಂದರೆ ವರ್ಷಾವಧಿಯಲ್ಲಿ ಕೇವಲ ಎರಡು ಅಧ್ಯಾಯಗಳದ್ದೇ ಅಧ್ಯಯನ ಮಾಡಬೇಕಾಗುತ್ತದೆ ಮತ್ತು ಇದರಿಂದ ಗೀತೆಯ ಜ್ಞಾನ ಸಹಜವಾಗಿಯೇ ಆಗಬಲ್ಲದು. ಜೊತೆಯಲ್ಲಿ ಅರ್ಥ ಮತ್ತು ಭಾವವನ್ನೂ ಕಲಿಸಬೇಕು ಅದರಿಂದ ಅವರ ಜೀವನದ ಮೇಲೆ ಒಳ್ಳೆಯ ಪ್ರಭಾವ ಉಂಟಾಗಿ ಅವರ ಆಚರಣೆಯು ಸುಧಾರಿಸಬಹುದಾಗಿದೆ.<span></span></p>


<p class="Page-Break"> </p>
<p class="Chapter-Heading" id="toc_marker-5">ಮನುಷ್ಯ-ಜೀವನದ ದುರ್ಲಭತೆ, ಭಗವತ್ಪ್ರಾಪ್ತಿಯಲ್ಲಿ ಬರುವ ಕೆಲವು ಸಾಮಯಿಕ ವಿಘ್ನಗಳಿಂದ ಬಿಡುಗಡೆ ಹೊಂದುವ ಉಪಾಯ</p>
<p class="Text">ಮನುಷ್ಯ ಜೀವನವು ಬಹು ದುರ್ಲಭವಾದುದು, ಅನೇಕ ಪುಣ್ಯಗಳ ಸಂಚಯನದಿಂದ ಭಗವಂತನ ಕೃಪೆಯಾದ ನಂತರವೇ ಇದು ಪ್ರಾಪ್ತವಾಗಬಲ್ಲದು. ಇದರ ಪ್ರತಿಯೊಂದು ಕ್ಷಣವನ್ನೂ ಭಗವಂತನ ಸ್ಮರಣೆ ಮತ್ತು ಭಗವಂತನ ಸೇವೆಯಲ್ಲಿಯೇ ಕಳೆಯಬೇಕು. ನಮ್ಮ ಬಹಳ ಸಮಯವು ವ್ಯರ್ಥವಾಗಿಯೇ ಕಳೆದುಹೋಯಿತು ಮತ್ತು ಈಗಲೂ ಕಳೆದುಹೋಗುತ್ತಿರುವುದು ದುಃಖದ ಸಂಗತಿಯಾಗಿದೆ. ಆದಕಾರಣ ಬೇಗನೇ ಎಚ್ಚರರಾಗಿ ನಾವು ನಮ್ಮ ಕರ್ತವ್ಯಪಾಲನೆ ಮಾಡುತ್ತ ಮನುಷ್ಯ ಜೀವನವನ್ನು ಸಫಲಗೊಳಿಸಿಕೊಳ್ಳಬೇಕು, ಇದರಿಂದ ಮುಂದೆ ಪಶ್ಚಾತ್ತಾಪಪಡಬೇಕಾಗುವುದು.</p>
<p class="Text">ಆದ್ದರಿಂದ ಪ್ರತಿಕ್ಷಣವೂ ಕ್ಷೀಣವಾಗುವ ಈ ಮನುಷ್ಯ-ಜೀವನದ ಅಮೂಲ್ಯ ಸಮಯವನ್ನು ನಾವು ಎಷ್ಟರಮಟ್ಟಿಗೆ ಸದುಪಯೋಗಪಡಿಸಿಕೊಂಡೆವು ಎಂಬುದನ್ನು ನಾವು ವಿಚಾರ ಮಾಡಬೇಕು. ಜೀವನು ಜನನ-ಮರಣ ಚಕ್ರದಿಂದ ಎಂದೆಂದಿಗೂ ಬಿಡುಗಡೆ ಹೊಂದಿ ಪರಮಾತ್ಮನನ್ನು ಪ್ರಾಪ್ತವಾಗಿಸಿಕೊಳ್ಳಲು ಸಾಧನವು ಮನುಷ್ಯ ಶರೀರವೇ ಆಗಿದೆ. ಎಚ್ಚರವಿಲ್ಲದೆ ನಮ್ಮ ಈ ದುರ್ಲಭ-ಮಾನವ ಜೀವನವನ್ನು ಪಶುಗಳಂತೆ ಆಹಾರ, ನಿದ್ರೆ ಮತ್ತು ಮೈಥುನದಲ್ಲಿ ತೊಡಗಿಸಿದರೆ ನಮ್ಮ ಜೀವನವು; ಪಶುಗಳ ಜೀವನದಂತೆ ತಿಳಿಯಲಾಗುವುದು. </p>
<p class="Text">ಶ್ರೀಚಾಣಕ್ಯನು ಹೇಳಿದ್ದಾನೆ —</p>
<p class="Shlok">ಆಹಾರನಿದ್ರಾಭಯ ಮೈಥುನಾನಿ</p>
<p class="Shlok">ಸಮಾನಿ ಚೈತಾನಿ ನೃಣಾಂ ಪಶೂನಾಮ್ । </p>
<p class="Shlok">ಜ್ಞಾನಂ ನರಾಣಾಮಧಿಕೋ ವಿಶೇಷೋ </p>
<p class="Shlok">ಜ್ಞಾನೇನ ಹೀನಾಃ ಪಶುಭಿಃ ಸಮಾನಾಃ ॥</p>
<p class="TXT-Right">(ಚಾಣಕ್ಯನೀತಿ 17/17)</p>
<p class="Text">‘ಆಹಾರ, ನಿದ್ರೆ, ಭಯ ಮತ್ತು ಮೈಥುನ - ಇವು ಮನುಷ್ಯ ಮತ್ತು ಪ್ರಾಣಿಗಳಲ್ಲಿ ಸಮಾನವಾಗಿವೆ. ಮನುಷ್ಯರಲ್ಲಿ ಜ್ಞಾನವಿರುವುದೇ ವಿಶೇಷತೆಯಾಗಿದೆ. ಆದರೆ ಜ್ಞಾನಶೂನ್ಯನಾದ ಮನುಷ್ಯನು ಪಶುಗಳಿಗೆ ಸಮಾನನಾಗಿದ್ದಾನೆ.’ ಆದ್ದರಿಂದ ನಾವು ನಮ್ಮ ಸಮಯವನ್ನು ಸದುಪಯೋಗಪಡಿಸಿಕೊಳ್ಳಬೇಕು, ಇಲ್ಲವಾದರೆ, ಕೊನೆಯಲ್ಲಿ ನಾವು ಘೋರ ಪಶ್ಚಾತ್ತಾಪ ಪಡಬೇಕಾದೀತು. ಈ ವಿಷಯದಲ್ಲಿ ಶ್ರುತಿಯು ನಮ್ಮನ್ನು ಎಚ್ಚರಿಸುತ್ತ ಹೇಳುತ್ತದೆ — </p>
<p class="Shlok">ಇಹ ಚೇದವೇದೀದಥ ಸತ್ಯಮಸ್ತಿ</p>
<p class="Shlok">ನ ಚೇದಿಹಾನೇದೀನ್ಮಹತೀ ವಿನಷ್ಟಿಃ ।</p>
<p class="Shlok">ಭೂತೇಷು ಭೂತೇಷು ವಿಚಿತ್ಯ ಧೀರಾಃ</p>
<p class="Shlok">ಪ್ರೇತ್ಯಾಸ್ಮಾಲ್ಲೋಕಾದಮೃತಾ ಭವಂತಿ ॥</p>
<p class="TXT-Right">				(ಕೇನೋಪನಿಷತ್ 2/7)</p>
<p class="Text">‘ಈ ಮನಷು-ಶರೀರದಲ್ಲಿ ಪರಮಾತ್ಮ-ತತ್ವವನ್ನು ತಿಳಿಯಲಾದರೆ ಸತ್ಯ ಎಂದರೆ ಉತ್ತಮ ಮತ್ತು ಈ ಜನ್ಮದಲ್ಲಿ ಅದನ್ನು ತಿಳಿಯಲಿಲ್ಲವಾದರೆ ಬಹುದೊಡ್ಡ ಹಾನಿಯೇ ಇದೆ. ಧೀರಪುರುಷರು ಸಮಸ್ತ ಭೂತಗಳಲ್ಲಿರುವ ಪರಮಾತ್ಮನ ಚಿಂತನೆ ಮಾಡಿ-ಪರಮಾತ್ಮನನ್ನು ಅರಿತು ಈ ದೇಹವನ್ನು ಬಿಟ್ಟು ಅಮೃತವನ್ನು ಪಡೆಯುತ್ತಾರೆ ಎಂದರೆ ಈ ದೇಹದಿಂದ ಪ್ರಾಣಗಳು ಹೊರಟುಹೋದ ನಂತರ ಅವರು ಅಮೃತರೂಪಿ ಪರಮಾತ್ಮನನ್ನು ಪಡೆಯುತ್ತಾರೆ.’</p>
<p class="Text">ಆದ್ದರಿಂದ ಬುದ್ಧಿವಂತನಾದ ಮನುಷ್ಯನು ಸಮಸ್ತ ಪ್ರಾಣಿಗಳಲ್ಲಿ ಪರಮಾತ್ಮನ ಸ್ವರೂಪದ ಚಿಂತನೆ ಮಾಡುತ್ತಲೇ ತನ್ನ ಜೀವನವನ್ನು ಸಫಲವಾಗಿಸಿಕೊಳ್ಳುವುದು ಉಚಿತವಾಗಿದೆ. ಮನುಷ್ಯಜನ್ಮವು ಬಹುದುರ್ಲಭವಾದುದು, ಅದು ಈಶ್ವರನ ಕೃಪೆಯಿಂದ ನಮಗೆ ಪ್ರಾಪ್ತವಾಗಿದೆ. ಇಂತಹ ಸದವಕಾಶವನ್ನು ಪಡೆದು ಜೀವನದ ಮಹತ್ವಪೂರ್ಣ ಸಮಯದ ಒಂದು ಕ್ಷಣವನ್ನೂ ಕೂಡ ನಾವು ವ್ಯರ್ಥವಾಗಿ ಕಳೆಯಬಾರದು. ನಾವು ಯಾವ ಕಾರ್ಯಕ್ಕಾಗಿ ಬಂದಿರುವೆವೋ, ಅದನ್ನು ಎಲ್ಲಕ್ಕಿಂತ ಮೊದಲು ಮಾಡಬೇಕು. ನಮ್ಮನ್ನುಳಿದು ನಮ್ಮಜೀವಿತಾವಸ್ಥೆಯಲ್ಲಿ ಯಾವ ಕಾರ್ಯವು ಬೇರೆಯವರು ಮಾಡಬಲ್ಲರೋ, ಆ ಕಾರ್ಯವನ್ನು ಅವರಿಂದಲೇ ಮಾಡಿಸಬೇಕು, ಆಕಾರ್ಯದಲ್ಲಿ ನಾವು ನಮ್ಮ ಅಮೂಲ್ಯ ಸಮಯವನ್ನು ತೊಡಗಿಸಬಾರದು ಮತ್ತು ಯಾವ ಕಾರ್ಯವನ್ನು ನಾವು ಸತ್ತನಂತರ ನಮ್ಮ ಉತ್ತರಾಧಿಕಾರಿಗಳು ಮಾಡಬಲ್ಲರೋ, ಅದು ಎಷ್ಟೇ ಅಗತ್ಯವಾಗಿರಲೇಕೆ!- ಆ ಕಾರ್ಯದಲ್ಲಿ ನಮ್ಮ ಅಮೂಲ್ಯ ಸಮಯವನ್ನು ತೊಡಗಿಸಬಾರದು. ಆದರೆ ಯಾವ ಕಾರ್ಯವು ನಮ್ಮನ್ನುಳಿದು ನಮ್ಮ ಜೀವನಕಾಲದಲ್ಲಾಗಲೀ, ಮರಣಾನಂತರವಾಗಲೀ ಬೇರೆ ಯಾರಿಂದಲೂ ಆಗಲಾರದೋ ಹಾಗೂ ಇಹಲೋಕ ಮತ್ತು ಪರಲೋಕದಲ್ಲಿ ನಮ್ಮ ಶ್ರೇಯಸ್ಸು ಮಾಡುವುದಂತಹುದು ಮತ್ತು ಯಾವ ಕಾರ್ಯಕ್ಕಾಗಿಯೇ ಈ ಮನುಷ್ಯ ಶರೀರ ನಮಗೆ ದೊರಕಿದೆಯೋ, ಯಾವ ಕಾರ್ಯದಲ್ಲಿ ಸ್ವಲ್ಪ ಕೊರತೆಯುಂಟಾದರೂ ನಾವು ಮತ್ತೆ ಹುಟ್ಟಬೇಕಾಗುತ್ತದೆಯೋ, ಜೊತೆಗೆ ನಾವಲ್ಲದೆ ಬೇರೆ ಯಾರಿಂದಲೂ ಪೂರ್ಣವಾಗಿ ಮಾಡಲಾಗದೋ, ಆ ಕಾರ್ಯವನ್ನು ಎಲ್ಲಕ್ಕಿಂತ ಹೆಚ್ಚು ಮಹತ್ವದ್ದೆಂದೂ ಮತ್ತು ಎಲ್ಲಕ್ಕಿಂತ ಅಗತ್ಯವಾದುದೆಂದು ಅರಿತು ತತ್ಪರತೆಯಿಂದ ನಾವು ಮೊದಲು ಮಾಡಬೇಕು. ಆ ಕಾರ್ಯವು ಪರಮಾತ್ಮನ ಪ್ರಾಪ್ತಿಯೇ ಆಗಿದೆ. ಈಶ್ವರ ಭಕ್ತಿ, ಉತ್ತಮ ಗುಣಗಳ ಸಂಗ್ರಹ, ಉತ್ತಮ ಆಚರಣೆ, ಸಾತ್ವಿಕ ಆಹಾರ ಸೇವನೆ, ಸಾಂಸಾರಿಕ ವಿಷಯಗಳಲ್ಲಿ ವೈರಾಗ್ಯ ಮತ್ತು ಉಪರತಿ, ಸತ್ಪುರುಷರ ಸಹವಾಸ ಮತ್ತು ಸತ್-ಶಾಸ್ತ್ರಗಳ ಸ್ವಾಧ್ಯಾಯ, ಪರಮಾತ್ಮ ತತ್ವದ ಯಥಾರ್ಥಜ್ಞಾನ, ಮನಸ್ಸು ಮತ್ತು ಇಂದ್ರಿಯಗಳ ಸಂಯಮ, ದುಃಖಿತರು ಮತ್ತು ಅನಾಥರುಗಳ ನಿಷ್ಕಾಮ ಸೇವೆ ಇದೇ ಪರಮಾತ್ಮ ಪ್ರಾಪ್ತಿಯ ಉಪಾಯಗಳಾಗಿವೆ. ಆದ್ದರಿಂದ ಈ ಕಾರ್ಯಗಳಲ್ಲಿಯೇ ನಮ್ಮ ಸಮಯವನ್ನು ಹೆಚ್ಚುಹೆಚ್ಚಾಗಿ ತೊಡಗಿಸುವ ಪ್ರಯತ್ನ ಮಾಡಬೇಕು. ಹೆಚ್ಚಾಗಿ ಈ ಮನಸ್ಸು ವ್ಯರ್ಥವಾದ ಚಿಂತನೆಯಲ್ಲಿಯೇ ತೊಡಗಿರುವುದು ನಮಗೆ ಅಪಾಯದ ವಿಷಯವಾಗಿದೆ. ಆದ್ದರಿಂದ ಮನಸ್ಸನ್ನು ವ್ಯರ್ಥವಾದ ಚಿಂತನೆಯಿಂದ ಹಿಂದಿರುಗಿಸಿ ಭಗವಂತನ ಚಿಂತನೆಯಲ್ಲಿ ತೊಡಗಿಸಬೇಕು ಹಾಗೂ ಭಗವಂತನ ಜಪ-ಧ್ಯಾನದ ಸಮಯದಲ್ಲಿ ನಮ್ಮನ್ನು ಆವರಿಸುವ ನಿದ್ರೆ ಮತ್ತು ಆಲಸ್ಯಗಳನ್ನು ವಿವೇಕ, ವಿಚಾರ ಮತ್ತು ಹಟದಿಂದ ಹಿಂದಿರುಗಿಸಬೇಕು. ಇಲ್ಲವಾದರೆ ಮುಂದೆ ಘೋರವಾದ ಪಶ್ವಾತ್ತಾಪಕ್ಕೆ ಗುರಿಯಾಗಬೇಕಾಗುತ್ತದೆ. </p>
<p class="Text">ಶ್ರೀ ತುಲಸೀದಾಸರು ಹೇಳುತ್ತಾರೆ —<span class="char-style-override-8"></span></p>
<p class="Shlok">ಸೋ ಪರತ್ರ ದುಃಖ ಪಾವಇ ಸಿರ ಧುನಿ ಧುನಿ ಪಛಿತಾಇ ।</p>
<p class="Shlok">ಕಾಲಹಿ ಕರ್ಮಹಿ ಈಸ್ವರಹಿ ಮಿಥ್ಯಾ ದೋಸ ಲಗಾಇ ॥</p>
<p class="Text">‘ತನ್ನ ಅವಿವೇಕ, ಅಜ್ಞಾನ, ಆಲಸ್ಯಾದಿಗಳಿಂದಾಗಿ ಮನುಷ್ಯನು ದುಃಖವನ್ನು ತನ್ನ ತಲೆಯ ಮೇಲೆ ತಂದುಕೊಂಡು ತಲೆಚಚ್ಚಿಕೊಂಡು ಪಶ್ಚಾತ್ತಾಪಪಡುತ್ತಾನೆ ಆದರೆ ಕಾಲವನ್ನೂ, ಕರ್ಮವನ್ನೂ, ಈಶ್ವರನನ್ನೂ ದೂಷಿಸಿ ಮಿಥ್ಯಾರೋಪ ಮಾಡುತ್ತಾನೆ.’</p>
<p class="Text">ನಮ್ಮ ಮೇಲೆ ಈಶ್ವರನ ಅಪಾರ ದಯೆಯಿರುವುದರಿಂದಲೇ ಮನುಷ್ಯ-ಶರೀರವು ದೊರಕಿದೆ. ಶ್ರೀರಾಮಚರಿತ ಮಾನಸದಲ್ಲಿ ಹೀಗೆ ಹೇಳಿದೆ —</p>
<p class="Shlok">ಆಕರ ಚಾರಿ ಲಚ್ಛ ಚೌರಾಸೀ ।</p>
<p class="Shlok">ಜೋನಿ ಭ್ರಮತ ಯಹ ಜಿವ ಅಬಿನಾಸೀ ॥</p>
<p class="Shlok">ಫಿರತ ಸದಾ ಮಾಯಾ ಕರ ಪ್ರೇರಾ ।</p>
<p class="Shlok">ಕಾಲ ಕರ್ಮ ಸುಭಾವ ಗುನ ಘೇರಾ॥</p>
<p class="Shlok">ಕಬಹು<span class="char-style-override-6">ಂ</span>ಕ ಕರಿ ಕರುನಾ ನರ ದೇಹೀ ।</p>
<p class="Shlok">ದೇತ ಈಸ ಬಿನು ಹೇತು ಸನೇಹೀ ॥</p>
<p class="Text">ಅವಿನಾಶಿಯಾದ ಈ ಜೀವಿಯು 84 ಲಕ್ಷ ಜೀವಯೋನಿಗಳಲ್ಲಿ ಜನಿಸಿ ಮಾಯೆಯಿಂದ ಆವರಿಸಲ್ಪಟ್ಟು ಕಾಲ, ಕರ್ಮ, ಸ್ವಭಾವ, ಗುಣಾದಿಗಳಿಂದ ಸುತ್ತುವರಿಯಲ್ಟಟ್ಟು ತನ್ನ ಸಮಯವನ್ನು ವ್ಯರ್ಥಮಾಡಿಕೊಳ್ಳುತ್ತಾನೆ. ಈಶ್ವರನು ಅಕಾರಣ ಸ್ನೇಹದಿಂದ ಈ ನರದೇಹವನ್ನು ಕೊಟ್ಟಿರುವನು ಅದನ್ನು ವ್ಯರ್ಥವಾಗಿಸಬಾರದು.</p>
<p class="Text">ಈ ವಿಷಯವಾಗಿ ನಾವು ವಿಚಾರ ಮಾಡಬೇಕು. ಪೃಥ್ವಿಯ ಮೇಲೆ ಅಸಂಖ್ಯ ಜೀವರಿದ್ದಾರೆ, ಆವುಗಳಲ್ಲಿ ಮನುಷ್ಯರು ಬಹು ಕಡಮೆ ಸಂಖ್ಯೆಯಲ್ಲಿದ್ದಾರೆ — ಅತ್ಯಂತ ಪರಿಮಿತರಾಗಿದ್ದಾರೆ. ಇಂತಹ ದುರ್ಲಭವಾದ ಮನುಷ್ಯ ಶರೀರವನ್ನು ಪಡೆದು- ಆಲಸ್ಯ, ಪ್ರಮಾದ ಪಾಪ ಮತ್ತು ಭೋಗಗಳಲ್ಲಿ ತನ್ನ ಜೀವನವನ್ನು ಕಳೆಯುವ ಮನುಷ್ಯನು ಮೂರ್ಖನಲ್ಲದೆ ಮತ್ತೇ ಮತ್ತೆನು? ಈಶ್ವರನ ಕೃಪೆಯಿಂದ ನಮಗೆ ಉತ್ತಮ ಧರ್ಮ, ಉತ್ತಮ ಕಾಲ, ಉತ್ತಮ ದೇಶ, ಉತ್ತಮ ಜಾತಿ ಮತ್ತು ಉತ್ತಮ ಸಂಗವೂ ದೊರಕಿದೆ; ಏಕೆಂದರೆ ಹಿಂದೂ ಧರ್ಮವೆಂಬ ಹೆಸರಿನಿಂದ ಕರೆಯುವ ಆ ವೈದಿಕ ಸನಾತನ ಧರ್ಮವು ಎಲ್ಲಕ್ಕಿಂತ ಮೊದಲನೆಯದು ಮತ್ತು ಅನಾದಿಯಾಗಿದೆ. ಧರ್ಮದ ಹೆಸರಿನಿಂದ ಪ್ರಸಿದ್ಧವಾದ ಉಳಿದ ಎಲ್ಲ ಮತ-ಮತಾಂತರಗಳು ಇದರ ನಂತರ ಆದವುಗಳು ಮತ್ತು ಇದರ ಸಹಾಯದಿಂದಲೇ ಉಂಟಾಗಿವೆ. ಆದ್ದರಿಂದ ಇದು ಎಲ್ಲಕ್ಕಿಂತ ಶ್ರೇಷ್ಠವೂ ಆಗಿದೆ. ಮೂರೂ ಲೋಕಗಳಲ್ಲಿ ಪೃಥ್ವಿಯು ಶ್ರೇಷ್ಠವಾಗಿದೆ ಮತ್ತು ಪೃಥ್ವಿಯಲ್ಲಿ ಹಿಂದೂ ಸ್ಥಾನವೆಂದು ಕರೆಯುವ (ಭಾರತವರ್ಷ)ವು ಶ್ರೇಷ್ಠವಾಗಿದೆ. ಇಡೀ ಪೃಥ್ವಿಯಲ್ಲಿನ ಜನರು ಭಾರತವರ್ಷದಿಂದಲೇ ಧಾರ್ಮಿಕ ಶಿಕ್ಷಣವನ್ನು ಪಡೆಯುತ್ತಿದ್ದರೆಂಬ ಒಂದು ಕಾಲವಿತ್ತು. ಮನುಸ್ಮೃತಿಯಲ್ಲಿ ಹೇಳಿದೆ —</p>
<p class="Shlok">ಏತದ್ದೇಶಪ್ರಸೂತಸ್ಯ ಸಕಾಶಾದಗ್ರಜನ್ಮನಃ । </p>
<p class="Shlok">ಸ್ವಂ ಸ್ವಂ ಚರಿತ್ರಂ ಶಿಕ್ಷೆರನ್ ಪೃಥಿವ್ಯಾಂ ಸರ್ವಮಾನವಾಃ ॥ </p>
<p class="TXT-Right">(2/20)</p>
<p class="Text">‘ಇದೇ ದೇಶ(ಭಾರತವರ್ಷ)ದಲ್ಲಿ ಜನಿಸಿದ ಬ್ರಾಹ್ಮಣರಿಂದ ಅಖಿಲ ಭೂಮಂಡಲದ ಎಲ್ಲ ಮನುಷ್ಯರು ತಮ್ಮ ತಮ್ಮ ಆಚಾರದ ಶಿಕ್ಷಣವನ್ನು ಪಡೆಯಲಿ’ - ಆದ್ದರಿಂದ ಈ ಭಾರತ ದೇಶವು ಅಧ್ಯಾತ್ಮ ವಿಷಯದಲ್ಲಿ ಎಲ್ಲ ದೇಶಗಳಿಗಿಂತ ಉತ್ತಮವೆಂದು ಪರಿಗಣಿಸಲಾಗಿದೆ ಮತ್ತು ಈಗಲೂ ಅಧ್ಯಾತ್ಮ ವಿಷಯದಲ್ಲಿ ಅಗ್ರಸ್ಥಾನದಲ್ಲಿದೆ. </p>
<p class="Text">ಕಲಿಯುಗವು ಮಹಾನ್ ಅನರ್ಥಗಳ ಮೂಲವೂ ಮತ್ತು ಪಾಪಗಳ ಬೇರು ಆಗಿದ್ದರೂ ಇದರಲ್ಲಿ ಕೇವಲ ಭಗವಂತನ ಭಕ್ತಿಯಿಂದ ಮನುಷ್ಯನ ಉದ್ಧಾರವಾಗುವಂತಹ ಒಂದು ದೊಡ್ಡ ಗುಣವಿದೆ. </p>
<p class="Text">ಶ್ರೀ ತುಲಸೀದಾಸರು ಹೇಳುತ್ತಾರೆ —</p>
<p class="Shlok">ಕಲಿಜುಗ ಸಮಜುಗ ಆನ ನಹಿ<span class="char-style-override-6">ಂ</span> ಜೌ<span class="char-style-override-6">ಂ</span> ನರ ಕರ ಬಿಸ್ವಾಸ । </p>
<p class="Shlok">ಗಾಇ ರಾಮ ಗುನ ಗನ ವಿಮಲ ಭವ ತರ ಬಿನಹಿ<span class="char-style-override-6">ಂ</span> ಪ್ರಯಾಸ ॥</p>
<p class="Text">‘ಎಲೈ ಮಾನವನೇ ಕಲಿಯುಗಕ್ಕೆ ಸಮವಾದ ಯುಗವು ಇಲ್ಲವೆಂದು ವಿಶ್ವಾಸವಿಡು ಏಕೆಂದರೆ, ಕೇವಲ ರಾಮನ ಪವಿತ್ರವಾದ ಗುಣಗಳ ಗಾನ ಮಾಡುವುದರಿಂದಲೇ ಭವಸಾಗರವನ್ನು ಪ್ರಯಾಸವಿಲ್ಲದೆ ದಾಟುವೆ.’</p>
<p class="Text">ಅಧ್ಯಾತ್ಮ ವಿಷಯಕವಾದ ಗ್ರಂಥಗಳ ಸಂಗವು ಪ್ರಾಯಶಃ ಈ ಕಾಲದಲ್ಲಿ ತುಂಬಾ ಸುಲಭವಾಗಿದೆ. ಪ್ರಕಾರವಾಗಿ ಎಲ್ಲ ಸಾಮಗ್ರಿಯನ್ನು ಹೊಂದಿಯೂ ನಮ್ಮ ಅಕರ್ಮಣ್ಯತೆಯ ಕಾರಣದಿಂದಾಗಿ ನಾವು ಈಶ್ವರ-ಪ್ರಾಪ್ತಿಯಿಂದ ವಂಚಿತರಾದರೆ ಇದು ನಮಗೆ ದುಃಖ ಮತ್ತು ಲಜ್ಜಾಸ್ಪದವಾಗಿದೆ. </p>
<p class="Text">ತುಲಸೀದಾಸರು ಹೇಳಿದ್ದಾರೆ —</p>
<p class="Shlok">ಜೋ ನ ತರೈ ಭವಸಾಗರ ನರ ಸಮಾಜ ಅಸ ಪಾಇ ।</p>
<p class="Shlok">ಸೋ ಕೃತನಿಂದಕ ಮಂದಮತಿ ಆತ್ಮಾಹನ ಗತಿ ಜಾಇ ॥</p>
<p class="Text">ಇಂತಹ ಸಮಾಜದಲ್ಲಿ ಇರುತ್ತಿದ್ದೂ ಯಾರು ಭವಸಾಗರವನ್ನು ದಾಟುವುದಿಲ್ಲವೋ ಅಂತಹ ಸ್ವಯಂಕೃತಾಪರಾಧಿಗಳೂ, ಮಂದಮತಿಗಳೂ ಆತ್ಮಹತ್ಯೆ ಮಾಡಿಕೊಂಡಂತೆಯೇ ಸರಿ. ಆದ್ದರಿಂದ ನಾವು ಆಲಸ್ಯ-ನಿದ್ರೆ, ಪಾಪ-ಪ್ರಮಾದ, ಸ್ವಾದ-ಶೋಕಿ, ಸುಖ-ಆರಾಮ, ಭೋಗ-ವಿಲಾಸ, ದುರ್ವ್ಯಸನ-ದುರಾಚಾರ ಮತ್ತು ಕಲುಷ-ಕಾರ್ಪಣ್ಯ ಮುಂತಾದುವನ್ನು ವಿಷಕ್ಕೆ ಸಮಾನವೆಂದು ತಿಳಿದು ಅವುಗಳನ್ನು ತ್ಯಜಿಸಬೇಕು ಹಾಗೂ ಭಜನೆ-ಧ್ಯಾನ, ಸತ್ಸಂಗ-ಸ್ವಾಧ್ಯಾಯ, ಸೇವೆ-ಸಂಯಮ, ಸದ್ಗುಣ-ಸದಾಚಾರ, ಜ್ಞಾನ-ವೈರಾಗ್ಯ ಮುಂತಾದುವನ್ನು ಅಮೃತಕ್ಕೆ ಸಮಾನವೆಂದರಿತು ಅವುಗಳನ್ನು ಶ್ರದ್ಧಾ-ಭಕ್ತಿಪೂರ್ವಕವಾಗಿ ಸದಾ-ಸರ್ವದಾ ಸೇವಿಸುತ್ತಿರಬೇಕು. ಇದಲ್ಲದೆ ಭಗವಂತನ ನಾಮ, ರೂಪ, ಗುಣ ಮತ್ತು ಪ್ರಭಾವದ ತತ್ತ್ವ ರಹಸ್ಯವನ್ನು ತಿಳಿಯುವುದಕ್ಕಾಗಿ ಅವುಗಳ ಶ್ರವಣ, ಪಠಣ, ಕೀರ್ತನ ಮತ್ತು ಸ್ಮರಣೆ ಮಾಡುತ್ತ ಮನುಷ್ಯ ಜೀವನವನ್ನು ಸಾರ್ಥಕ ಮಾಡಿಕೊಳ್ಳಬೇಕು.</p>
<p class="Text">ಮನುಷ್ಯನ ಜೀವನವು ಬಹು ಉಪಯೋಗಿ, ದುರ್ಲಭ ಮತ್ತು ಸರ್ವೋತ್ತಮವಾಗಿದ್ದರೂ ಇದು ಕ್ಷಣಿಕವೆಂಬುದನ್ನು ನೆನಪಿನಲ್ಲಿಡಬೇಕು. ಈಗ ಇದೆ, ಆದರೆ ಇನ್ನೊಂದು ಕ್ಷಣಕ್ಕೆ ಇದರ ಭರವಸೆಯಿಲ್ಲ. ಕಾಲನು ಯಾವಾಗ ಬಂದು ಇದನ್ನು ಆಕ್ರಮಿಸುತ್ತಾನೆಂಬುದು ತಿಳಿಯದು. ಮನುಷ್ಯನ ಶರೀರ ಕೇವಲ ಭೋಗಪಡುವುದಕ್ಕೆಂದೇ ಇರುವುದಲ್ಲ — ಆಹಾರ, ನಿದ್ರೆ ಮತ್ತು ಮೆೃಥುನಾದಿಗಳು ಪಶುಗಳ ಶರೀರದಲ್ಲಿಯೂ ಇವೆ. ಹೀಗಿರುವಾಗ, ಮನುಷ್ಯನ ಶರೀರವನ್ನು ಪಡೆದು ಆಹಾರ, ನಿದ್ರೆ ಮತ್ತು ಮೈಥುನಾದಿಗಳಲ್ಲಿಯೇ ತಮ್ಮ ಸಮಯವನ್ನು ಕಳೆಯುವವರು ಮನುಷ್ಯರೂಪದಲ್ಲಿರುವ ಪಶುಗಳೇ ಸರಿ. </p>
<p class="Text">ಶ್ರೀ ತುಲಸೀದಾಸರು ಹೇಳುತ್ತಾರೆ —</p>
<p class="Shlok">ಏಹಿ ತನ ಕರ ಫಲ ವಿಷಯ ನ ಭಾಈ ।</p>
<p class="Shlok">ಸ್ವರ್ಗಉ ಸ್ವಲ್ಪ ಅಂತ ದುಖದಾಈ ॥</p>
<p class="Shlok">ನರ ತನು ಪಾಇ ವಿಷಯ ಮನ ದೇಹೀ<span class="char-style-override-6">ಂ</span> ।</p>
<p class="Shlok">ಪಲಟಿ ಸುಧಾ ತೇ ಸಠ ವಿಷ ಲೇಹೀ ॥</p>
<p class="Shlok">ತಾಹಿ ಕಬಹು ಭಲ ಕಹಇ ನ ಕೋಈ ।</p>
<p class="Shlok">ಗುಂಜಾ ಗ್ರಹಇ ಪರಸ ಮನಿ ಖೋಈ ॥</p>
<p class="Text">ಆದ್ದರಿಂದ ಮನುಷ್ಯ ಶರೀರವನ್ನು ಪಡೆದು ತನ್ನ ಜೀವನವನ್ನು ಅತ್ಯಂತ ಶೀಘ್ರವಾಗಿ ತನ್ನ ಆತ್ಮದ ಉದ್ಧಾರವಾಗುವಂತಹ ಕಾರ್ಯದಲ್ಲಿ ತೊಡಗಬೇಕು. </p>
<p class="Text">ಶ್ರೀಭಗವಂತನು ಗೀತೆಯಲ್ಲಿ ಹೇಳಿದ್ದಾನೆ —</p>
<p class="Shlok">ಅನಿತ್ಯಮಸುಖಂ ಲೋಕಮಿಮಂ ಪ್ರಾಪ್ಯ ಭಜಿಸ್ವ ಮಾಮ್ ॥</p>
<p class="TXT-Right">(9/33)</p>
<p class="Text">‘ಆದ್ದರಿಂದ ನೀನು ಸುಖರಹಿತ ಮತ್ತು ಕ್ಷಣಭಂಗುರವಾದ ಈ (ದುರ್ಲಭ) ಮನುಷ್ಯ ಶರೀರವನ್ನು ಪಡೆದುಕೊಂಡು ನಿರಂತರ ನನ್ನನ್ನು ಭಜಿಸು.’ ಯಾರಾದರೂ ಲಕ್ಷ ರೂಪಾಯಿಗಳನ್ನು ಖರ್ಚು ಮಾಡಿದರೂ ಒಂದು ಕ್ಷಣವೂ ಲಭ್ಯವಾಗದಷ್ಟು ಮನುಷ್ಯಜನ್ಮವು ಅಮೂಲ್ಯವಾಗಿದೆ. ಆದ್ದರಿಂದ ಮನುಷ್ಯ ಜೀವನದ ಪ್ರತಿಕ್ಷಣವು ಅಮೂಲ್ಯವಾದುದೆಂದು ತಿಳಿದು ವ್ಯರ್ಥವಾಗಿ ಕಳೆಯಬಾರದು. ಸಮಯ ಕಳೆದುಹೋಗುತ್ತಿದೆ. ಜ್ಞಾನಿಗಳು ಜ್ಞಾನದ ಮೂಲಕ, ಭಕ್ತರು ಭಕ್ತಿಯ ಮೂಲಕ, ಯೋಗಿಗಳು ಯೋಗದ ಮೂಲಕ ಹಾಗೂ ವ್ಯಾಪಾರಿಗಳು ವ್ಯಾಪಾರದ ಮೂಲಕ ತಮ್ಮ ಆತ್ಮಕಲ್ಯಾಣವು ಶೀಘ್ರವಾಗಿ ಆಗುವುದಕ್ಕಾಗಿ ಕಟಿಬದ್ಧರಾಗಿ ಪೂರ್ಣಪ್ರಯತ್ನ ಮಾಡಬೇಕು.</p>
<p class="Text">ಆತ್ಮದ ಕಲ್ಯಾಣ ಅಥವಾ ಪರಮಾತ್ಮ-ಪ್ರಾಪ್ತಿಯಗಾಗಿ ಅನೇಕ ಶಾಸ್ತ್ರವಿಹಿತವಾದ ಮಾರ್ಗಗಳಿವೆ. ಮುಖ್ಯವಾಗಿ ಲಕ್ಷ್ಯವನ್ನು ಸರಿಯಾಗಿ ಇಟ್ಟುಕೊಳ್ಳುವ ಅಗತ್ಯವಿದೆ. ಒಂದು ವೇಳೆ ಲಕ್ಷ್ಯದಲ್ಲಿ ಅಚಲವಾದ ದೃಷ್ಟಿ ಇದ್ದರೆ ಯಾವ ಮಾರ್ಗದ ಮೂಲಕ ನಡೆದು ಸಾಧಕನು ಲಕ್ಷ್ಯದವರೆಗೆ ತಲಪಬಲ್ಲನು ಮತ್ತು ತನ್ನ ಧ್ಯೇಯವನ್ನು ಪಡೆಯಬಲ್ಲನು. ಲಕ್ಷ್ಯದ ಕಡೆಗಿರುವ ಅಚಲ ದೃಷ್ಟಿಯು ಅವನನ್ನು ಪಥಭ್ರಷ್ಟವಾಗುವುದರಿಂದ ಕಾಪಾಡುತ್ತದೆ. ತುಲಾಧಾರ ಮತ್ತು ನಂದಭದ್ರನೆಂಬ ವ್ಯಾಪಾರಿಗಳು ವ್ಯಾಪಾರದ ಮೂಲಕವೇ ತಮ್ಮ ಉದ್ದಾರ ಮಾಡಿಕೊಂಡಿದ್ದರು. ತುಲಾಧಾರನ ಕಥೆಯೂ ಪದ್ಮಪುರಾಣದ ಸೃಷ್ಟಿಖಂಡ ಮತ್ತು ಮಹಾಭಾರತದ ಶಾಂತಿಪರ್ವದಲ್ಲಿ ಹಾಗೂ ನಂದಭದ್ರನ ಕಥೆಯು ಸ್ಕಂದಪುರಾಣದ ಮಾಹೇಶ್ವರ ಖಂಡಾಂತರ್ಗತವಾದ ಕುಮಾರಿಕಾ ಖಂಡದಲ್ಲಿ ಬರುತ್ತದೆ. ಇವರದು ಕಪಟರಹಿತ ವ್ಯಾಪಾರವಾಗಿತ್ತು, ಎಲ್ಲರೊಡನೆ ಸಮತೆಯ ವ್ಯವಹಾರವಾಗಿತ್ತು, ನಿಷ್ಕಾಮಭಾವವಿತ್ತು ಮತ್ತು ವ್ಯಾಪಾರದ ಮೂಲಕವೇ ಪರಮಾತ್ಮನನ್ನು ಪ್ರಾಪ್ತಮಾಡಿಕೊಳ್ಳುವುದು ಇವರ ಸಾಧನವಾಗಿತ್ತು. ಇಂದೂ ಕೂಡ ಯಾರಾದರೂ ಈ ಪ್ರಕಾರವಾಗಿ ವ್ಯಾಪಾರ ಮಾಡಿದಲ್ಲಿ ಅವರಿಗೆ ಪರಮಾತ್ಮಪ್ರಾಪ್ತಿಯಾಗಬಲ್ಲದು; ಏಕೆಂದರೆ ಇಂತಹ ನಿಷ್ಕಾಮೀ ಪುರುಷರಲ್ಲಿ ಲೋಭವು ಸರ್ವಥಾ ತ್ಯಾಗವಾಗಿರುತ್ತದೆ, ಅವರು ಕರ್ತವ್ಯ ಬುದ್ಧಿಯಿಂದ ಅಥವಾ ಭಗವತ್ಪ್ರೀತ್ಯರ್ಥವಾಗಿಯೇ ವ್ಯಾಪಾರ ಮಾಡುತ್ತಾರೆ — ಇದು ಭಗವತ್ಪ್ರಾಪ್ತಿಗೆ ಕಾರಣವಾಗುತ್ತದೆ. ಮನುಷ್ಯನು ಧನಲೋಭದಿಂದ ವ್ಯಾಪಾರ ಮಾಡುವಂತೆ ಸರ್ವತ್ಯಾಗಿಯಾದ ಸಾತ್ವಿಕ ಪುರುಷನು ಪ್ರಪಂಚದ ಹಿತವನ್ನು ಎಚ್ಚರಿಕೆಯಿಂದ ದೃಷ್ಟಿಯಲ್ಲಿಟ್ಟುಕೊಂಡೇ ಕರ್ತವ್ಯಬುದ್ಧಿಯಿಂದ ಅಥವಾ ಭಗವಂತನನ್ನು ಪ್ರಸನ್ನಗೊಳಿಸುವುದಕ್ಕಾಗಿಯೇ ವ್ಯಾಪಾರ ಮಾಡುತ್ತಾನೆ. ಲೋಭಿಯ ಮನಸ್ಸಿನಲ್ಲಿ ಹೆಚ್ಚು ಧನವು ಹೇಗೆ ಗಳಿಸಬಹುದೆಂಬ ಭಾವವಿರುತ್ತದೆಯೋ, ಹಾಗೆಯೇ ನಿಷ್ಕಾಮಿಯ ಮನಸ್ಸಿನಲ್ಲಿ  ಜನಗಳ ಹಿತವು ಹೆಚ್ಚು ಹೇಗೆ ಆಗುವುದು ಎಂಬ ಭಾವವಿರುತ್ತದೆ. ಅಥವಾ ಭಗವಂತನಲ್ಲಿ ಪ್ರೇಮ ಅಥವಾ ಭಗವತ್ಪ್ರಾಪ್ತಿ ಹೇಗೆ ಆಗಬಲ್ಲದು ಭಗವಂತನ ಪ್ರೀತಿ ಅಥವಾ ಭಗವತ್ ಪ್ರಾಪ್ತಿಯ ಉದ್ದೇಶವು ಕಾಮನೆಯೇ ಆಗಿದ್ದರೂ ಇದು ನಿಷ್ಕಾಮವೇ ಆಗಿದೆ. ಯಾವ ವ್ಯಾಪಾರದಲ್ಲಿ ಕಾಮನೆ, ಆಸಕ್ತಿ, ಸ್ಪೃಹೆ, ಅಹಂತೆ, ಮಮತೆಯ ತ್ಯಾಗ ಇದೆಯೋ, ಅದೇ ವ್ಯಾಪಾರ ಅಥವಾ ಶಾಸ್ತ್ರವಿಹಿತ ಕರ್ಮಗಳು ನಿಷ್ಕಾಮವಾಗಿವೆ ಮತ್ತು ಭಗವಂತನ ಪ್ರಾಪ್ತಿಯನ್ನು ಮಾಡಿಸುವುದಾಗಿದೆ. </p>
<p class="Text">ಗೀತೆಯಲ್ಲಿ ಭಗವಂತನು ಹೇಳುತ್ತಾನೆ —</p>
<p class="Shlok">ಕರ್ಮಣ್ಯೇವಾಧಿಕಾರಸ್ತೇ ಮಾ ಫಲೇಷು ಕದಾಚನ ।</p>
<p class="Shlok">ಮಾ ಕರ್ಮ ಫಲಹೇತುರ್ಭೂರ್ಮಾ ತೇ ಸಂಗೋಽಸ್ತ್ವಕರ್ಮಣಿ ॥ </p>
<p class="TXT-Right">(2/47)</p>
<p class="Text">ನಿನಗೆ ಕರ್ಮಮಾಡುವುದಲ್ಲಿಯೇ ಅಧಿಕಾರವಿದೆ, ಅದರ ಫಲಗಳಲ್ಲಿ ಎಂದಿಗೂ ಇಲ್ಲ. ಆದ್ದರಿಂದ ನೀನು ಕರ್ಮಗಳ ಫಲಕ್ಕೆ ಅಂದರೆ ಅಹಂತೆ, ಮಮತೆ, ವಾಸನೆ, ಆಸಕ್ತಿ ಮುಂತಾದುವುಗಳಿಗೆ ಕಾರಣನಾಗಬೇಡ ಹಾಗೂ ನಿನಗೆ ಕರ್ಮ ಮಾಡದಿರುವುದರಲ್ಲಿಯೂ ಆಸಕ್ತಿ ಇಲ್ಲದಿರಲಿ. </p>
<p class="Shlok">ವಿಹಾಯ ಕಾಮಾನ್ ಯಃ ಸರ್ವಾನ್ ಪುಮಾಂಶ್ಚರತಿ ನಿಃಸ್ವೃಹಃ ।</p>
<p class="Shlok">ನಿರ್ಮಮೋ ನಿರಹಂಕಾರಃ ಸ ಶಾಂತಿಮಧಿಗದಚ್ಛತಿ ॥</p>
<p class="TXT-Right">(2/71)</p>
<p class="Text">‘ಯಾವ ಪುರುಷನು ಸಮಸ್ತ ಕಾಮನೆಗಳನ್ನು ತ್ಯಾಗಮಾಡಿ ಮಮತಾರಹಿತನೂ, ಅಹಂಕಾರರಹಿತನೂ ಮತ್ತು ಸ್ವೃಹಾರಹಿತ ಆಗಿ ವಿಚರಿಸುತ್ತಾನೆಯೋ, ಅವನೇ ಶಾಂತಿಯನ್ನು ಪಡೆಯುತ್ತಾನೆ.’</p>
<p class="Shlok">ಯತಃ ಪ್ರವೃತ್ತಿಭೂತಾನಂ ಏನ ಸರ್ವವಾದಂ ತತಮ್ ।</p>
<p class="Shlok">ಸ್ವಕರ್ಮಣಾ ತಮಭ್ಯರ್ಚ್ಯ ಸಿದ್ಧಿಂ ವಿಂದತಿ ಮಾನವಃ ॥ </p>
<p class="TXT-Right">(18/46)</p>
<p class="Text">‘ಯಾವ ಪರಮೇಶ್ವರನಿಂದ ಸಮಸ್ತ ಪ್ರಾಣಿಗಳ ಉತ್ಪತ್ತಿಯಾಗಿದೆಯೋ ಮತ್ತು ಯಾರಿಂದ ಈ ಸಮಸ್ತ ಜಗತ್ತು ವ್ಯಾಪ್ತವಾಗಿದೆಯೋ, ಆ ಪರಮೇಶ್ವರನ ಪೂಜೆಯನ್ನು ತನ್ನ ವರ್ಣಧರ್ಮಕ್ಕನುಗುಣವಾಗಿ ಪೂಜಿಸಿ ಮನುಷ್ಯನು ಪರಮಸಿದ್ಧಿಯನ್ನು ಪಡೆಯುತ್ತಾನೆ.’</p>
<p class="Text">ಆದರೆ ಇಂದು ಮನುಷ್ಯನು ತನ್ನ ಜೀವನದ ನಿಜವಾದ ಧ್ಯೇಯವನ್ನು ಮರೆತು ಲಕ್ಷ್ಯಭ್ರಷ್ಟನಂತಾಗಿ ಅನ್ಯಾಯ ಮತ್ತು ಅಧರ್ಮಮಾರ್ಗಕ್ಕೆ ಇಳಿಯುವಂತಹ ಅನೇಕ ಪ್ರಕಾರವಾದ ಶಾಸ್ತ್ರವಿರುದ್ಧವಾದ ಕಾರ್ಯಗಳಲ್ಲಿ ನಿರತನಾಗಿದ್ದಾನೆ. ಇದರಿಂದಲೇ ಸಮಾಜದ ಎಲ್ಲೆಡೆ ಅನೇಕ ಪ್ರಕಾರದ ಅನೈತಿಕ ಭ್ರಷ್ಟಾಚಾರದ ವಿಸ್ತಾರವಾಗುತ್ತಿದೆ. ಕೆಟ್ಟಕರ್ಮದಲ್ಲಿ ಕೆಟ್ಟತನದ ಭಾವನೆಯೇ ಇಲ್ಲದಂತಾಗಿ ಅದರಲ್ಲಿ ಈಗ ಅದೇ ವಿಜೃಂಭಿಸತೊಡಗಿದೆ. ಇಂತಹ ಕೆಲವು ವಿಷಯಗಳನ್ನು ಇಲ್ಲಿ ಚರ್ಚಿಸಲಾಗಿದೆ. ಇವುಗಳಿಂದಾಗಿಯೇ ಪಾರಮಾರ್ಥಿಕ ಹಾನಿ ಸಾಧನಪಥದಲ್ಲಿ ಬಹುದೊಡ್ಡ ಅಡಚಣೆಯಂತೂ ಆಗುತ್ತಲೇ ಇದೆ. ಸಾಮಾಜಿಕ ಪತನವೂ ಪರಾಕಾಷ್ಠತೆಯನ್ನು ತಲಪುತ್ತಿದೆ ಹಾಗೂ ಜನರಿಗೆ ಸಂತಾಪ-ದುಃಖಗಳ ವೃದ್ಧಿಯೂ ಆಗುತ್ತಿದೆ. ಇವುಗಳಲ್ಲಿ ಒಂದು ವಿಷಯ —</p>
<p class="Sub-Heading" id="toc_marker-5-1">ವ್ಯಾಪಾರದಲ್ಲಿ ಸತ್ಯ ಮತ್ತು ಸಮತೆಯ ಅಭಾವ </p>
<p class="Text">ಹಣಗಳಿಂದ ಎಲ್ಲ ಸಾಧನಗಳ ಇಂದು ಪ್ರಾಯಶಃ ದೂಷಿತವಾಗಿ ಹೋಗಿವೆ. ಹಿಂದಿನ ಕಾಲದಲ್ಲಿ ಅರ್ಥೋಪಾರ್ಜನೆಯ ಸಾಧನಗಳಲ್ಲಿ ಇಷ್ಟು ಸುಳ್ಳು, ಕಪಟ, ಕಳ್ಳತನ, ಅಪ್ರಾಮಾಣಿಕತೆ, ಮೋಸಗಾರಿಕೆ ಇರಲಿಲ್ಲ. ವ್ಯವಹಾರದಲ್ಲಿ ಪ್ರಾಯಶಃ ಸತ್ಯ ಮತ್ತು ಸಮಭಾವವಿತ್ತು. ಸತ್ಯ ಮತ್ತು ಸಮ ವ್ಯವಹಾರದ ರೂಪವು ಸಂಕ್ಷೇಪದಲ್ಲಿ ಹೀಗಿದೆ —</p>
<p class="Text">ವ್ಯಾಪಾರ ಮಾಡುವ ಸಮಯ ವಸ್ತುಗಳನ್ನು ಕೊಂಡುಕೊಳ್ಳುವುದು ಮತ್ತು ಮಾರುವುದರಲ್ಲಿ ತೂಕ, ಅಳತೆ ಮತ್ತು ಎಣಿಕೆ ಮುಂತಾದುವುಗಳಲ್ಲಿ ಕಡಿಮೆ ಕೊಡುವುದು ಅಥವಾ ಹೆಚ್ಚು ತೆಗೆದುಕೊಳ್ಳುವುದು ಮತ್ತು ವಸ್ತುವನ್ನು ಬದಲಾಯಿಸಿ ಅಥವಾ ಒಂದು ವಸ್ತುವಿನಲ್ಲಿ ಇನ್ನೊಂದನ್ನು ಬೆರೆಸಿ ಒಳ್ಳೆಯದರ ಬದಲಾಗಿ ಕೆಟ್ಟದ್ದನ್ನು ಕೊಡುವುದು ಅಥವಾ ಕೆಟ್ಟದ್ದರ ಬದಲಾಗಿ ಒಳ್ಳೆಯದನ್ನು ತೆಗೆದುಕೊಳ್ಳುವುದು; ಲಾಭ, ಕಮಿಷನ್, ದಳ್ಳಾಳಿ, ಬಡ್ಡಿ ಮತ್ತು ಬಾಡಿಗೆ ಮುಂತಾದುವುಗಳನ್ನು  ನಿಶ್ಚಯಿಸಿದಕ್ಕಿಂತ ಹೆಚ್ಚಿಸಿ ತೆಗೆದುಕೊಳ್ಳುವುದು ಅಥವಾ ಕಡಿಮೆ ಕೊಡುವುದು, ಇದೇ ರೀತಿ ಯಾವುದೇ ವ್ಯಾಪಾರದಲ್ಲಿ ಸುಳ್ಳು, ಕಪಟ, ಕಳ್ಳತನ ಮತ್ತು ಬಲವಂತವಾಗಿ ಅಥವಾ ಇನ್ಯಾವುದೇ ಪ್ರಕಾರದ ಅನ್ಯಾಯವನ್ನು ಪ್ರಯೋಗಿಸಿ ಬೇರೆಯವರ ಸ್ವತ್ತನ್ನು (ಹಕ್ಕು) ಅಪಹರಿಸುವುದು — ಇವೆಲ್ಲ ದೋಷಗಳಿಲ್ಲದೆ ಸತ್ಯ ಮತ್ತು ನ್ಯಾಯಯುಕ್ತವಾಗಿ ವಸ್ತುಗಳನ್ನು ಕೊಂಡುಕೊಳ್ಳುವುದು ಮತ್ತು ಮಾರುವುದು ಕ್ರಯ-ವಿಕ್ರಯರೂಪೀ ಸತ್ಯ-ವ್ಯವಹಾರವಾಗಿದೆ.</p>
<p class="Text">ಅಪ್ಪಟ ತುಪ್ಪದಲ್ಲಿ ವನಸ್ಪತಿಯನ್ನು ಸೇರಿಸುವುದು, ಸಾಸುವೆ, ಬಾದಾಮಿ ಮತ್ತು ತೆಂಗಿನೆಣ್ಣೆ ಮುಂತಾದವುಗಳಲ್ಲಿ ಬಿಳಿ ಎಣ್ಣೆ (ವ್ಹಾಯಿಟ್ ಆಯಿಲ್)ಯನ್ನು ಬೆರೆಸುವುದು, ಹತ್ತಿ, ದಾರ, ಉಣ್ಣೆ, ಅಡಿಕೆ ಮುಂತಾದವುಗಳಲ್ಲಿ ನೀರು ಸೇರಿಸುವುದು ಅಥವಾ ತೋರಿಸಿದ ನಮೂನೆಗೆ ಬದಲಾಗಿ ಕಳಪೆಮಾಲು ಕೊಡುವುದು, ಜೀರಿಗೆಯಲ್ಲಿ ಕಲ್ಲು ಮತ್ತು ಬೇಳೆ ಮುಂತಾದುವುಗಳಲ್ಲಿ ಮಣ್ಣು ಸೇರಿಸುವುದು, ಗೋಧಿಹಿಟ್ಟಿನಲ್ಲಿ ಕೆಟ್ಟ ಹಿಟ್ಟನ್ನು ಅಥವಾ ಹುಣಿಸೇ ಬೀಜದ ಹಿಟ್ಟನ್ನು ಬೆರೆಸುವುದು ಮತ್ತು ಹಾಲಿನಲ್ಲಿ ನೀರು ಬೆರೆಸುವುದು- ಇವೇ ಮುಂತಾದುವುಗಳು ಅಸತ್ಯ ವ್ಯವಹಾರವಾಗಿದೆ. ಇವುಗಳಿಲ್ಲದ ವ್ಯವಹಾರವೇನಿದೆಯೋ, ಅದೇ ಪವಿತ್ರ ಮತ್ತು ಸತ್ಯ-ವ್ಯವಹಾರವಾಗಿದೆ. </p>
<p class="Text">ಎಲ್ಲರೊಡನೆ ಪಕ್ಷಪಾತರಹಿತವಾಗಿ ಸಮತಾಪೂರ್ವಕ ವ್ಯವಹಾರ ಮಾಡಬೇಕು. ಓರ್ವ ಚತುರ ವ್ಯಾಪಾರಕುಶಲನಾದ ವ್ಯಕ್ತಿಗೆ ಯಾವ ಬೆಲೆಗೆ ವಸ್ತು ಕೊಟ್ಟು ತೆಗೆದುಕೊಳ್ಳಲಾಗಿದೆಯೋ, ಅದೇ ಬೆಲೆಗೆ ಮುಗ್ಧ, ವ್ಯಾಪಾರ ಜ್ಞಾನಶೂನ್ಯನಾದ ವ್ಯಕ್ತಿಗೂ ಕೊಡಬೇಕು ಮತ್ತು ತೆಗೆದುಕೊಳ್ಳಬೇಕು. ಸಾರಾಂಶವೇನೆಂದರೆ — ವಸ್ತುವಿನಲ್ಲಿ ಹಾಗೂ ಬೆಲೆಯಲ್ಲಿ ಪಕ್ಷಪಾತ, ವಿಷಮತೆ ಅಥವಾ ಯಾವುದೇ ರೀತಿಯ ಭೇದಭಾವ ಮಾಡದಿರುವುದು ಸಮವ್ಯವಹಾರವಾಗಿದೆ.</p>
<p class="Text">ಈ ದಿನಗಳಲ್ಲಿ ಧನಲೋಲುಪತೆಯ ಮೋಹದಲ್ಲಿ ಸಿಕ್ಕಿಬಿದ್ದು ಬಹುಶಃ ಜನರು ಕೇವಲ ಧನಗಳಿಸಲಿಕ್ಕಾಗಿಯೇ ವ್ಯಾಪಾರ ಮಾಡುತ್ತಾರೆ. ಆಲೋಭಿ ಮನುಷ್ಯರ ಹೃದಯದಲ್ಲಿ ಕ್ರಯ-ವಿಕ್ರಯದ ಸಮಯದಲ್ಲಿ ಅತಿ ಹೆಚ್ಚು ರೂಪಾಯಿಗಳು ಹೇಗೆ ದೊರಕುವುದೆಂಬ ಭಾವವಿರುತ್ತದೆ. ಲೋಭದ ಅನುಚಿತ ಮತ್ತು ಉಚಿತ ಎಂಬ ಎರಡು ಭೇದಗಳಿವೆ. ಅನುಚಿತ ಲೋಭವು ತಾಮಸಿಕ ಮತ್ತು ಉಚಿತ ಲೋಭವು ರಾಜಸಿಕವಾಗಿದೆ. ಲೋಭಕ್ಕೆ ವಶನಾಗಿ ಮನುಷ್ಯನು ಸುಳ್ಳು, ಕಪಟ, ಅಪ್ರಾಮಾಣಿಕತೆ, ಮೋಸ ಮಾಡಿ ಅನ್ಯಾಯದಿಂದ ಧನ-ಸಂಚಯ ಮಾಡುವುದು ಹಾಗೂ ನ್ಯಾಯದಿಂದ ಪ್ರಾಪ್ತವಾದ ಉಚಿತ ಕಾರ್ಯಗಳಿಗೂ ಖರ್ಚು ಮಾಡದಿರುವ, ಆಲೋಭವು ಅನುಚಿತ ಹಾಗೂ ತಾಮಸಿಕವಾಗಿದೆ. ಸುಳ್ಳು, ಕಪಟ, ಅಪ್ರಾಮಾಣಿಕತೆಯಿಂದ ಧನೋಪಾರ್ಜನೆಯನ್ನೇನೋ ಮಾಡುವುದಿಲ್ಲ ಮತ್ತು ನ್ಯಾಯಯುಕ್ತ ಕಾರ್ಯವು ಪ್ರಾಪ್ತವಾದಾಗ ಖರ್ಚು ಮಾಡುವುದಕ್ಕೆ ಜಿಪುಣತನವನ್ನು ಮಾಡುವುದಿಲ್ಲ ಆದರೆ ನಾಯವಾಗಿ ಪ್ರಾಪ್ತವಾದ ರೂಪಾಯಿಗಳನ್ನು ಸಂಗ್ರಹಿಸುವ ಇಚ್ಛೆ ಹೊಂದುವ, ಈ ಲೋಭವು ಉಚಿತ ಮತ್ತು ರಾಜಸಿಕವಾಗಿದೆ. ತಾಮಸಿಕ ಲೋಭದ ಕಾರಣ ವ್ಯವಹಾರದಲ್ಲಿ ಸತ್ಯ ಮತ್ತು ಸಮತೆ ಉಳಿಯಲಿಲ್ಲ ಹಾಗೂ ರಾಜಸಿಕ ಲೋಭದ ಕಾರಣ ಸಮತೆ ಉಳಿಯಲಿಲ್ಲ.</p>
<p class="Sub-Heading" id="toc_marker-5-2">ವ್ಯಾಪಾರಿಗಳ ಕರ್ತವ್ಯ</p>
<p class="Text">ವ್ಯಾಪಾರಿಗಳು ವ್ಯಾಪಾರದಲ್ಲಿ ಸದಾ ಸತ್ಯವಾದ ವ್ಯವಹಾರವನ್ನು ಮಾಡಬೇಕು. ವ್ಯಾಪಾರವು ಪ್ರಾಮಾಣಿಕತೆಯೊಂದಿಗೆ ಮಾಡುವುದರಿಂದ ವ್ಯಾಪಾರದ ಉನ್ನತಿಯೂ ಆಗುತ್ತದೆ; ಏಕೆಂದರೆ ಪ್ರಾಮಾಣಿಕತೆಯಿಂದ ಒಳ್ಳೆಯ ಸ್ನೇಹ ಬೆಳೆತ್ತದೆ ಮತ್ತು ಎಲ್ಲರೂ ನಂಬಿಕೆ ಇಡುತ್ತಾರೆ. ಪ್ರಪಂಚದ ಕಡೆಗೆ ದೃಷ್ಟಿಹಾಯಿಸಿದಾಗ ಇಂದು ಆಂಗ್ಲರ ವ್ಯಾಪಾರವು ಅಪೇಕ್ಷಿಸುವುದ್ದಕ್ಕಿಂತ ಸತ್ಯವಾದುದೆಂದು ತಿಳಿಯಲಾಗುತ್ತದೆ. ಆದ್ದರಿಂದಲೇ ಅವರು ವ್ಯಾಪಾರದಲ್ಲಿ ಕುಶಲಿಗಳೆಂದು ಪರಿಗಣಿಸಲ್ಪಡುತ್ತಾರೆ. ಸತ್ಯತೆಯ ಕಾರಣದಿಂದ ಅವರ ವ್ಯಾಪಾರದ ಉನ್ನತಿಯು ಸಾಕಷ್ಟು ಆಗಿದೆ. ಯಾವ ಕಾಲದಲ್ಲಿ ಆಂಗ್ಲರ ರಾಜ್ಯಭಾರವಿತೋ, ಆಗ ಇಲ್ಲಿ ಆಂಗ್ಲರ ವ್ಯಾಪಾರವೂ ಬಹಳವಾಗಿತ್ತು. ಆಯಾತ-ನಿರ್ಯಾತದ ಹಾಗೂ ಮೊನ್ನೆಮೊನ್ನೆಯವರೆಗೂ ಸೆಣಬು ಮೊದಲಾದ ಗಿರಣಿಗಳ ಅಧಿಕಾಂಶ ವ್ಯಾಪಾರವು ಅವರ ಕೈಯಲ್ಲೇ ಇದ್ದಿತು. ಆ ಸಮಯದಲ್ಲಿ ಅವರ ವ್ಯಾಪಾರೀ-ಸತ್ಯತೆಯ ಪ್ರಮಾಣಗಳು ಹೆಜ್ಜೆ-ಹೆಜ್ಜೆಗೂ ದೊರಕುತ್ತಿದ್ದುವು. ಬಟ್ಟೆ, ನೂಲು, ಹತ್ತಿ ಮೊದಲಾದುವುಗಳ, ಸಾಸುವೆ, ಕಡ್ಲೆಕಾಯಿ, ಎಳ್ಳು ಮೊದಲಾದ ಎಣ್ಣೆಕಾಳುಗಳ ಅಥವಾ ಗೋಧಿ, ಅಕ್ಕಿ ಮುಂತಾದ ಧಾನ್ಯಗಳ ವ್ಯಾಪಾರದಲ್ಲಿ ಏರಿಳಿತಗಳಾದರೂ, ಆಂಗ್ಲ ವ್ಯಾಪಾರಿಗಳು ಬಹಳವಾಗಿ ನಷ್ಟವನ್ನುನುಭವಿಸಿದರೂ ಹೆಚ್ಚಿನ ಪ್ರಮಾಣದಲ್ಲಿ ಎಂದಿಗೂ ಮೋಸಮಾಡುತ್ತಿರಲಿಲ್ಲ. ವಿಲಾಯತಿಯಿಂದ ಹೇರಳವಾಗಿ ಬಟ್ಟೆ ಆಮದಾಗುತ್ತಿತ್ತು, ಆದರೆ ಪೇಟೆಯಲ್ಲಿ ಹೆಚ್ಚಿನ ತೇಜಿಯದರೂ ಸಹ ಅವರು ನೂಲಿನಲ್ಲಿ ಕೆಟ್ಟ ಹತ್ತಿಯನ್ನು ಉಪಯೋಗಿಸುವುದಾಗಲೀ, ಬಟ್ಟೆಯಲ್ಲಿ ಕಡಿಮೆ ನೂಲನ್ನು ಉಪಯೋಗಿಸುವುದಾಗಲೀ ಅಥವಾ ಅಳತೆಯಲ್ಲಿ ಕಡಿಮೆ ಮಾಡುವುದಾಗಲೀ ಮಾಡುತ್ತಿರಲಿಲ್ಲ. ಏನಾದರೂ ದೋಷವಿದ್ದರೆ ಅಥವಾ ಅಳತೆಯಲ್ಲಿ ಬಟ್ಟೆಯು ಕಡಿಮೆ ಇದ್ದರೆ ತಕ್ಷಣ ಕಡಿತಮಾಡಿ ಬಿಡುತ್ತಿದ್ದರು. ಅವರು ತೇಜಿಪೇಟೆಯಲ್ಲಿ ಮಾರಲಾದ ಮಾಲನ್ನು ಕೊಡುವುದಕ್ಕಾಗಲೀ, ಮತ್ತು ಮಂದಿಯ ಪೇಟೆಯಲ್ಲಿ ಹೆಚ್ಚು ಬೆಲೆಗೆ ಕೊಂಡ ಮಾಲನ್ನು ತೆಗೆದುಕೊಳ್ಳುವುದನ್ನಾಗಲೀ ಬೇಡವೆನ್ನುತ್ತಿರಲಿಲ್ಲ. ಇಂಗ್ಲಿಷರ ಮಿಲ್ಲುಗಳ ಮಾಲೀಕರು ಕೊಂಡುಕೊಳ್ಳುವವರಿಗೆ ನಷ್ಟವಾಗದಂತೆ ಗಮನವಿಡುತ್ತಿದ್ದರು.</p>
<p class="Text">ಯಾರಿಗಾದರೂ ದಳ್ಳಾಳಿ, ಏಜೆನ್ಸಿಗೆ ವಹಿಸಿದ ನಂತರ ಲೋಭದ ಕಾರಣ ಅಲ್ಪ-ಸ್ವಲ ತಪ್ಪುಗಳು ಕಂಡುಬಂದರೆ ಅವರಿಂದ ದಳ್ಳಾಳಿ, ಏಜೆನ್ಸಿ ಅಥವಾ ಬೇನಿಯನ್ಷಿಪ್ನಿಂದ ಕಿತ್ತುಹಾಕಿ ಸ್ವಾರ್ಥವಶರಾಗಿ ಅದನ್ನು ಬೇರೆಯವರಿಗೆ ಕೊಡುವಂತಹ ಯಾವ ಅವಕಾಶವನ್ನು ಹುಡುತ್ತಿರಲಿಲ್ಲ. ಸತ್ಯತೆ ಮತ್ತು ಸದ್ಯವಹಾರದಿಂದಾಗಿ ಜನರ ಮೇಲೆ ಅವರ ಪ್ರಭಾವವಿತ್ತು. ಈ ಕಾರಣದಿಂದಲೇ ಜನರು ಹೆಚ್ಚು ಬೆಲೆ ಕೊಟ್ಟು ಅಥವಾ ಕಡಿಮೆ ಬೆಲೆ ಪಡೆದೂ ಸಹ ಅವರಿಂದಲೇ ಮಾಲನ್ನು ಕೊಂಡು-ಮಾರುವಷ್ಟು ಅವರಲ್ಲಿ ವಿಶ್ವಾಸವಿತ್ತು. ಈಗಲೂ ಹೆಚ್ಚಾಗಿ ಇದೇ ಮಾತು ಉಳಿದುಕೊಂಡಿದೆ.</p>
<p class="Text">ಆದಾಯ ತೆರಿಗೆ ವಿಷಯದಲ್ಲಿಯೂ ಅವರ ಲೆಕ್ಕ-ಪತ್ರ ಹಾಗೂ ರಿಜಸ್ಟರ್ಗಳ ಮೇಲೆ ಸರ್ಕಾರವು ವಿಶ್ವಾಸವಿಡುತ್ತಿತ್ತು. ಇಂದಿಗೂ ಅವರ ಲೆಕ್ಕ-ಪತ್ರ ಮತ್ತು ರಿಜಸ್ಟರ್ಗಳ ವಿಷಯದಲ್ಲಿ ಹಿಂದೂಸ್ತಾನೀ ವ್ಯಾಪಾರಿಗಳಿಗಿಂತ-ಜನತೆ ಮತ್ತು ಸರ್ಕಾರದವರು ಹೆಚ್ಚು ವಿಶ್ವಾಸವಿಡುತ್ತಾರೆ. ನಮ್ಮ ವ್ಯಾಪಾರಿ-ಸಹೋದರರೂ ಕೂಡ ಸತ್ಯ ಹಾಗೂ ಪರಹಿತದ ಕುರಿತು ಗಮನಕೊಟ್ಟು ವ್ಯಾಪಾರದ ಸುಂದರ ಆದರ್ಶವನ್ನು ಇಟ್ಟುಕೊಳ್ಳಬೇಕು. ಇದರಲ್ಲಿಯೇ ಎಲ್ಲ ಪ್ರಕಾರದ ಗೌರವವಿದೆ. ಒಂದು ವೇಳೆ ಸತ್ಯತೆಯ ವ್ಯಾಪಾರದ ಜೊತೆಗೆ ವಿಷ್ಕಾಮಭಾವವೂ ಇದ್ದರೆ ಅಂತಃಕರಣವು ಶುದ್ಧವಾಗಿ ಆ ವ್ಯಾಪಾರದ ಮೂಲಕವೇ ಅತಿಶೀಘ್ರವಾಗಿ ಪರಮಾತ್ಮನ ಪ್ರಾಪ್ತಿಯೂ ಆಗಬಲ್ಲದು.</p>
<p class="Text">ಇದೇ ಪ್ರಕಾರ ಸರ್ಕಾರಿ ನೌಕರರು ಹಾಗೂ ಮಿಕ್ಕ ಉದ್ಯೋಗಿ ಸೋದರರೆಲ್ಲರೂ ಅನ್ಯಾಯ, ಅಧರ್ಮ ಹಾಗೂ ಅಸತ್ಯದಿಂದ ಸಂಪಾದಿಸಿದ ಹಣವನ್ನು ಯಾವುದೇ ದೋಷರಹಿತ ಉದ್ಯೋಗವನ್ನು ಭಗವತ್ಪೂಜಾರೂಪವಾದ ಕರ್ಮವಾಗಿಸಿಕೊಂಡು ನಿಷ್ಕಾಮಭಾವದಿಂದ ಮಾಡುತ್ತ ಪರಮಾತ್ಮನ ಪ್ರಾಪ್ತಿರೂಪೀ ಪರಮಫಲದ ಲಾಭವನ್ನು ಪಡೆದು ಮಾನವ ಜೀವನವನ್ನು ಸಫಲಗೊಳಿಸಿಕೊಳ್ಳಬೇಕೆಂಬ ಲಕ್ಷ್ಯವಿರಬೇಕು.</p>
<p class="Sub-Heading" id="toc_marker-5-3">ಹೊಲಸು ಸಾಹಿತ್ಯ ಮತ್ತು ಸಿನಿಮಾ</p>
<p class="Text">ಇತ್ತಲಾಗಿ ಶಾರೀರಿಕ ಮತ್ತು ಮಾನಸಿಕ ಪವಿತ್ರತೆಯನ್ನು ನಾಶಪಡಿಸುವಂತಹ ಹೊಲಸು ಸಾಹಿತ್ಯ ಮತ್ತು ಮನೋರಂಜನೆಯ ಹೆಸರಿನಲ್ಲಿ ನಡೆಯುವ ಹೊಲಸು ಚಲನ ಚಿತ್ರಗಳಿಂದ ನಮ್ಮ ಚಾರಿತ್ರ್ಯವು ಬಹುಕೆಟ್ಟ ರೀತಿಯಲ್ಲಿ ನಾಶವಾಗುತ್ತಿದೆ. ಚಾರಿತ್ರ್ಯ ಮಾತ್ರವೇ ಅಲ್ಲ, ಸಮಯ, ಹಣ, ಆರೋಗ್ಯ ಹಾಗೂ ಧರ್ಮವೂ ಕೂಡ ಇವುಗಳ ಕಾರಣದಿಂದ ತುಂಬಾ ವೇಗವಾಗಿ ನಾಶವಾಗುತ್ತಿದೆ. ಇವುಗಳಿಂದ ಸಮಾಜದ ಎಲ್ಲ ಕಡೆ ಆಧ್ಯಾತ್ಮಿಕ, ಧಾರ್ಮಿಕ, ನೈತಿಕ ಮತ್ತು ಸಾಮಾಜಿಕ ಪತನವಾಗುತ್ತಿದೆ. ಅನೇಕ ಜನರು, ಮನೆಯ ಹೆಂಗಸರು ಮತ್ತು ಮಕ್ಕಳು ಮರಿಗಳನ್ನು ನಾಟಕ ಸಿನಿಮಾ ಮುಂತಾದುವುಗಳಿಗೆ ಜೊತೆಯಲ್ಲಿ ಕರೆದುಕೊಂಡು ಹೋಗಿ ಬಹಳ ತಪ್ಪು ಮಾಡುತ್ತಿದ್ದಾರೆ. ಸಿನಿಮಾದ ಬೀಭತ್ಯ ಮತ್ತು ಅಶ್ಲೀಲ ಚಿತ್ರಗಳನ್ನು ನೋಡಿ ಎಲ್ಲರ ಬುದ್ಧಿಯು ವಿಚಲಿತ ಮತ್ತು ಭ್ರಷ್ಟವಾಗಿ ಹೋಗುತ್ತದೆ. ಈ ದುಷ್ಟರಿಣಾಮವನ್ನು ಅವರು ಈಗ ಯೋಚಿಸುತ್ತಿಲ್ಲ. ಒಮ್ಮೊಮ್ಮೆ ಎಂತಹ ಅಶ್ಲೀಲ ದೃಶ್ಯಗಳು ಕಾಣಬರುತ್ತವೆಯೆಂದರೆ- ಅವುಗಳನ್ನು ನೋಡಿ ಮಕ್ಕಳು ತಾಯಿ-ತಂದೆಯರೆದುರು ಮತ್ತು ತಾಯಿ-ತಂದೆಯರು ಮಕ್ಕಳ ಎದುರು ಲಜ್ಜಿತರಾಗುತ್ತಾರೆ. ಇದರ ಪರಿಣಾಮವಾಗಿ ತಂದೆ-ತಾಯಿ ಮತ್ತು ಬಾಲಕರ ಪರಸ್ಪರ ನ್ಯಾಯೋಚಿತವಾದ ಶೀಲ-ಸಂಕೋಚಗಳೂ ಕೂಡ ನಷ್ಟವಾಗಿಹೋಗುತ್ತದೆ. ಆರೋಗ್ಯದ ಮೇಲೂ ಬಹು ಕೆಟ್ಟ ಪರಿಣಾಮವಾಗುತ್ತದೆ. ಧನ ಮತ್ತು ಮನುಷ್ಯ ಜೀವನದ ಅಮೂಲ್ಯ ಸಮಯದ ಅಪವ್ಯಯವಾಗುವುದಂತೂ ಪ್ರತ್ಯಕ್ಷವಾಗಿಯೇ ಇದೆ.</p>
<p class="Text">ಧಾರ್ಮಿಕ ಚಲನಚಿತ್ರಗಳನ್ನು ನೋಡುವುದರಿಂದ ಲಾಭವೇ ಇದೆ ಎಂದು ಹೇಳುವುದಾದರೂ-ವಾಸ್ತವಾಂಶವು ಹೀಗಿಲ್ಲ. ಮೊದಲಿಗೆ ಚಲಚಿತ್ರದಲ್ಲಿ ಪ್ರಾರಂಭದಿಂದ ಕೊನೆಯವರೆಗೆ ಜನರೆಲ್ಲರ ಉದ್ದೇಶ ದರ್ಶಕರ ಚಿತ್ತವನ್ನು ಆಕರ್ಷಿಸಿ ಹಣ ಸಂಪಾದಿಸುವುದೇ ಆಗಿದೆ. ಆದಕಾರಣ ಅದರಲ್ಲಿ ನಿಜವಾದ ಧಾರ್ಮಿಕತೆ ಎಂದಿಗೂ ಬರಲಾರದು. ಎರಡನೆಯದಾಗಿ, ನಟ-ನಟಿಯರು ಹೇಗಾದರೂ ಇರಲಿ ಅವರೆಲ್ಲರೂ ಇಂದ್ರಿಯಗಳನ್ನು ಗೆದ್ದಿರುವವರಾಗಿದ್ದಾರೆ ಮತ್ತು ಧಾರ್ಮಿಕ ಭಾವನೆಯಿಂದ ಸಿನಿಮಾಕ್ಕೆ ಬಂದಿದ್ದಾರೆಂದೂ ಹೇಳಲಾಗುವುದಿಲ್ಲ. ಯೌವನಾವಸ್ಥೆ, ಹಗಲು-ರಾತ್ರಿ ಶೃಂಗಾರದ ವಾತಾವರಣದಲ್ಲಿರುವುದು, ಅದರಂತೆಯೇ ಅಭಿನಯಿಸುವುದು, ಶೋಕಿ ಮತ್ತು ವಿಲಾಸದ ಸ್ವಾತಂತ್ರತೆ, ರೂಪ-ಸೌಂದರ್ಯದ ಜಾಹಿರಾತು ಹೆಚ್ಚಾದ ಧನ-ಇವೆಲ್ಲ ಮನುಷ್ಯನನ್ನು ಕರ್ತವ್ಯಭ್ರಷ್ಟನಾಗಿಸಿ ಪ್ರಮಾದದಲ್ಲಿ ತೊಡಗಿಸುವಂತಹ ಕಾರಣಗಳಾಗಿವೆ. ಇಂತಹ ವಾತಾವರಣದಲ್ಲಿ ಇರುವ ನಟ-ನಟಿಯರಿಂದ ಶುದ್ಧ ಧಾರ್ಮಿಕ ಭಾವನೆಗಳ ಪ್ರಾಪ್ತಿಯು ದರ್ಶಕರಿಗೆ ಆಗುವುದೆಂದು ಆಶಿಸುವುದು ಸರ್ವಥಾ ವ್ಯರ್ಥವಾದುದು. ಬಹು ಖೇದದ ಮಾತೆಂದರೆ ಕೆಲವು ತಂದೆ-ತಾಯಿಯರೇ ಧನದ ಲೋಭದಿಂದ ತಮ್ಮ ತರುಣ ಬಾಲಕ-ಬಾಲಕಿಯರನ್ನು ಸಿನಿಮಾದಲ್ಲಿ ನಟ-ನಟಿಯಾಗಿಸಲು ಸಮ್ಮತಿಸುತ್ತಾರೆ. ಇದು ತುಂಬಾ ದುಃಖದ ಮಾತಾಗಿದೆ. ಇದು ನಿಜವಾಗಿಯೂ ಬಹುಭಯಾನಕವಾಗಿದೆ. ಮುಂದೆ ಇದರ ಪರಿಣಾಮವೇನಾಗುತ್ತದೆಂಬುದನ್ನು ಅವರು ಮರೆತುಬಿಡುತ್ತಾರೆ. ಸಿನೇಮಾ ಕ್ಷೇತ್ರದಲ್ಲಿ ಅಭಿನಯಿಸುವ ನಟ-ನಟಿಯರು ಮತ್ತು ಇದರಿಂದ ಹೆಚ್ಚು ಹಣಗಳಿಸಿ, ಮಾನ-ಸಮ್ಮಾನ ಗಳಿಸುವುದು, ಗೌರವವೆಂದು ತಿಳಿಯುವವರು ತಾವು ತಮ್ಮನ್ನು ವಿಷಯಭೋಗರೂಪೀ ಬೆಂಕಿಯಲ್ಲಿ ಸಿಲುಕಿಕೊಂಡು ತಾವಾಗಿಯೇ ತಮ್ಮ ನೈತಿಕ ಹಾಗೂ ಧಾರ್ಮಿಕ ಪತನವನ್ನು ಮಾಡಿಕೊಳ್ಳುತ್ತಿದ್ದಾರೆಂಬುದೇ ಸತ್ಯ ಸಂಗತಿಯಾಗಿದೆ. ಸೌಂದರ್ಯಲೋಭಿಗಳಾದ ಪತಂಗಗಳು ದೀಪವನ್ನು ನೋಡಿ ಸುಖ-ಭೋಗಿಸುವ ದೃಷ್ಟಿಯಿಂದ ಅದರ ಸಮೀಪಕ್ಕೆ ಹೋಗಿ ವಿಲವಿಲನೆ ಒದ್ದಾಡಿ ಸತ್ತು ಉರಿದು ಹೋಗುತ್ತವೆ, ಅಂತಹುದೇ ಸ್ಥಿತಿಯು ಇಲ್ಲಿಯೂ ಆಗುತ್ತದೆ. ಆ ಕೀಟ-ಪತಂಗಗಳಾದರೋ ಭವಿಷ್ಯದ ದುಷ್ಟರಿಣಾಮವನ್ನು ಯೋಚಿಸದೆ ನಾಶವಾಗುವ ಕ್ಷಣಭಂಗುರವಾದ ಸಾಂಸಾರಿಕ ಸುಖ ಮತ್ತು ಭೋಗಕ್ಕೋಸ್ಕರ ಇಂತಹ ಕಾರ್ಯಗಳಲ್ಲಿ ತೊಡುಗುವವರನ್ನು ಏನು ಹೇಳೋಣ! ದೇವರು ನಮಗೆ ವಿವೇಕ ಮತ್ತು ಬುದ್ಧಿಯನ್ನು ಕೊಟ್ಟಿದ್ದಾನೆ, ಮನುಷ್ಯನಾಗಿಯೂ ನಾವು ಆ ವಿವೇಕ-ಬುದ್ದಿಯ ಲಾಭ ಪಡೆಯದಿದ್ದರೆ ಇದು ನಮಗೆ ತುಂಬಾ ನಾಚಿಕೆಯ ಮತ್ತು ದುಃಖದ ಮಾತಾಗಿದೆ.</p>
<p class="Text">ಹಗಲು-ರಾತ್ರಿ ಯಾವ ಪ್ರಕಾರದ ವಾತಾವರಣದಲ್ಲಿ ಮನುಷ್ಯನಿರುತ್ತಾನೋ ಮತ್ತು ಎಂತಹ ಕೆಲಸ ಮಾಡುತ್ತಾನೋ, ಅವನ ಮನಸ್ಸು ಅದರಂತೆಯೇ ಆಗಿಬಿಡುತ್ತದೆ. ಮತ್ತೆ ಅವನ ಮನಸ್ಸಿನಲ್ಲಿಯೂ ಅದೇ ವಾತಾವರಣ ಆವರಿಸಿಕೊಳ್ಳುತ್ತದೆ ಮತ್ತು ಪದೇ ಪದೇ ಆ ದೃಶ್ಯಗಳೇ ಮುಂದೆ ಬರುತ್ತಿರುತ್ತದೆ. ಈ ನಿಶ್ಚಿತ ಸಿದ್ಧಾಂತ ಮತ್ತು ಅನುಭವದಂತೆ ಹೊಲಸು ಸಿನಿಮಾದ ನಟ-ನಟಿಯರ ಹಾಗೂ ಅವುಗಳನ್ನು ನೋಡುವವರ ಮನಸ್ಸಿನಲ್ಲಿಯಾ ಅಂತಹುದೇ ಜಗತ್ತು ನಿರ್ಮಾಣವಾಗುತ್ತದೆ ಮತ್ತು ಅವರ ನೈತಿಕ, ಧಾರ್ಮಿಕ ಮತ್ತು ಸಾಮಾಜಿಕ ಪತನವಾಗುತ್ತದೆ. ಈಗ ಎಲ್ಲೆಡೆ ಗಲ್ಲಿಗಲ್ಲಿಯ ಗೋಡೆಗಳ ಮೇಲೆ ಸಿನೇಮಾದ ಶೃಂಗಾರಚಿತ್ರಗಳು ಅಂಟಿಸಿರುತ್ತವೆ, ದೈನಿಕ, ಸಾಪ್ರಾಹಿಕ ಹಾಗೂ ಮಾಸಿಕ ಪತ್ರಿಕೆಗಳಲ್ಲಿ ಸಿನಿಮಾಗಳ ಸಚಿತ್ರ ಜಾಹಿರಾತುಗಳಿರುತ್ತವೆ ಹಾಗೂ ದೊಡ್ಡ ದೊಡ್ಡ ಪಟ್ಟಣಗಳಲ್ಲಿ ದೊಡ್ಡ ದಿಬ್ಬಣದಂತೆ ಸಮಾರಂಭಗಳ ಮತ್ತು ವಾದ್ಯಗಳೊಡನೆ ಸುತ್ತಿ ಸುತ್ತಿ ಸಿನಿಮಾಗಳ ಜಾಹಿರಾತನ್ನು ತೋರಿಸಲಾಗುತ್ತದೆ. ಇವೆಲ್ಲವನ್ನೂ ನೋಡಿದ ಸ್ತ್ರೀ-ಪುರುಷರು ಮತ್ತು ಬಾಲಕ-ಬಾಲಕಿಯರ ಮೇಲೆ ಬಹು ಕೆಟ್ಟ ಪ್ರಭಾವವುಂಟಾಗುತ್ತದೆ. ಅವರ ಮನಸ್ಸುಗಳಲ್ಲಿ ಅದುಮಿಕೊಂಡಿರುವ ದುರ್ಭಾವಗಳು ಜಾಗ್ರತವಾಗುತ್ತವೆ ಮತ್ತು ಹೊಸ-ಹೊಸ ಕೆಟ್ಟ ಭಾವಗಳು ಮತ್ತು ಕೆಟ್ಟ ಸಂಸ್ಕಾರಗಳು ಉತ್ಪನ್ನವಾಗುತ್ತದೆ.  ಇದರಿಂದಾಗಿ ಅವರ ಜೀವನವೇ ನಷ್ಟವಾಗಿ ಹೋಗುತ್ತದೆ. ಈ ಪ್ರಕಾರದ ಭವಿಷ್ಯವನ್ನು ಹಾಳುಗೆಡಹುವ ಹಾನಿಕಾರಕವಾದ ಮನೋರಂಜನ ವೃತ್ತಿಯನ್ನು ತಕ್ಷಣ ತಡೆಯುವ ಪ್ರಯತ್ನ ಮಾಡಬೇಕು. ಇಲ್ಲವಾದರೆ ಇವುಗಳ ಕೆಟ್ಟ ಸಂಸ್ಕಾರವು ಬೇರೂರಿ, ಬಹುಕೆಟ್ಟ ಪರಿಣಾಮವುಂಟಾಗುವ ಸಂಭವವಿದೆ. ಕಲೆ ಮತ್ತು ಮನೋರಂಜನೆಯ ಹೆಸರಿನಲ್ಲಿ ಈ ಪ್ರಕಾರವಾದ ಜನತೆಯ ಪತನವು ವಸ್ತುತಃ ಯಾವ ಸರ್ಕಾರಕ್ಕೂ ಇಷ್ಟವಾದುದಾಗಬಾರದು, ಸಿನಿಮಾ ಮುಂತಾದುವುಗಳಲ್ಲಿ ಅಭಿನಯಿಸುವವರ ಹಿತೈಷಿಗಳಾದ ತಂದೆ-ತಾಯಿ (ಪಾಲಕರು) ಮುಂತಾದವರಿಗಾಗಲೀ, ದರ್ಶಕರಿಗಾಗಲೀ ಆಗಬಾರದು; ಆದರೆ ಈಗ ಎಲ್ಲ ಕಡೆ ಮೋಹದಂತೆ ಹರಡಿಕೊಂಡಿದೆ. ಇದು ದೇಶದ ದುರ್ಭಾಗ್ಯವಾಗಿದೆ.</p>
<p class="Text">ಅಭಿನಯಿಸುವ ಹುಡುಗಿಯರ ಅಂಗಚೇಷ್ಟೆ ಮತ್ತು ಕಾಮೋತ್ತೇಜಕ ದೃಶ್ಯಗಳಿಂದ ಕೂಡಿದ ಚಲನಚಿತ್ರಗಳನ್ನು ನೋಡಿ ಸಾವಿರಾರು ಮನುಷ್ಯರು ಅವರತ್ತ ಪಾಪದೃಷ್ಟಿಯನ್ನು ಬೀರುತ್ತಾರೆ. ಇದನ್ನು ಅರಿತು ಅವರ ತಂದೆ-ತಾಯಿಯರಿಗೆ ಲಜ್ಜೆಯುಂಟಾಗಬೇಕಲ್ಲದೆ ಅಪಮಾನವೂ ಆಗಬೇಕು. ಈ ಪ್ರವೃತ್ತಿಯು ಇದೇ ರೀತಿ ಮುಂದುವರಿದಲ್ಲಿ ಮುಂದೆ ಸಮಾಜದ ಸ್ಥಿತಿ ಏನಾಗಬಹುದು? ವ್ಯಸನಗಳಲ್ಲಿ ಸಿಕ್ಕಿಹಾಕಿಕೊಂಡಿರುವ ಜನರ ದುರ್ದೆಶೆಯಂತೆ ಹೊಲಸು ಚಿತ್ರಗಳ ಶೋಕಿಯನ್ನು ಬೆಳೆಸಿಕೊಂಡಿರುವವರ ನೈತಿಕ, ಧಾರ್ಮಿಕ ಮತ್ತು ಸಾಮಾಜಿಕ ಪತನದ ಸಂಭವವಿದೆ.</p>
<p class="Text">ಇಂದು ಸಿನಿಮಾದ ಪ್ರವೃತ್ತಿ ಎಷ್ಟು ಹೆಚ್ಚಿಹೋಗಿದೆಯೆಂದರೆ ಅನೇಕ ನರ ನಾರಿಯರು ಮನೆ ಮಠವನ್ನು ತೊರೆದು, ಧರ್ಮ ಕರ್ಮಗಳನ್ನು ಕಳೆದುಕೊಂಡು, ತಂದೆ ತಾಯಿಯರೊಡನೆ ಜಗಳ ಮಾಡಿಕೊಂಡು ಮತ್ತು ಶೀಲ ಸಂಕೋಚ, ಲಜ್ಜೆ-ಮರ್ಯಾದೆಗಳನ್ನು ಬಿಟ್ಟು ಸಿನಿಮಾ ನೋಡುತ್ತಾರೆ. ಕಾರ್ಮಿಕರೂ ಸಹ ಮನೋರಂಜನೆಯ ಹೆಸರಿನಲ್ಲಿ ಕಠಿಣ ಪರಿಶ್ರಮದಿಂದ ಸಂಪಾದಿಸಿದ ಹಣವನ್ನು ಸಿನಿಮಾದಲ್ಲಿ ಹಾಳುಮಾಡಿ ತಮ್ಮ ಪತನವನ್ನು ಮಾಡಿಕೊಳ್ಳುತ್ತಾರೆ ಮತ್ತು  ಬಾಲಕರು ಕಳ್ಳತನದಿಂದ ಸಿನಿಮಾ ನೋಡುತ್ತಾರೆ. ಮನೋರಂಜನೆಯ ಹೆಸರಿನಲ್ಲಿ ನಾಲ್ಕು ಕಡೆಗಳಲ್ಲಿ ಹರಡಿರುವ ಈ ರೋಗವು ತುಂಬಾ ಭಯಾನಕವಾಗಿದೆ. ಆಂಗ್ಲ ಸಿನಿಮಾಗಳಲ್ಲಿ ಪಾತ್ರಗಳ ಅಂಗಸಂಚಾಲನೆಯ ಜೊತೆಗೆ ನಗ್ನ ದೃಶ್ಯವನ್ನೂ ತೋರಿಸಲಾಗುತ್ತಿದೆ. ಇವುಗಳನ್ನು ನೋಡಿದವರ ಮನಸ್ಸಿನಲ್ಲಿ ವಿಕಾರವುಂಟಾಗಿ ಪತನವಾಗದಿರುವ ಸಂಯಮಿ ಪುರುಷನು ಯಾರಿದ್ದಾನೆ? ಮನೋರಂಜನೆಯ ಹೆಸರಿನಲ್ಲಿ ಈ ಪಾಪವು ಇದೇ ರೀತಿ ಉತ್ತರೋತ್ತರ ಬೆಳೆಯಲು ಮತ್ತು ನಮ್ಮ ತರುಣ ಸಮಾಜವು ಅದಕ್ಕೆ ಕೆಟ್ಟ ರೀತಿಯಲ್ಲಿ ತುತ್ತಾಗಿ ತಮ್ಮ ಜೀವವನನ್ನು ಹಾಳುಮಾಡಿಕೊಳ್ಳಲಿ ಮತ್ತು ನಮ್ಮ ರಾಷ್ಟ್ರದ ಭವಿಷ್ಯ ಅಂಧಕಾರಮಯವಾಗಲೆಂದು ಯಾರಾದರೂ ಬಯಸಬಹುದೇ?</p>
<p class="Text">ಆದ್ದರಿಂದ ಸರ್ಕಾರದೊಡನೆ ನಾವು ಮಾಡುವ ಪ್ರಾರ್ಥನೆ ಇಷ್ಟೇ- ಈ ವಿಷಯಗಳ ಕಡೆಗೆ ಸರ್ಕಾರವು ತನ್ನ ಗಮನವನ್ನು ಹರಿಸಬೇಕು ಮತ್ತು ಸೆನ್ಸಾರ್ ಬೋರ್ಡ್ ಕಾಠಿಣ್ಯದಿಂದ, ನಿರ್ದಾಕ್ಷಿಣ್ಯವಾಗಿ ಕಾರ್ಯನಿರತವಾಗಿ ಈ ಕೆಡುಕಿನ ಪ್ರವಾಹವನ್ನು ಬಲವಾದ ಅಣಿಕಟ್ಟು ಕಟ್ಟಿ ಜನತೆಯ ಸಾಮಾಜಿಕ, ನೈತಿಕ ಮತ್ತು ಆರ್ಥಿಕ ಹಾನಿಯನ್ನು ತಕ್ಷಣ ತಡೆಯಬೇಕು.</p>
<p class="Text">ಈ ದಿನಗಳಲ್ಲಿ ನಮ್ಮ ಕೆಲವು ಲೇಖಕರೂ ಬರೆದುದನ್ನು ಓದಿದಾಗ ಓದುಗರ ಮನಸ್ಸಿನಲ್ಲಿ ವಿಕಾರ ಉತ್ಪನ್ನವಾಗದೆ ಇರಲಾರದಂತಹ ಸಾಹಿತ್ಯ ನಿರ್ಮಾಣ ಮಾಡುತ್ತಿದ್ದಾರೆ. ಇಂತಹ ವಿಕಾರಗಳಿಂದ ಕೂಡಿದ ಸಾಹಿತ್ಯದಿಂದ ಯುವ ಪೀಳಿಗೆಯ ಬಲ, ಬುದ್ಧಿ, ಸ್ಮೃತಿ, ಜ್ಞಾನ, ತೇಜ ಮತ್ತು ಆಯುಸ್ಸಿನ ವಿನಾಶವಾಗುವುದು ಮತ್ತು ನಾನಾ ಪ್ರಕಾರದ ರೋಗಗಳಿಗೆ ತುತ್ತಾಗುವುದು ಅನಿವಾರ್ಯವಾಗಿದೆ. </p>
<p class="Text">ಸಿನಿಮಾದ ಪ್ರಭಾವವು ನಮ್ಮ ಜನರ ವರ್ತಮಾನ ಜೀವನದ ಮೇಲೆ ಬಹು ಕೆಟ್ಟದಾಗಿ ಬೀಳುತ್ತಿದೆ. ಜನರು ತಮ್ಮ ಬಟ್ಟೆ ಮತ್ತು ಉಡುಪುಗಳ ಮೇಲೆ ಸಿನಿಮಾದ ಚಿತ್ರಗಳನ್ನು ಮುದ್ರಿಸತೊಡಗಿದ್ದಾರೆ. ಯಾವ ಬಟ್ಟೆಗಳನ್ನು ತೊಡಲು ಉತ್ತಮ ಪರಿವಾರದ ಮಹಿಳೆಯರು ನಾಚುತ್ತಾರೆಯೋ, ಆ ಬಟ್ಟೆಗಳನ್ನು ನಮ್ಮ ಯುವತಿಯರಾದ ಬಾಲಿಕೆಯರು ತೊಡಲು ಪ್ರಾರಂಭಿಸಿದ್ದಾರೆ. ಇದು ಎಂತಹ ಭಾರಿ ಪತನವಾಗಿದೆ!</p>
<p class="Text">ಇಷ್ಟೇ ಅಲ್ಲ; ನಮ್ಮ ಸಮಾಜದಲ್ಲಿ ಈ ಸಮಯವು ನಾಸ್ತಿಕತೆಯ ಪ್ರಚಾರವನ್ನು ಮಾಡಲಾಗುತ್ತಿದೆ. ಇದರ ಫಲವಾಗಿ ಕೆಲವು ಜನರು ಧರ್ಮ, ಕರ್ಮ, ದೇವರು, ಜ್ಞಾನ, ವೈರಾಗ್ಯ, ಹಿಂದೂ-ಸಂಸ್ಕೃತಿ, ಸದಾಚಾರ ಮತ್ತು ಸದ್ಗುಣಗಳನ್ನು ತಿರಸ್ಕಾರ ದೃಷ್ಟಿಯಿಂದ ನೋಡತೊಡಗಿದ್ದಾರೆ ಹಾಗೂ ವಿಚಾರಿಸದೆ-ತಿಳಿಯದೆಯೇ ಪ್ರಾಚೀನ ಕಾಲದಿಂದ ನಡೆದುಬಂದಿರುವ ಆದರ್ಶ ಮರ್ಯಾದೆಯನ್ನು ಮೂಢನಂಬಿಕೆಯೆಂದು ಹೇಳತೊಡಗಿದ್ದಾರೆ. ಇದೇ ಸ್ಥಿತಿ ಮುಂದುವರಿದರೆ ಭವಿಷ್ಯದಲ್ಲಿ ಉಚ್ಛೃಂಖಲತೆ ಹಾಗೂ ಧರ್ಮವಿರೋಧೀ ವಾತಾವರಣ ಮತ್ತು ಅರಾಜಕತೆಯು ಉತ್ತರೋತ್ತರವಾಗಿ ಹೆಚ್ಚಬಲ್ಲದು. ಆದ್ದರಿಂದ ನಾವು ಎಚ್ಚರವಹಿಸಿ ಹೆಚ್ಚುತ್ತಿರುವ ಇದರ ಗತಿಯನ್ನು ತಡೆಯಬೇಕು. ಈ ಪ್ರಕಾರದ ಹಾನಿಯನ್ನು ನೋಡಿಯೂ ಒಂದು ವೇಳೆ ನಮ್ಮ ಕಣ್ಣುಗಳು ತೆರೆದಿದ್ದರೆ ಮತ್ಯಾವಾಗ ಮತ್ತು ಹೇಗೆ ತೆರೆಯುವುವು? ಮನುಷ್ಯನ ಬುದ್ಧಿಯು ಭ್ರಷ್ಟವಾಗಿ ಹೋದಾಗ, ಒಳ್ಳೆಯದನ್ನು ಕೆಟ್ಟದ್ದಾಗಿ ಮತ್ತು ಕೆಟ್ಟದ್ದನ್ನು ಒಳ್ಳೆಯದಾಗಿ ನೋಡತೊಡಗಿದಾಗ ಅದರ ಸುಧಾರಣೆಯಾಗುವುದು ಕಠಿಣವಾಗುತ್ತದೆ ಏಕೆಂದರೆ ಕೆಟ್ಟದ್ದನ್ನು ಕೆಟ್ಟದ್ದಾಗಿ ಪರಿಗಣಿಸುವವನ ಸುಧಾರಣೆಯಾಗಬಲ್ಲದು, ಆದರೆ ಕೆಟ್ಟದ್ದನ್ನು ಒಳ್ಳೆಯದೆಂದು ಪರಿಗಣಿಸುವವನ ಸುಧಾರಣೆಯಾಗುವುದು ಬಹಳ ಕಷ್ಟ. ಆದುದರಿಂದ ಲೋಕ ಮತ್ತು ಪರಲೋಕದಲ್ಲಿ ಶ್ರೇಯಸ್ಸನ್ನು ಬಯಸುವ ಸೋದರ-ಸೋದರಿಯರಲ್ಲಿ ನಮ್ಮ ಪ್ರಾರ್ಥನೆ ಇಷ್ಟೇ-ಅವರು ತಾವು ಇಂತಹ ನಾಟಕ-ಸಿನಿಮಾಗಳನ್ನು ನೋಡಬಾರದು, ತಮ್ಮ ಮಕ್ಕಳಿಗೆ ತೋರಿಸಬಾರದು. ಇವುಗಳ ಕೆಡುಕನ್ನು ತಾವು ತಿಳಿದು ಸ್ವತಃ ತ್ಯಾಗಮಾಡಿದಾಗ ಮಾತ್ರ ತಮ್ಮ ಬಾಲಕ-ಬಾಲಕಿಯರನ್ನು ನೋಡದಂತೆ ತಡೆಯಬಲ್ಲರು. ಬಾಲಕರು ಅನುಕರಣಪ್ರಿಯರಾಗಿ ಇರುತ್ತಾರೆ, ಆದರೆ ಕೆಟ್ಟ ವಿಚಾರಗಳ ಪ್ರಭಾವ ಅವರ ಮೇಲೆ ಶೀಘ್ರವಾಗಿ ಆಗುವಷ್ಟು ಒಳ್ಳೆಯ ಮಾತುಗಳ ಪ್ರಭಾವ ಆಗುವುದಿಲ್ಲ. ಎಷ್ಟು ಕೆಟ್ಟತನವಿದೆಯೋ ಅದು ಆರಂಭದಲ್ಲಿ ಕ್ಷಣಿಕ ಸುಖದಾಯಕವಾಗುವುದರಿಂದ ಆಗ ಅದು ಅಮೃತಕ್ಕೆ ಸಮಾನವಾಗಿ ತೋರುತ್ತವೆ, ಆದರೆ ಮುಂದೆ ಅವುಗಳ ಪರಿಣಾಮವು ವಿಷಕ್ಕೆ ಸಮವಾಗಿವೆ ಮತ್ತು ಯಾವ ಒಳ್ಳೆತನವಿದೆಯೋ, ಅವುಗಳು ಸಾಧನ ಕಾಲದಲ್ಲಿ ಕಠಿಣವಾಗಿರುವುದರಿಂದ ವಿಷದಂತೆ ತೋರಿದರೂ ಪರಿಣಾಮದಲ್ಲಿ ಅಮೃತಕ್ಕೆ ಸಮಾನವಾಗಿವೆ. ಆದ್ದರಿಂದ ಈಗ, ವರ್ತಮಾನದಲ್ಲಿ ಯಾವುದು ಸುಖದಾಯಕವಾಗಿ ತೋರುತ್ತದೋ, ಅದನ್ನೇ ಜನರು ಅಜ್ಞಾನದಿಂದ ಸ್ವೀಕರಿಸಿಸುತ್ತಾರೆ. ರೋಗಿಯು ಕುಪಥ್ಯದ ಪರಿಣಾಮವನ್ನು ನೋಡದೆ ಕುಪಥ್ಯ ಮಾಡಿದಂತೆ ವಿಷಯಾಸಕ್ತ ಪುರುಷರೂ ಸಹ ಪರಿಣಾಮವನ್ನು ನೋಡುವುದಿಲ್ಲ ಮತ್ತು ವಿನಾಶಕಾರಿಯಾದ ಪ್ರವೃತ್ತಿಗಳಲ್ಲಿ ಬಿದ್ದು ತಮ್ಮ ಜೀವನವನ್ನು ಪತನದ ಹೊಂಡದಲ್ಲಿ ಬೀಳಿಸುತ್ತಾರೆ; ಆದರೆ ಪರಿಣಾಮದಲ್ಲಿ ದುಃಖವನ್ನು ಪಡೆದಾಗ ಘೋರ ಪಶ್ಚಾತ್ತಾಪಪಡುತ್ತಾರೆ, ಆದರೆ ಆ ಪಶ್ಚಾತ್ತಾಪದಿಂದ ಯಾವ ಕಾರ್ಯವೂ ಸಿದ್ಧಿಸುವುದಿಲ್ಲ. ಆದ್ದರಿಂದ ಸಮಸ್ತ ನರ-ನಾರಿಯರೊಡನೆ ಪುನಃ ಸವಿನಯ ಪ್ರಾರ್ಥನೆ ಏನೆಂದರೆ ಇಂತಹ ಸಿನಿಮಾ-ನಾಟಕ ಮುಂತಾದುವನ್ನು ನೋಡಬಾರದು, ಯಾರಿಗೂ ತೋರಿಸಬಾರದು ಹಾಗೂ ಇದರ ಕಡೆಗೆ ಅಭಿರುಚಿಯನ್ನು ಉಂಟುಮಾಡಬಾರದು.</p>
<p class="Sub-Heading" id="toc_marker-5-4">ವಿಧವೆಯರ ಧನದ ಮೇಲೆ ಅನುಚಿತ ಲೋಭ</p>
<p class="Text">ಕೇಡುಕು ಬರುವಾಗ ನಾಲ್ಕು ಕಡೆಗಳಿಂದ ಬರುತ್ತಿರುತ್ತದೆ. ಇತರೆ ಪಾಪಗಳ ಜೊತೆಗೆ ಸಮಾಜದಲ್ಲಿ ವಿಧವಾ ಸಹೋದರಿಯರ ಕುರಿತು ಮನೆಯವರ ದುರ್ವ್ಯವಹಾರ ಎಂಬ ಮತ್ತೊಂದು ಪಾಪವು ಹೆಚ್ಚುತ್ತಿದೆ. ಇದು ಸಾಮಾಜಿಕ ಮತ್ತು ನೈತಿಕ ದೃಷ್ಟಿಯಿಂದ ಮಹತ್ತರ ಹಾನಿಕಾರಕವಾಗಿದೆ, ಪರಮಾರ್ಥ ಪಥದಲ್ಲಿಯೂ ದೊಡ್ಡ ಪ್ರತಿಬಂಧಕವೂ ಆಗಿದೆ. ನಿಜಕ್ಕೂ ವಿಧವೆ ತಾಯಿ ತಂಗಿಯರ ಸ್ಥಿತಿಯಂತೂ ಇಂದು ಬಹು ದಯನೀಯವಾಗಿದೆ. ಸಭ್ಯಳೂ, ಮರ್ಯಾದಸ್ಥಳೂ ಮತ್ತು ಸುಶೀಲಯಾದ ವಿಧವೆ ಸೋದರಿಯರ ಈ ದುಃಖಮಯ ದುರ್ದೆಶೆಯನ್ನು ನೋಡಿ, ಸ್ವಲ್ಪ ದಯೆಯಿರುವವನ ಹೃದಯವೂ ನೀರಾಗಿ ಬಿಡುತ್ತದೆ. ಬಹು ಸಂಖ್ಯೆಯಲ್ಲಿ ವಿಧವೆಯರ ಮಾತುಗಳನ್ನು ಕೇಳಿ ಹಾಗೂ ಅವರ ದುರ್ದೆಶೆಯನ್ನು ಖುದ್ದಾಗಿ ನೋಡಿ ಇಲ್ಲಿ ಅದರ ದಿಗ್ದರ್ಶನ ಮಾಡಲಾಗುತ್ತದೆ. ಬಡ ಕುಟುಂಬಗಳ ಮಾತಂತಿರಲಿ ಶ್ರೀಮಂತರೆನಿಸಿಕೊಳ್ಳುವವರಲ್ಲಿ ಮತ್ತು ತಮ್ಮನ್ನು ಗೌರವಸ್ಥರೆಂದುಕೊಳ್ಳುವವರಲ್ಲಿಯೂ ಅಧಿಕಾಂಶ ಸೋದರರ ವಿಧವೆಯರೊಡನೆ ವ್ಯವಹಾರವು ಕೆಳಮಟ್ಟದ್ದಾಗುತ್ತಿದೆ. ವಿಧವೆಯರ ಮೇಲೆ ಆಗುತ್ತಿರುವ ಅನಾಚಾರವನ್ನು ಕೇಳಿ ಪ್ರತಿಯೊಬ್ಬ ಹೃದಯವಂತರಿಗೂ ವೇದನೆಯಾಗುತ್ತದೆ. ಇಲ್ಲಿ ನಾನು ಕುಲ-ಶೀಲದ ಮರ್ಯಾದೆಯನ್ನು ದೃಷ್ಟಿಯಲ್ಲಿಟ್ಟು ಯಾರನ್ನೂ ಹೆಸರಿಸದೆ ವಿಧವೆಯರ ಮೇಲೆ ಆಗುವ ಅತ್ಯಾಚಾರಗಳ ಕೆಲವು ಮಾತುಗಳನ್ನು ತಿಳಿಸುತ್ತೇನೆ.</p>
<p class="Text">ವಿಧವಾಸ್ತ್ರೀಯರ ಒಡವೆಗಳು, ಪತಿಯ ಮರಣ ಸಮಯದಲ್ಲಿ ಮಾವನ ಮನೆ ಮತ್ತು ತವರಿನವರು ಶರೀರ ನಿರ್ವಾಹಕ್ಕಾಗಿ ಸಹಾಯತೆಯ ರೂಪದಲ್ಲಿ ಕೊಟ್ಟಧನ ಹಾಗೂ ಮಾವನ ಮನೆ ಮತ್ತು ತವರು ಮನೆಯಿಂದ ಮದುವೆಯಾದ ನಂತರ ವಧುವು ತಂದೆಯ ಮನೆಯಿಂದ ಪತಿಯ ಗೃಹಕ್ಕೆ  ಬರುವುದು ಮುಂತಾದ ಸಂದರ್ಭಗಳಲ್ಲಿ ದೊರಕಿದ ಒಡವೆ ಮತ್ತು ವಸ್ತು ಹಾಗೂ ಜೀವಿತಾವಸ್ಥೆಯಲ್ಲಿ ಪತಿಯು ತನ್ನ ಜೀವವಿಮೆಯ ವಾರಸುದಾರಳನ್ನಾಗಿ ತನ್ನ ಪತ್ನಿಗೆ ಕೊಟ್ಟ ಆ ಹಣ ಹಾಗೂ ಇದಲ್ಲದೆಯೂ ವಿಧವೆಯ ಸ್ವಂತ ಸಂಪತ್ತು ಇರುತ್ತದೋ ಅದೆಲ್ಲವೂ ಸ್ತ್ರೀಧನವಾಗಿದೆ. ಈ ಎಲ್ಲ ಪ್ರಕಾರದ ಧನವಿದ್ದರೂ ವಿಧವಾ ಸ್ತ್ರೀಯು ಅನ್ನ ಮತ್ತು ವಸ್ತ್ರಗಳಿಲ್ಲದೆ ದುಃಖಿಸುವುದು ಕಂಡು ಬರುತ್ತದೆ. ಇದರ ಕಾರಣವೇನೆಂದರೆ ವಿಧವೆಯ ಈ ಎಲ್ಲ ಸಂಪತ್ತು ಒಂದೋ ಅವಳ ಮಾವನ ಮನೆಯವರ ಅಥವಾ ತಂದೆ ಮನೆಯವರ ಅಧಿಕಾರದಲ್ಲಿ ಇರುತ್ತದೆ. ಕೆಲವು ಮಾವನ ಮನೆಯವರಾದರೋ ಬಲವಂತವಾಗಿ ವಿಧವೆಯ ಸಂಪತ್ತಿನ ಮೇಲೆ ಅಧಿಕಾರವನ್ನು ಸ್ಥಾಪಿಸಿಕೊಂಡುಬಿಡುತ್ತಾರೆ. ಕೆಲವರಂತೂ ಎಷ್ಟು ದುಷ್ಟರಾಗಿರುತ್ತಾರೆಂದರೆ ಅವಳದೇ ಇಷ್ಟು ಧನವಿದ್ದಾಗಲೂ ಅವಳು ಅನ್ನ-ವಸ್ತ್ರಗಳಿಲ್ಲದೆ ಎಷ್ಟೇ ದುಃಖಪಡಲಿ, ಎಷ್ಟೇ ಅಳಲಿ, ಗೋಗರೆಯಲಿ ಅವರು ಅವಳಿಗೆ ಏನನ್ನೂ ಕೊಡುವುದಿಲ್ಲ; ‘ನಿನಗೆ ಕೇವಲ ಊಟಕ್ಕಾಗಿ ಪ್ರತಿ ತಿಂಗಳು ಸ್ವಲ್ಪ ರೂಪಾಯಿಗಳನ್ನು ಪಡೆಯುವ ಅಧಿಕಾರವಿದೆಯೇ ಹೊರತು, ಧನ-ಸಂಪತ್ತಿನ ಮೇಲಲ್ಲ’ ಎಂದು ಹೇಳಿಬಿಡುತ್ತಾರೆ. ಈ ಪ್ರಕಾರವಾಗಿ ಒಣ ಜವಾಬನ್ನು ಕೊಟ್ಟುಬಿಡುತ್ತಾರೆ ಮತ್ತು ಊಟಕ್ಕಾಗಿ ಮಾಸಿಕ ಖರ್ಚನ್ನೂ ಕೊಡುವುದಿಲ್ಲ. ಆ ಬಡಪಾಯಿ ಅಸಹಾಯ ಸ್ತ್ರೀಯು ಅಳುತ್ತ-ಗೋಳಿಡುತ್ತ ತನ್ನ ದುಃಖಮಯ ಜೀವನವನ್ನು ಬಹು ಕಷ್ಟದಿಂದ ಕಳೆಯುತ್ತಾಳೆ. ಲೋಕ-ಲಜ್ಜೆಯ ಅಂಜಿಕೆಯಿಂದ ಅವಳು ಅವರ ಮೇಲೆ ದಾವೆ ಮಾಡುವುದಿಲ್ಲ, ಹಾಗೂ ಒಂದು ವೇಳೆ ದಾವೆ ಮಾಡಿದರೂ ಅವಳ ಸಹಾಯಕ್ಕೆ ಯಾರೂ ಬುರುವುದಿಲ್ಲ. ಇಂತಹ ದುಃಖಿತ ಸ್ತ್ರೀಯರ ಹಿತಕ್ಕಾಗಿ ಶುಲ್ಕವನ್ನು ಪಡೆಯದೆ ಉತ್ಸಾಹದಿಂದ ಅವರ ಕಾರ್ಯಮಾಡಿಕೊಡಲು ಮುಂದೆ ಬರುವ ಯಾವ ವಕೀಲರುಗಳೂ ಇಲ್ಲ. ಆ ಮುಗ್ಧ ಸ್ತ್ರೀಯರು ಏನನ್ನೂ ಅರಿಯರು; ಮೇಲಾಗಿ ತಂದೆಯ ಮನೆ ಮತ್ತು ಮಾನವ ಮನೆಯವರ ಕುಲ-ಗೌರವವನ್ನು ಪರಿಗಣಿಸಿ ಸ್ವಯಂ ಕೋರ್ಟಿಗೆ ಹೋಗಿ ತಮ್ಮ ಹಕ್ಕಿನ ದಾವೆಯನ್ನು ಮಾಡುವುದಿಲ್ಲ. ಎಲ್ಲಾದರು ಹೀಗೆ ಮಾಡುವ ಸುಳಿವು ಸಿಕ್ಕಿದರೂ ಅವಳ ಸಂಪತ್ತನ್ನು ಕಬಳಿಸುವ ಆ ಜನರು ಅವಳನ್ನು ಇನ್ನೂ ಹೆಚ್ಚಾಗಿ ಹಿಂಸಿಸಲು ತೊಡಗುತ್ತಾರೆ. ಬೇರೆಯವರಂತೂ ಯಾವ ಸಹಾಯವನ್ನೂ ಮಾಡುವುದಿಲ್ಲ. ಯಾರಾದರೂ ಮಾಡಲು ಇಚ್ಛಿಸಿದಲ್ಲಿ ಅವರು ಅವರಿಗೂ ಬೈಗುಳಗಳನ್ನು ಬಹುಮಾನವಾಗಿ ಕೊಡುತ್ತಾರೆ.</p>
<p class="Text">ಈ ಪ್ರಕಾರದ ವ್ಯವಹಾರವು ಈ ದಿನಗಳಲ್ಲಿ ದೊಡ್ಡ ಮರ್ಯಾದಸ್ಥರೆನಿಸಿಕೊಳ್ಳುವವರಲ್ಲಿಯಾ ನಡೆಯುತ್ತಿದೆ; ಆದರೆ ಎಲ್ಲರೂ ಹೀಗೆ ಮಾಡುತ್ತಾರೆಂಬುದು ಇದರ ಅರ್ಥವಲ್ಲ. ದೇವರು, ಧರ್ಮವನ್ನು ಮನ್ನಿಸುವ ಕೆಲವು ಒಳ್ಳೆಯ ಜನರೂ ಇದ್ದಾರೆ. ಕೆಲವು ತವರು ಮನೆಯವರು ಅವಳು ಮಾವನ ಮನೆಯಿಂದ ಧನ-ಸಂಪತ್ತನ್ನೆಲ್ಲ ತಂದು ತಮ್ಮ ಬಳಿ ಇಡಲೆಂದು ಪ್ರಯತ್ನಿಸುತ್ತಾರೆ. ತಂದೆ-ತಾಯಿಯರನ್ನು ಬಿಟ್ಟು ಆ ಸಂಪತ್ತಿಗೆ ರಕ್ಷಕರಾಗಿರುವ ಸೋದರ-ಬಂಧುಗಳೂ ಅವಳ ಧನ-ಸಂಪತ್ತನ್ನು ಕಬಳಿಸಿ ಬಿಡುತ್ತಾರೆ ಮತ್ತು ಆ ಬಡಪಾಯಿ ವಿಧವೆ ಜೀವನವಿಡೀ ಅಳುತ್ತಲೇ ಇರುತ್ತಾಳೆ. ಸಂಕೋಚದಿಂದ ಅವಳು ಏನನ್ನೂ ಹೇಳಿಕೊಳ್ಳಲಾರದೆ ಒಳಗೊಳಗೇ ಅಳುತ್ತಿರುತ್ತಾಳೆ. ಇಂತಹ ಅನೇಕ ಸ್ತ್ರೀಯರ ಘಟನೆಗಳು ನಾನು ನೋಡಿ-ಕೇಳಿರುವೆನು. ಅವುಗಳಿಂದ ಕೆಲವು ಉದಾಹರಣೆಗಳನ್ನು ಮುಂದೆ ಕೊಡಲಾಗಿದೆ.</p>
<p class="Text">ಒಬ್ಬ ಗೌರವಾನ್ವಿತ ಮನೆಯ ವಿಧವಾ ಸ್ತ್ರೀ ಇದ್ದಾಳೆ, ಅವಳ ವಯಸ್ಸು ಸುಮಾರು ಇಪ್ಪತ್ತು ವರ್ಷಗಳು. ಅವಳ ಪತಿಯ ದೇಹಾಂತವಾದ ಮೇಲೆ ಅವಳ ತವರು ಮನೆಯವರು ಮತ್ತು ಮಾವನ ಮನೆಯವರು ವಿಧವೆಗೆ ಸಹಾಯ ಮಾಡುವ ಸಂಪ್ರದಾಯಕ್ಕನುಸಾರವಾಗಿ ಭವಿಷ್ಯದ ಜೀವನ-ನಿರ್ವಹಣೆಗೆಂದು ಸ್ವಲ್ಪ ರೂಪಾಯಿಗಳನ್ನು ಕೊಟ್ಟಿದ್ದರು. ಆ ರೂಪಾಯಿಗಳು ಹಾಗೂ ಅವಳ ಪತಿಯ ಜೀವವಿಮೆಯ ಐದುಸಾವಿರ ರೂಪಾಯಿಗಳು ಮತ್ತು ಅವಳ ಬೆಲೆಬಾಳುವ ವಸ್ತ್ರಾದಿಗಳನ್ನು ಮಾರುವುದರಿಂದ ದೊರೆತ ರೂಪಾಯಿಗಳು-ಅವೆಲ್ಲವನ್ನೂ ಆ ಸ್ತ್ರೀಯ ಭಾವನವರು (ಪತಿಯ ಅಣ್ಣನು) ವಿಧವೆಗೆ ಬಡ್ಡಿಯ ಆಸೆ ತೋರಿಸಿ, ಪುಸಲಾಯಿಸಿ ಅವಳಿಂದ ತೆಗೆದುಕೊಂಡನು. ಮತ್ತೆ ಕೇಳಿದಾಗ ‘ಈಗಂತೂ ನನ್ನ ಬಳಿ ರೂಪಾಯಿ ಇಲ್ಲ, ಇದ್ದಾಗ ಕೊಡುವೆ’ ಎಂದು ಉದ್ಧಟತನದಿಂದ ಉತ್ತರಿಸಿದ. ಇದನ್ನು ನೋಡಿ ಕೆಲವು ಸಜ್ಜನರು ಆ ವಿಧವಾ ಸ್ತ್ರೀಯ ಪರವಾಗಿ ಮಾತಾಡಿದಾಗ ಅವರಿಗೂ ಜವಾಬು ಸಿಕ್ಕಿದ್ದೇನೆಂದರೆ ‘ಇದ್ದಾಗ ಕೊಡುವೆ’ ಎನ್ನುವುದೇ. ಈ ಘಟನೆ ಪತಿಯು ಸತ್ತ ಎರಡು ವರ್ಷಗಳೊಳಗೆ ಆಗಿಹೋಯಿತು. ಅವನು ಅವಳಿಗೆ ಆ ರೂಪಾಯಿಗಳ ಬಡ್ಡಿಯನ್ನೂ ಕೊಡುವುದಿಲ್ಲ. ಈಗ ಹೇಳಿ, ಆ ಬಡಪಾಯಿ ವಿಧವೆಯು ತನ್ನ ಜೀವನ-ನಿರ್ವಾಹವನ್ನು ಹೇಗೆ ಮಾಡಬೇಕು?</p>
<p class="Text">ಇನ್ನೊಬ್ಬ ಬಡ ವಿಧವಾ ಸ್ತ್ರೀಯು ಸುಮಾರು ಹದಿನೆಂಟು ವರ್ಷ ವಯಸ್ಸಿನವಳು. ಅವಳ ಪತಿಯು ಮರಣಾನಂತರ ಅವಳ ತವರಿನಿಂದ ಮತ್ತು ಮಾವನ ಮನೆಯಿಂದ ಯಾವ ಒಡವೆ, ವಸ್ತ್ರ ಮುಂತಾದುವು ವಿವಾಹ ಹಾಗೂ ದ್ವಿರಾಗಮನದಲ್ಲಿ ದೊರಕಿದ್ದುವೋ, ಅವುಗಳ ಮೇಲೆ ಅವಳ ಅತ್ತೆ-ಮಾವ ಅವಳಿಗೆ ಅವಳದಾದ ಸ್ತ್ರೀಧನವನ್ನಾಗಲೀ, ತಿಂಗಳ ಖರ್ಚಿಗೆಂದು ಹಣವನ್ನಾಗಲೀ ಕೊಡುವುದಿಲ್ಲ.</p>
<p class="Text">ಬೇರೊಂದು ಗೌರವಾನ್ವಿತ ಮನೆಯ ವಿಧವಾ ಸ್ತ್ರೀ ಸುಮಾರು ಇಪ್ಪತ್ತೈದು ವರ್ಷದವಳಾಗಿದ್ದಾಳೆ. ಅವಳ ಮಾವ ಮತ್ತು ಪುತ್ರರೂ ಮರಣಹೊಂದಿದ್ದಾರೆ. ಅವಳ ಒಡವೆ, ಬಟ್ಟೆಗಳು, ಧನ, ಮನೆ ಮುಂತಾದ ಸ್ಥಿರ-ಚರ ಎಲ್ಲ ಸಂಪತ್ತಿನ ಮೇಲೆ ಅವಳ ಗಂಡನ ಅಣ್ಣ ಮತ್ತು ಅವನ ಹೆಂಡತಿ ಅಧಿಕಾರವನ್ನು ಜಮಾಯಿಸಿದ್ದಾರೆ, ಅವಳಿಗೆ ಏನನ್ನೂ ಕೊಡುವುದಿಲ್ಲ. ಒಡವೆ-ಬಟ್ಟೆಯನ್ನೂ ಕೊಡುವುದಿಲ್ಲ. ಸ್ಥಿರ-ಚರ ಸಂಪತ್ತಿನಲ್ಲಿಯೂ ಭಾಗ ಕೊಡುವುದಿಲ್ಲ. ಮೇಲೆ ವಿವರಿಸಿರುವ ಮೂವರು ಸ್ತ್ರೀಯರ ಸ್ಥಿತಿಯನ್ನು ನಾನು ನನ್ನ ಕಣ್ಣಾರೆ ನೋಡಿದ್ದೇನೆ. ನೂರಾರು, ಸಾವಿರಾರು ಇಂತಹ ದುರ್ದಶಾಗ್ರಸ್ತ ವಿಧವೆ ಸೋದರಿಯರಿದ್ದಾರೆ. ಇಲ್ಲಿ ಸ್ಥಳ ಸಂಕೋಚದಿಂದಾಗಿ ಹೆಚ್ಚು ಉದಾಹರಣೆಗಳನ್ನು ಕೊಡಲಾಗುವುದಿಲ್ಲ. ಇಂತಹ ಸ್ಥಿತಿಯಲ್ಲಿ ಆ ವಿಧವಾ ಭಗಿನಿಯರ ಜೀವನ-ನಿರ್ವಹಣೆ ಹೇಗಾಗಬೇಕೆಂದು ನೀವೇ ಯೋಚಿಸಿ! ಇಂತಹ ಸೋದರಿಯರಿಗೆ ಕೋರ್ಟಿಗೆ ಹೊಗುವಂತೆ ಹೇಳಲಾಗುವುದಿಲ್ಲ; ಏಕೆಂದರೆ ಕೋರ್ಟಿಗೆ ಹೋಗುವುದರಿಂದ ಧನ, ಧರ್ಮ ಮತ್ತು ಮರ್ಯಾದೆ ಹಾಳಾಗಿ ಹೋಗುತ್ತದೆ ಹಾಗೂ ಬುದ್ದಿ ಕಡಿಮೆಯಾದ್ದರಿಂದ ಅವರು ಕೋರ್ಟಿಗೂ ಹೋಗಲಾರರು ಮತ್ತು ಒಂದು ವೇಳೆ ಹೋದರೂ ಅವರಿಗೆ ಸಹಾಯ ಮಾಡುವವರು ಯಾರು? ಅವರ ದಯನೀಯ ಪರಿಸ್ಥಿತಿಯನ್ನು ನೋಡಿ ದಯೆಯ ಸಂಚಾರವಾಗದಿರುವ, ಅಶ್ರುಪಾತವಾಗದಿರುವ ಪುರುಷನು ಯಾವನಿದ್ದಾನೆ?</p>
<p class="Text">ಕುಲೀನ ಮನೆತನದ ಬಡ ಸ್ತ್ರೀಯರಾದರೋ ಇವರಿಗಿಂತಲೂ ದುಃಖಿತರಾಗಿದ್ದಾರೆ. ಅವರಿಗೆ ಬೇರೆಯವರಿಂದ ಸಹಾಯ ಪಡೆಯಲು ನಾಚಿಕೆಯಾಗುತ್ತದೆ; ಆದರೆ ಅಭಾವದ ಕಾರಣ ತೆಗೆದುಕೊಳ್ಳಲು ಸಂಕೋಚ ಪಡುತ್ತಾರೆ. ಇಂತಹ ವಿಧವೆ ಮಾತೆಯರಿಗೆ ಯಾವ ಸೋದರರೂ ಮಾಸಿಕ-ಸಹಾಯ ನೀಡುತ್ತಾನೋ, ಅವರ ಧನ್ಯವಾದಕ್ಕೆ ಪಾತ್ರರಾಗಿದ್ದಾರೆ. ಎಲ್ಲ ಸೋದರರಲ್ಲಿ ನನ್ನ ಪ್ರಾರ್ಥನೆ ಏನೆಂದರೆ-ಅವರಿಗೆ ತಿಳಿವಳಿಕೆಯಲ್ಲಿ ದುಃಖಿತಳಾಗಿರುವ ವಿಧವಾ ಸೋದರಿ-ತಾಯಿ ಇದ್ದಲ್ಲಿ, ಅವಳಿಗೆ ಯಥಾಶಕ್ತಿ ಕರ್ತವ್ಯವೆಂದರಿತು ತಮ್ಮ ತನು, ಮನ, ಧನಗಳಿಂದ ನೆರವು ನೀಡಲಿ ಎಂಬುದಾಗಿದೆ. </p>
<p class="Sub-Heading" id="toc_marker-5-5">ವರದಕ್ಷಿಣೆಯಿಂದ ಹಾನಿ</p>
<p class="Text">ಈಗ ಹೆಣ್ಣುಮಕ್ಕಳ ವಿವಾಹದ ಪ್ರಶ್ನೆಯೂ ಸಹ ಬಹಳ ಜಟಿಲವಾಗುತ್ತಿದೆ; ಏಕೆಂದರೆ ನಮ್ಮ ದೇಶದಲ್ಲಿ ವರದಕ್ಷಿಣೆ ಪದ್ಧತಿಯು ಭಯಾನಕ ರೂಪವನ್ನು ಧರಿಸಿಬಿಟ್ಟಿದೆ. ಹುಡುಗನ ಪಾಲಕರು ಹೆಣ್ಣಿನವರರಿಂದ ಹೆಚ್ಚು-ಹೆಚ್ಚು ಧನ-ಸಂಪತ್ತನ್ನು ಪಡೆಯಲು ಇಚ್ಛಿಸುತ್ತಾರೆ ಮತ್ತು ಹೆಣ್ಣಿನವರಿಗೆ ಎಲ್ಲಾದರು ಸಾಲ-ಸಹಾಯವನ್ನು ಪಡೆದೂ ವಿವಾಹ ನಡೆಸಬೇಕಾಗಿ ಬರುತ್ತದೆ, ಇಲ್ಲವಾದರೆ ಆ ಹೆಣ್ಣಿನ ವಿವಾಹವಾಗುವುದು ಕಠಿಣವಾಗುತ್ತದೆ. ಕೆಲವು ಸಂದರ್ಭಗಳಲ್ಲಿ ಹುಡುಗಿಯು ತನ್ನ ತಂದೆ-ತಾಯಿಯರ ಬಡತನವನ್ನು ನೋಡಿ ಅವರ ದುಃಖದಿಂದ ದುಃಖಿತಳಾಗಿ ಆತ್ಮಹತ್ಯೆಯನ್ನೂ ಮಾಡಿಕೊಳ್ಳುತ್ತಾಳೆ. ಯಾವುದೋ ಹುಡುಗಿಯ ಬಡ ತಂದೆ-ತಾಯಿಯರು ಆ ಹುಡುಗಿಯ ವಿವಾಹಕ್ಕೆ ಸಾಕಷ್ಟು ಹಣವಿಲ್ಲದ ಕಾರಣ ಹುಡುಗಿಯು ಕಾಯಿಲೆಬಿದ್ದು ಯಾವ ರೀತಿಯಿಂದಲಾದರೂ ಸತ್ತು ಹೋದರೆ ಸಾಕು ಎಂದು ಭಾವಿಸಲು ತೊಡಗುತ್ತಾರೆ ಮತ್ತು ಕಾಯಿಲೆ ಬಿದ್ದರೆ ಅದಕ್ಕೆ ಸರಿಯಾಗಿ ಔಷಧೋಪಚಾರವನ್ನೂ ಮಾಡುವುದಿಲ್ಲ. ಇವೆಲ್ಲಕ್ಕೆ ಪ್ರಧಾನ ಕಾರಣ ವರದಕ್ಷಿಣೆಯ ಕೆಟ್ಟ ಪದ್ಧತಿಯೇ ಆಗಿದೆ. </p>
<p class="Text">ಈ ಮೇಲೆ ಹೇಳಿದ ಹತ್ಯೆಗಳ ಪಾಪವು ಅನುಚಿತ ವರದಕ್ಷಿಣೆಯನ್ನು ತೆಗೆದುಕೊಳ್ಳುವವರಿಗೆ ತಗಲುತ್ತದೆ. ಯಾರು ವರದಕ್ಷಿಣೆಯನ್ನು ಸರ್ವಥಾ ತೆಗೆದುಕೊಳ್ಳುವುದಿಲ್ಲವೋ, ಅವರಂತೂ ತನ್ನ ಜೀವನವನ್ನು ಸಫಲವಾಗಿಸಿಕೊಳ್ಳುತ್ತಾರೆ; ವರದಕ್ಷಿಣಿಯನ್ನು ಕೊಡುವ ಹುಡುಗಿಯ ಪಾಲಕರು ಎಷ್ಟುಕೊಡಲು ಇಚ್ಛಿಸುತ್ತಾರೋ, ಅದಕ್ಕಿಂತ ಕಡಿಮೆ ತೆಗೆದುಕೊಳ್ಳುವವನೂ ಕೂಡ ಧನ್ಯವಾದಕ್ಕೆ ಪಾತ್ರನಾಗಿದ್ದಾನೆ. ತಾನು ನಿರಾಕರಿಸಿದರೂ ವರದಕ್ಷಿಣೆಯನ್ನು ಕೊಡುವವನು ಸಂತೋಷವಾಗಿ ಬಲವಂತವಾಗಿ ಎಷ್ಟನ್ನು ಕೊಡುತ್ತಾನೋ, (ಇಲ್ಲಿ ಹೀಗೆ ಕೊಡುವುದಕ್ಕಾಗಿ ಸಾಲಮಾಡಬೇಕಾಗಿ ಅಥವಾ ಮನೆ-ಜಮೀನನ್ನು ಮಾರಬೇಕಾಗಿ ಬಂದಿಲ್ಲವೆಂಬುದನ್ನು ಖಚಿತ ಪಡಿಸಿಕೊಳ್ಳಬೇಕು.) ಅಷ್ಟನ್ನೇ ತೆಗೆದುಕೊಂಡು ಸಂತುಷ್ಟನಾಗುತ್ತಾನೋ, ಅವನನ್ನೂ ನಾವು ಅಷ್ಟಾಗಿ ದೋಷಕ್ಕೆ ಭಾಗಿಯೆಂದು ಪರಿಗಣಿಸುವುದಿಲ್ಲ; ಆದರೆ ಯಾರು ವಿವಾಹವಾಗಲೂ ವರದಕ್ಷಿಣೆಗಾಗಿ ಎಳೆದಾಡುತ್ತಾರೋ ಮತ್ತು ಸಾಧ್ಯವಾದಷ್ಟು ಹೆಚ್ಚು ತೆಗೆದುಕೊಳ್ಳಲು ಬಯಸುತ್ತಾನೋ, ಹಾಗೂ ಹೆಚ್ಚು-ಹೆಚ್ಚಾಗಿ ಕೊಡುವವರ ಹುಡುಗಿಯೊಡನೆ ವಿವಾಹವಾಗುತ್ತಾರೋ ಮತ್ತು ಹುಡುಗಿಯ ಪಾಲಕರು ತನ್ನ ಸಾಮರ್ಥ್ಯಕ್ಕನುಸಾರವಾಗಿ ಕೊಟ್ಟು ಸಂತೋಷ ಪಡಿಸಲು ಇಚ್ಛಿಸಿದರೂ ಹುಡುಗನ ಕಡೆಯವರಿಗೆ ಸಂತೋಷವಾಗುವುದಿಲ್ಲವೋ ಅಂತಹ ಪುರುಷರೇ ಮೇಲೆ ತಿಳಿಸಿದ ಪಾಪಕ್ಕೆ ಭಾಗಿಗಳಾಗುತ್ತಾರೆ. — ಈಗಿನ ಕಾಲದಲ್ಲಿ ವರದಕ್ಷಿಣಿಯ ಸಂಪ್ರದಾಯದ ಪ್ರವಾಹವನ್ನು ಉತ್ತರೋತ್ತರವಾಗಿ ಹೆಚ್ಚುತ್ತಿರುವುದನ್ನು ಯಾವ ಪ್ರಕಾರದಿಂದಲಾದರೂ ಯಥಾಶಕ್ತಿ ತಡೆಯುವ ಪ್ರಯತ್ನ ಮಾಡಬೇಕು. ಇಲ್ಲವಾದರೆ ಸಮಾಜದ ಪತನ ಮತ್ತು ವಿನಾಶವಾಗುವ ಸಾಧ್ಯತೆ ಖಂಡಿತವಾಗಿದೆ. ವಿಶೇಷವಾಗಿ ವರದಕ್ಷಿಣೆಯನ್ನು ತೆಗೆದುಕೊಳ್ಳುವವರಲ್ಲಿ ನಮ್ಮ ಪ್ರಾರ್ಥನೆ ಏನೆಂದರೆ-ಸಾಧ್ಯವಾದಷ್ಟು ಮಟ್ಟಿಗೆ ವರದಕ್ಷಿಣೆ ಪಡೆಯುವುದನ್ನು ತ್ಯಜಿಸಲಿಸಿ. ಅವರು ಎಷ್ಟರಮಟ್ಟಿಗೆ ತ್ಯಾಗಮಾಡುವರೋ ಅಷ್ಟರಮಟ್ಟಿಗೆ ಧನ್ಯವಾದಕ್ಕೆ ಪಾತ್ರರಾಗುತ್ತಾರೆ. ವರದಕ್ಷಿಣೆಯ ಪ್ರದರ್ಶನವೂ ವರದಕ್ಷಿಣೆ ಸಂಪ್ರದಾಯ ಸದಾ ಇರುವುದಕ್ಕೆ ಹಾಗೂ ಹೆಚ್ಚುವುದಕ್ಕೆ ಕಾರಣವಾಗಿದೆ, ಅದನ್ನೂ ಕೂಡಲೇ ನಿಲ್ಲಿಸಿ ಬಿಡಬೇಕೆಂಬುದೇ ಎಲ್ಲ ಸಹೋದರರಲ್ಲಿ ನಮ್ಮ ಪ್ರಾರ್ಥನೆ. </p>
<p class="Text">ಮನುಷ್ಯನ ಜೀವನದ ಉದ್ದೇಶವು ಭಗವತ್ಪ್ರಾಪ್ತಿ ಎಂಬುದನ್ನು ನೆನಪಿಡಬೇಕು. ಈ ಭಗವತ್ಪ್ರಾಪ್ತಿಯ ಸಾಧನೆಯಲ್ಲಿ ಪರಸ್ಪರ ಸಹಾಯ ಮಾಡುವುದು ಎಲ್ಲರ ಧರ್ಮವಾಗಿದೆ. ಹೀಗೆ ಮಾಡದೆ ಯಾರಾದರ ಹೃದಯದಲ್ಲಿ ಮಹತ್ತರವಾದ ಚಿಂತೆಯನ್ನು ಉಂಟುಮಾಡುತ್ತಾರೋ, ಅವರು ನಿಜವಾಗಿ ದೊಡ್ಡ ಅನರ್ಥವನ್ನು ಮಾಡುತ್ತಾರೆ. ಬಲವಂತವಾಗಿ ವರದಕ್ಷಿಣೆಯನ್ನು ತೆಗೆದುಕೊಳ್ಳುವ ಜನರು ಹುಡುಗಿಯ ತಂದೆಯ ಹೃದಯದಲ್ಲಿ ಚಿಂತೆಯನ್ನು ಉಂಟುಮಾಡಿ ಅವನನ್ನು ಪರಮಾರ್ಥದಿಂದಲೂ ಕೆಡವಿ ಬಿಡುತ್ತಾರೆ. ಆದ್ದರಿಂದ ವರದಕ್ಷಿಣೆಯ ಸಂಪ್ರದಾಯ ಕೊನೆಗೊಳ್ಳಬೇಕು. </p>
<p class="Sub-Heading" id="toc_marker-5-6">ಸಾಧನದ ಆವಶ್ಯಕತೆ</p>
<p class="Text">ಮೇಲೆ ಕೆಲವು ದೊಡ್ಡ-ದೊಡ್ಡ ಪಾಪರೂಪೀ ವಿಘ್ನಗಳ ಚರ್ಚೆ ಮಾಡಲಾಗಿದೆ. ದೋಷಗಳಾದರೋ ಇನ್ನೂ ಅನೇಕ ಬಂದು ಬಿಟ್ಟಿವೆ. ಅಭಕ್ಷ್ಯ-ಭಕ್ಷಣ, ಅಪೇಯ-ಪಾನ, ಚರಿತ್ರನಾಶ, ಗುರುಜನರ ಅಪಮಾನ, ಸದಾಚಾರದ ಅಭಾವ, ಹಿಂಸೆ-ಪ್ರತಿಹಿಂಸೆ-ವೃತ್ತಿ, ಅಸಂತೋಷ, ಅನುಶಾಸನಹೀನತೆ, ಗುಂಪುಗಾರಿಕೆ, ಹೊಟ್ಟೆಕಿಚ್ಚು ಮತ್ತು ದ್ರೋಹ ಮೊದಲಾದ ಬಹಳ ದೋಷಗಳು ಅತಿ ವೇಗದಿಂದ ಸಮಾಜದಲ್ಲಿ ಹೆಚ್ಚುತ್ತಿವೆ. ದೇವರ ಹಾಗೂ ಧರ್ಮದ ಬಗೆಗೆ ಆಸಕ್ತಿಯ ಅಭಾವವುಂಟಾಗುತ್ತಿದೆ. ವ್ಯಕ್ತಿಗತ ಸ್ವಾತಂತ್ರ್ಯದ ಹೆಸರಿನಲ್ಲಿ ಮನಸ್ಸು- ಇಂದ್ರಿಯಗಳ ದಾಸತ್ವ ಹೆಚ್ಚುತ್ತಿದೆ. ಯಮ-ನಿಯಮದ ಪಾಲನೆ ಕುಗ್ಗುತ್ತಿದೆ. ಇವೆಲ್ಲವು ದೇಶದ ನೈತಿಕ ಪತನ ಮತ್ತು ಸರ್ವಾಂಗೀಣ ದುರ್ದೆಶೆಯ ಪ್ರಮಾಣಗಳಾಗಿವೆ ಮತ್ತು ಲೌಕಿಕ, ಪಾರಲೌಕಿಕ ಹಾಗೂ ಪಾರಮಾರ್ಥಿಕ ಹಾನಿಗೆ ಪೋಷಕವಾಗಿವೆ. ಇವೆಲ್ಲವುಗಳಿಂದ ಬದುಕುಳಿಯುವುದು ಮತ್ತು ಸಮಾಜವನ್ನು ಉಳಿಸುವುದು ಎಲ್ಲರ ಪರಮ ಕರ್ತವ್ಯವಾಗಿದೆ. ಇದೇ ಉದ್ದೇಶದಿಂದ ಸಣ್ಣ ಪ್ರಮಾಣದ ರೂಪದಲ್ಲಿ ಗೋರಖಪುರದಲ್ಲಿ ‘ಸಾಧಕ ಸಂಘ’ದ ಹೆಸರಿನಿಂದ ಒಂದು ಸಂಘಟನೆಯ ಸ್ಥಾಪನೆಯಾಗಿದೆ. ಅದರಲ್ಲಿ ಭಾಗವಹಿಸಲು ಹದಿನಾರು ನಿಯಮಗಳನ್ನು ತ್ಯಾಗಮಾಡಿ ಹನ್ನೆರಡನ್ನು ಸ್ವೀಕರಿಸಲು ಮಾಡಲಾಗಿವೆ. ನಿಯಮಗಳು ಕೆಳಕಂಡಂತೆ ಇವೆ. ಯಾರು ಈ ಎಲ್ಲ ನಿಯಮಗಳನ್ನು ಅಥವಾ ಕಡಿಮೆ ನಿಯಮಗಳನ್ನು ಪಾಲಿಸಲು ಇಷ್ಟಪಡುತ್ತಾರೋ, ಅವರು ಇದರ ಸದಸ್ಯರಾಗಬಲ್ಲರು. ಸದಸ್ಯರಿಂದ ಯಾವ ಶುಲ್ಕವನ್ನೂ ತೆಗೆದುಕೊಳ್ಳಲಾಗುವುದಿಲ್ಲ, ನಿಯಮಪಾಲನೆಯೇ ಶುಲ್ಕವಾಗಿದೆ. ನಿಯಮಗಳು ಹೀಗಿವೆ :—</p>
<p class="Sub-Heading" id="toc_marker-5-7">ಸಾಧನೆಯ ನಿಯಮಗಳು</p>
<p class="Text"><span class="char-style-override-8">ತ್ಯಾಗ ಮಾಡುವ ನಿಯಮ —</span></p>
<p class="Text">1) ಪರರ ಅಹಿತವನ್ನು ತ್ಯಜಿಸುವುದು - ತಿಳಿದೂ ತಿಳಿದೂ ಯಾರ ಅಹಿತವನ್ನೂ ಮಾಡದಿರುವುದು. </p>
<p class="Text">2) ಅಸತ್ಯದ ತ್ಯಾಗ - ತಿಳಿದೂ ತಿಳಿದೂ ಅಸತ್ಯವನ್ನು ನುಡಿಯಬಾರದು.</p>
<p class="Text">3) ಪರಸ್ವಾಪಹರಣದ ತ್ಯಾಗ - ತಿಳಿದೂ ತಿಳಿದೂ ಬೇರೆಯವರ ಹಕ್ಕನ್ನು ಕಸಿದುಕೊಳ್ಳದಿರುವುದು. </p>
<p class="Text">4) ಪರಸ್ತ್ರೀಯ - ಪರಪುರುಷನ ಸ್ವರ್ಷತ್ಯಾಗ - ತಿಳಿದೂ ತಿಳಿದೂ ಪುರುಷನು ಪರಸ್ತ್ರಿಯ-ಸ್ಪರ್ಷವನ್ನು ಮಾಡದಿರುವುದು ಮತ್ತು ಸ್ತ್ರೀಯು ಪರ-ಪುರುಷರ ಸ್ಪರ್ಶವನ್ನು ಮಾಡದಿರುವುದು. ತಾಯಿ, ಅಜ್ಜಿ, ಮುತ್ತಜ್ಜಿ ಮುಂತಾದ ಹಿರಿಯ-ವೃದ್ಧರಾದ ಸ್ತ್ರೀಯರ ಮತ್ತು ತಂದೆ, ಅಣ್ಣ, ಪುತ್ರ ಮೊದಲಾದ ಪುರುಷರ ಸ್ಪರ್ಷ ಈ ನಿಯಮದಂತೆ ವಿಶೇಷ ಬಾಧಕವಲ್ಲ. ರುಗ್ಣಾವಸ್ಥೆಯಲ್ಲಿ ವೈದ್ಯರು, ಡಾಕ್ಟರ್ ಅಥವಾ ಪರಿಚಾರಕರು ಸ್ಪರ್ಶಮಾಡಬಹುದಾಗಿದೆ. </p>
<p class="Text">5) ಕ್ರೊಧದ ತ್ಯಾಗ - ಮನಸ್ಸಿನಲ್ಲಿ ಕೋಪ ಬಾರದಿದ್ದರೆ ಸರ್ವೋತ್ತಮ, ಆದರೆ ಮನಸ್ಸಿನಲ್ಲಿ ಬಂದಾಗಲೂ ಅದರ ಕಾರ್ಯ ಹೊರಗಾಗದಿರಲಿ; ಕೋಪ ಬಂದಾಗ ಸುಳ್ಳು, ಕಠೋರ ಮತ್ತು ಅಪಶಬ್ದವನ್ನು ಆಡದಿರಲಿ ಅಥವಾ ಚೇಷ್ಟೆ (ಹೊಡೆದಾಟ)ಯನ್ನೂ ಮಾಡದಿರುವುದು. </p>
<p class="Text">6) ಪರಾಪವಾದವನ್ನು ತ್ಯಜಿಸುವುದು - ತಿಳಿದೂ-ತಿಳಿದೂ ಯಾರಮೇಲೂ ಚಾಡಿ ಹೇಳದಿರುವುದು ಅಥವಾ ಅವರನ್ನು ನಿಂದಿಸದೇ ಇರುವುದು.</p>
<p class="Text">7) ಮಿಥ್ಯಾ ಸಾಕ್ಷ್ಯವನ್ನು ತ್ಯಜಿಸುವುದು - ಸುಳ್ಳು ಸಾಕ್ಷಿ ಹೇಳಕೂಡದು. </p>
<p class="Text">8) ಅಶ್ಲೀಲ ವಿನೋದದ ತ್ಯಾಗ - ಹೊಲಸು ಹಾಸ್ಯ-ವಿನೋದ ಮಾಡಕೂಡದು.</p>
<p class="Text">9) ಚರ್ಮದ ಬಳಕೆಯ ತ್ಯಾಗ - ಚರ್ಮವನ್ನು ಉಪಯೋಗದಲ್ಲಿ ಸರ್ವಥಾ ತರದಿರುವುದು. (ಮೋಟಾರು, ರೈಲು, ರಿಕ್ಷಾ ಮುಂತಾದುವುಗಳಿಗೆ ಈ ನಿಯಮ ಅನ್ವಯಿಸುವುದಿಲ್ಲ)</p>
<p class="Text">10) ಮಾದಕ ಪದಾರ್ಥಗಳ ತ್ಯಾಗ - ಹೊಗೆಸೊಪ್ಪು, ಬೀಡಿ, ಭಂಗಿ, ಗಾಂಜಾ, ಚರಸ್ ಮುಂತಾದುವುಗಳನ್ನು ಸೇವಿಸದಿರುವುದು. (ರೋಗಕ್ಕೆ ಅನ್ವಯಿಸುವುದಿಲ್ಲ)</p>
<p class="Text">11) ಸಮಯವನ್ನು ನಷ್ಟಪಡಿಸುವ ಪ್ರವೃತ್ತಿಯ ತ್ಯಾಗ - ಇಸ್ಟೀಟು, ಪಗಡೆ ಮುಂತಾದುವನ್ನು ಆಡಕೂಡದು, ಸಾಧ್ಯವಾದಷ್ಟು ವ್ಯರ್ಥವಾದ ಮಾತುಗಳನ್ನು ಆಡಕೂಡದು. </p>
<p class="Text">12) ವೇಶ್ಯಾ-ನೃತ್ಯ-ತ್ಯಾಗ - ವೇಶ್ಯೆಯ ನೃತ್ಯವನ್ನು ನೋಡಕೂಡದು. </p>
<p class="Text">13) ಸದಾಚಾರವನ್ನು ನಾಶಪಡಿಸುವ ಚಿತ್ರಪಟಗಳ ತ್ಯಾಗ - ಸಿನೇಮಾಗಳನ್ನು ಸರ್ವಥಾ ನೋಡಲೇ ಕೂಡದು. </p>
<p class="Text">14) ದ್ಯೂತವನ್ನು ತ್ಯಜಿಸುವುದು - ಯಾವುದೇ ಸ್ಥತಿಯಲ್ಲಿ ಜೂಜಾಡಬಾರದು.</p>
<p class="Text">15) ಅಭಕ್ಷ್ಯ ಭಕ್ಷಣ-ಪಾನದ ತ್ಯಾಗ - (ಅ) ಮಾಂಸ-ಮದ್ಯಗಳ ಸೇವನೆಯನ್ನು ಸರ್ವಥಾ ಮಾಡಕೂಡದು. (ಆ) ಬೆಳ್ಳುಳ್ಳಿ-ಈರುಳ್ಳಿ ಇವುಗಳ ಸೇವನೆಯನ್ನು ಮಾಡಕೂಡದು. ಔಷಧಿಯ ರೂಪದಲ್ಲಿ ಉಪಯೋಗಿಸಬೇಕಾದಲ್ಲಿ ಅನಂತರ ಪ್ರಾಯಶ್ಚಿತ್ತ ಮಾಡಿಕೊಳ್ಳಬೇಕು.</p>
<p class="Text">16) ಹಿಂಸಾಯುಕ್ತ ಪಾದರಕ್ಕೆ ತ್ಯಾಜಿಸುವುದು - ಕೊಲ್ಲಲಾದ ಪಶುವಿನ ಚರ್ಮದಿಂದ ಮಾಡಿದ ಪಾದರಕ್ಷೆಗಳನ್ನು ಉಪಯೋಗಿಸದೇ ಇರುವುದು.</p>
<p class="Sub-Heading" id="toc_marker-5-8">ಪಾಲಿಸಬೇಕಾದ ನಿಯಮಗಳು</p>
<p class="Text">1) ಎಲ್ಲರಲ್ಲಿ ಭಗವದ್ಭುದ್ಧಿ - ಸಾಧ್ಯವಾದಷ್ಟು, ಎಲ್ಲರೋಡನೆ ವ್ಯವಹಾರ ಮಾಡುವಾಗ ಭಗವದ್ಭುದ್ಧಿ ಹೊಂದಿರಬೇಕು. </p>
<p class="Text">2) ಭಗವಂತನ ಸ್ಮರಣೆ - ಪ್ರತಿ ಹದಿನೈದು ನಿಮಿಷಗಳೊಮ್ಮೆ ಭಗವಂತನ (ನಾಮ, ರೂಪ, ಲೀಲೆ, ಗುಣ ಮುಂತಾದುವುಗಳ ಸ್ಮರಣೆ ಮಾಡಬೇಕು ಮತ್ತು ಸ್ಮರಿಸಿದನಂತರ ಮರೆಯದಿರುವ ಪ್ರಯತ್ನ ಮಾಡಬೇಕು.)</p>
<p class="Text">3) ಸೂರ್ಯೋದಯಕ್ಕೆ ಮುಂಚೆ ಏಳುವುದು - ಸೂರ್ಯನು ಉದಯಿಸುವುದಕ್ಕೆ ಮುಂಚಿತವಾಗಿಯೇ ಏಳುವುದು.</p>
<p class="Text">4) ಪ್ರಾತಃ ಸ್ಮರಣೆ ಮತ್ತು ಪ್ರಣಾಮ - ಪ್ರಾತಃಕಾಲ ಏಳುತ್ತಲೇ ಭಗವಂತನ ಸ್ಮರಣೆ ಮಾಡುವುದು ಮತ್ತು ಪೃಥ್ವೀಮಾತೆಗೆ ಪ್ರಣಾಮ ಮಾಡುವುದು.</p>
<p class="Text">5) ಗುರುಜನರ ಅಭಿವಂದನೆ - ಮನಯಲ್ಲಿ ತಾಯಿ, ತಂದೆ, ಗುರು, ಅಜ್ಜ, ಅಜ್ಜಿ, ದೊಡ್ಡಪ್ಪ, ದೊಡ್ಡಮ್ಮ, ಪತಿ, ಅತ್ತೆ, ಮಾವ ಅಣ್ಣ, ಅತ್ತಿಗೆ ಮೊದಲಾದ ಹಿರಿಯರಿಗೆ, ವೃದ್ಧರಿಗೆ ಪ್ರತಿದಿನ ನಮಸ್ಕಾರಮಾಡುವುದು. </p>
<p class="Text">6) ಸಂಧ್ಯಾ-ಗಾಯತ್ರೀ-ಸೇವನ : ಯಜ್ಞೋಪವೀತಧಾರಿಗಳಾದ ದ್ವಿಜರು ಪ್ರಾತಃಕಾಲ-ಸಂಜೆ ಎರಡೂ ವೇಳೆ ಸಂಧ್ಯಾವಂದನೆ ನಿತ್ಯಕರ್ಮವನ್ನು ಮಾಡಬೇಕು ಮತ್ತು ಎರಡೂ ವೇಳೆ ಕನಿಷ್ಟಪಕ್ಷ ಗಾಯತ್ರಿಯ ಮಂತ್ರವನ್ನು 108 ಬಾರಿಜಪಿಸಬೇಕು. ಅಥವಾ ಅವರವರ ಧರ್ಮಾನುಸಾರ ಎರಡೂ ವೇಳೆ ಉಪಾಸನೆ ಮಾಡುವುದು. </p>
<p class="Text">7) ಗೀತಾಧ್ಯಾಯನ - ಪ್ರತಿದಿನ ಶ್ರೀಮದ್ಭಗವದ್ಗೀತೆಯ ಒಂದು ಅಧ್ಯಾಯದ ಪಠಣವನ್ನು (ಸಾಧ್ಯವಾದರೆ ಅರ್ಥಸಹಿತ) ಮಾಡುವುದು. </p>
<p class="Text">8) ಸತ್ಸಂಗ-ಸ್ವಾಧ್ಯಾಯಃ ಪ್ರತಿದಿನ ಕಡೆಯಪಕ್ಷ ಅರ್ಧಘಂಟೆಕಾಲವಾದರೂ ಸತ್ಸಂಗದಲ್ಲಿರಬೇಕು. ಸತ್ಸಂಗದ ಅಭಾವದಲ್ಲಿ (ಗೀತೆ, ರಾಮಾಯಣ, ಭಾಗವತ, ಭಕ್ತಚರಿತೆ, ಸಂತವಾಣಿ ಅಥವಾ ತಮ್ಮ ತಮ್ಮ ಧರ್ಮ ಗ್ರಂಥ ಮುಂತಾದ ಸದ್ಗ್ರಂಥಗಳ) ಸ್ವಾಧ್ಯಾಯ ಮಾಡುವುದು.</p>
<p class="Text">9) ಭಗವನ್ನಾಮ ಜಪ - ಪ್ರತಿದಿನ ಭಗವಂತನ ಯಾವ ನಾಮದಲ್ಲಿ ಅಭಿರುಚಿ ಇದೆಯೋ, ಅದೇ ನಾಮವನ್ನು ಕಡೆಯಪಕ್ಷ ಒಂದು ಸಾವಿರ ಬಾರಿ ಜಪಿಸುವುದು.</p>
<p class="Text">10) ಕರ್ತವ್ಯಪಾಲನೆ - ಮನೆಯೊಳಗೆ-ಹೊರಗೆ ತಮ-ತಮಗೆ ಇರುವ ಕಾರ್ಯ-ಕರ್ತವ್ಯಗಳನ್ನು ಆರೋಗ್ಯವಿರುವಾಗ ಸ್ವಲ್ಪವೂ ತಪ್ಪಿಸಬಾರದು. ಸದಾ ಉತ್ಸಾಹ ಮತ್ತು ಪ್ರೇಮದಿಂದ ಕೆಲಸಮಾಡುವುದು. </p>
<p class="Text">11) ಪವಿತ್ರ ವಸ್ತ್ರ-ಧಾರಣೆ - ಸಾಧ್ಯವಾದಷ್ಟು ಹಸ್ತನಿರ್ಮಿತ (ಕೈಮಗ್ಗದಲ್ಲಿ ನೇಯ್ದ) ದೇಶೀ ವಸ್ತ್ರಗಳನ್ನೇ ತೊಡುವುದು.</p>
<p class="Text">12) ನಿಯಮಪಾಲನ-ನಿರೀಕ್ಷಣೆ - ಪ್ರತಿದಿನ ಹದಿನೈದು ನಿಮಿಷಗಳನ್ನು -ಯಾವ ಯಾವ ನಿಯಮಗಳ ಪಾಲನೆ ಪೂರ್ಣವಾಗಿ ಆಯಿತು, ಯಾವ ನಿಯಮಗಳ ಪಾಲನೆ ಆಗಲಿಲ್ಲ ಅಥವಾ ಅರ್ಧಂಬರ್ಧ ಪಾಲನೆಯಾಯಿತು ಎಂಬುದನ್ನು ಪರಿಶೀಲಿಸಲು ತೊಡಗಿಸಬೇಕು ಎಷ್ಟು ತಪ್ಪುಗಳಾದುವು, ಏಕಾದುವು ಎಂಬುದನ್ನು ವಿಚಾರಮಾಡಿ ಪ್ರಾಯಶ್ಚಿತ್ತರೂಪವಾಗಿ ಶಿಕ್ಷೆವಿಧಿಸಿಕೊಳ್ಳಬೇಕು ಮತ್ತು ನಾಳೆ ಹೀಗಾಗದಂತೆ ದೃಢನಿಶ್ಚಯ ಮಾಡುವುದು.</p>
<p class="Text">ಪ್ರತ್ಯೇಕ ತಪ್ಪಿಗೆ ಒಂದು ಹೊತ್ತು ಉಪವಾಸ ಅಥವಾ ಭಗವಂತನ ಯಾವುದೇ ನಾಮದ ಸಾವಿರ ಬಾರಿ ಜಪ ಅಥವಾ ‘ಹರೇ ರಾಮ’ ಮುಂತಾದ ಹದಿನಾರು ನಾಮಗಳ ಒಂದು ಮಾಲೆಯಷ್ಟು ಜಪವನ್ನು ಪ್ರಾಯಶ್ಚಿತ್ತರೂಪವಾಗಿ ಮಾಡಬೇಕು.</p>
<p class="Sub-Heading" id="toc_marker-5-9">ನಿವೇದನೆ</p>
<p class="Text para-style-override-2">ಎಲ್ಲ ನಿಯಮಗಳು ಉಪಯೋಗಿಯಾಗಿವೆ - ಇವುಗಳನ್ನು ಒಂದು ವೇಳೆ ಒಳ್ಳೆಯ ರೀತಿಯಿಂದ ಪಾಲನೆ ಮಾಡಲಾದರೆ ಮೇಲೆ ಹೇಳಿದ ಎಲ್ಲ ದೋಷಗಳೂ ನಿವಾರಣೆಯಾಗಬಲ್ಲವು ಮತ್ತು ಮಾನವ ಜೀವನದ ಸಫಲತೆಯ ಸರಳವಾದ ಮಾರ್ಗ ದೊರೆಯಬಹುದು. ಆದಕಾರಣ ಈ ನಿಯಮಗಳ ಪಾಲನೆ ಸ್ವಯಂ ವಿಶ್ವಾಸಪೂರ್ವಕವಾಗಿ ಮಾಡಬೇಕು ಹಾಗೂ ತನ್ನ ಇಷ್ಟ ಮಿತ್ರರಿಂದ ಮಾಡಿಸಬೇಕು. ನಿಯಮಾವಳಿ ಹಾಗೂ ಸದಸ್ಯರಾದ ಮೇಲೆ ನಿಯಮವನ್ನು ಬರೆದಿರುವ ಡಾಯರಿಯನ್ನು ವ್ಯವಸ್ಥಾಪಕರು — ‘ಸಾಧಕ-ಸಂಘ’ ಗೀತಾಪ್ರೆಸ್, ಗೋರಖಪುರ-ಇವರಿಗೆ ಪತ್ರ ಬರೆದು ತರಿಸಬಹುದು.<span></span></p>


<p class="Page-Break"> </p>
<p class="Chapter-Heading" id="toc_marker-6">ಸತ್ಯ, ಶ್ರದ್ಧೆ, ಪ್ರೇಮ ಮತ್ತು ನಿಷ್ಕಾಮ ಭಾವದ ಕುರಿತು ವಿಚಾರ</p>
<p class="Text">ಶ್ರೇಯಸ್ಸನ್ನು ಬಯಸುವ ಪುರುಷರಿಗಾಗಿ ಕೆಲವು ಸಾರಭೂತ ವಿಷಯಗಳ ಕುರಿತು ನಿವೇದನೆ ಮಾಡಲಾಗುತ್ತದೆ. </p>
<p class="Text">ಇವುಗಳಲ್ಲಿ ಮೊದಲನೆಯ ವಿಷಯ-ಸತ್ಯವಾಗಿದೆ. ಸತ್ಸವು ಸತ್ಯ ಸಾಕ್ಷತ್ ಪರಮಾತ್ಮನ ಸ್ವರೂಪವಾಗಿದೆ. ಪರಮಾತ್ಮನಿದ್ದಾನೆ - ಎಂಬೀ ಮಾತು ನಿಶ್ಚಯವಾದ ಮೇಲೆ ಪರಮಾತ್ಮನ ಪ್ರಾಪ್ತಿಯು ಸಹಜವಾದುದು; ಏಕೆಂದರೆ ಪರಮಾತ್ಮನಿದ್ದಾನೆ, ವಾಸ್ತವವಾಗಿದ್ದಾನೆ. ಪರಮಾತ್ಮನ ಅಸ್ತಿತ್ವದಿಂದಲೇ ಎಲ್ಲ ಇರುವಿಕೆಯೂ ಇದೆ. ಭಗವಂತನು ಸತ್ ಮತ್ತು ಅಸತ್ತಿನ ನಿರ್ಣಯ ಮಾಡುತ್ತ ಗೀತೆಯಲ್ಲಿ ಹೇಳುತ್ತಾನೆ —</p>
<p class="Shlok">ನಾಸತೋ ವಿದ್ಯತೇ ಭಾವೋ ನಾಭಾವೋ ವಿದ್ಯತೇ ಸತಃ ।</p>
<p class="Shlok">ಉಭಯೋರಪಿ ದೃಷ್ಟೋಽಂತಸ್ತ್ವನಯೋಸ್ತತ್ತ್ವದರ್ಶಿಭಿಃ ॥</p>
<p class="TXT-Right">(2/16)</p>
<p class="Text">‘ಅಸತ್ ವಸ್ತುವಿಗಾದರೋ ಅಸ್ತಿತ್ವವಿಲ್ಲ ಮತ್ತು ಸತ್ ವಸ್ತುವಿನ ಅಭಾವವಿಲ್ಲ. ಈ ಪ್ರಕಾರವಾಗಿ ಈ ಎರಡು ತತ್ವವೂ ತತ್ವಜ್ಞಾನಿಗಳಿಂದ ನೋಡಲಾಗಿದೆ.’</p>
<p class="Text">ಯಾವುದು ಸತ್ ವಸ್ತುವಿದೆಯೋ, ಅದರ ಅಭಾವ ಎಂದಿಗೂ ಆಗುವುದಿಲ್ಲ ಮತ್ತು ಯಾವುದು ಅಸತ್ (ಮಿಥ್ಯಾ) ಇದೆಯೋ ಅದರ ಭಾವ (ಇರುವಿಕೆ) ಎಂದಿಗೂ ಇರುವುದಿಲ್ಲ. ಇಂತಹ ಸತ್ ವಸ್ತುವೇ ಪರಮಾತ್ಮನಾಗಿದ್ದಾನೆ. ಪರಮಾತ್ಮನ ಅಸ್ತಿತ್ವದಿಂದಲೇ ಎಲ್ಲಕ್ಕೂ ಇರುವಿಕೆ ಇದೆ. ಆದ್ದರಿಂದ ನಾವು ಸದಾ ಸತ್ಯವನ್ನೇ ಪಾಲಿಸಬೇಕು. ಸತ್ಯದ ಪಾಲನೆಯಲ್ಲಿ ಸತ್ಯಭಾಷಣವೂ ಸೇರಿದೆ. ಆ ಸತ್ಯಭಾಷಣದಿಂದಲೂ ಪರಮಾತ್ಮನ ಪ್ರಾಪ್ತಿಯಾಗಬಲ್ಲದು; ಏಕೆಂದರೆ ಪರಮಾತ್ಮನ ಸ್ವರೂಪ ಸತ್ ಆಗಿದೆ, ಆದರೆ ಸತ್ಯವನ್ನು ನುಡಿಯುವವರು ಈ ವಿಷಯದಲ್ಲಿ ವಿಶೇಷ ಗಮನವಿಡಬೇಕು. ಮೊದಲಾಗಿ ನಾವು ಸತ್ಯಭಾಷಣವೆಂದು ಯಾವುದಕ್ಕೆ ಹೇಳುತ್ತಾರೆ ಎಂದು ಅರಿಯಬೇಕು. ಯಾವ ಮಾತು ಹೇಗೆ ಕೇಳಿದೆಯೋ, ನೋಡಿದೆಯೋ ಹೆಚ್ಚು-ಕಡಿಮೆ ಹಾಗೂ ತಿಳಿದಿದೆಯೋ ಅದನ್ನು ಹೇಳದಿರುವುದು-ಕೇಳಿ-ತಿಳಿದಂತೆಯೇ ನಿಯತ್ತಿನಿಂದ ಹೇಳುವುದು - ‘ಸತ್ಯ’ ವಾಗಿದೆ. ಎರಡನೆಯದಾಗಿ ಸತ್ಯದಲ್ಲಿ ಚತುರತೆ, ಕಪಟವಿರಬಾರದು. ಸರಳತೆಯಿಂದೊಡಗೂಡಿ ತಿಳಿಯಲಾದ ಭಾವವನ್ನು ಇದ್ದಕ್ಕಿದ್ದಂತೆ ತಿಳಿಯ ಪಡಿಸಬೇಕು. ಸತ್ಯವಾಗಿದ್ದು ಯಾವುದು ಪ್ರಿಯವಾಗಿರುವುದೋ, ಅದೇ ವಾಸ್ತವವಾಗಿ ಸತ್ಯವಾಗಿದೆ.<span class="char-style-override-7">*</span> </p>
<p class="Footnote-Shloka">* ಸತ್ಯಂ ಬ್ರೂಯಾತ್ ಪ್ರಿಯಂ ಬ್ರೂಯಾನ್ನ ಬ್ರೂಯಾತ್ ಸತ್ಯಮಪ್ರಿಯಮ್ ।</p>
<p class="Footnote-Shloka">ಪ್ರಿಯಂ ಚ ನಾನೃತಂ ಬ್ರೂಯಾದೇಷ ಧರ್ಮೋ ವಿಧೀಯತೇ ॥ </p>
<p class="Footnotes-Right">(ಸ್ಕಂದ. ಬ್ರಾ.ಧ.ಮ 6/88)</p>
<p class="Footnotes">‘ಸತ್ಯವನ್ನು ಹೇಳು, ಪ್ರಿಯವನ್ನು ಹೇಳು, ಆದರೆ ಸತ್ಯವಾಗಿದ್ದು ಅಪ್ರಿಯವಾಗಿದ್ದರೆ ಅದನ್ನು ಹೇಳಬೇಡ; ಯಾವುದು ಪ್ರಿಯವಾಗಿದ್ದು ಅಸತ್ಯವಾಗಿದ್ದರೆ ಅದನ್ನೂ ಹೇಳಬೇಡ ಇದು ಧರ್ಮದ ವಿಧಾನವಾಗಿದೆ.</p>
<p class="Text">ಯಾವ ಸತ್ಯವನ್ನು ಹೇಳುವುದರಿಂದ ಯಾರಿಗಾದರೂ ಹಿಂಸೆಯಾಗುವುದಾದರೆ ಅದು ಸತ್ಯವಾಗಿದ್ದರೂ ಕೂಡ ಸತ್ಯವಲ್ಲ. ಸತ್ಯವನ್ನು ಹೇಳುವ ಪುರುಷನು ಸ್ವಲ್ಪ ಮಾತನಾಡಬೇಕು. ಸತ್ಯ ಹೇಳುವ ಪುರುಷನು ಎಂದಿಗೂ ಭವಿಷ್ಯ ವಾಣಿಯನ್ನು ಹೇಳಬಾರದು. ‘ನಾನು ಇದನ್ನು ಮಾಡಬೇಕಾಗಿದೆ, ಅದನ್ನು ಮಾಡಬೇಕಾಗಿದೆ’ ಎನ್ನುವಂತಹ ಭವಿಷ್ಯದ ಸಂಕಲ್ಪವನ್ನೂ ಮಾಡಬಾರದು. ವಾಣಿಯಾ ಸತ್ಯವಾಗಿರಬೇಕು, ಸಂಕಲ್ವವೂ ಸತ್ಯವಾಗಿರಬೇಕು, ಕಾರ್ಯವೂ ಸತ್ಯವಾಗಿರಬೇಕು ಮತ್ತು ಭಾವವೂ ಸತ್ಯವಾಗಿರಬೇಕು. ಆಗಲೇ ನಿಜವಾದ ಸತ್ಯದ ಪ್ರತಿಷ್ಠೆ ಆಗುತ್ತದೆ. ಯಾವ ಮನುಷ್ಯ ‘ಭಗವಂತನು ಸತ್ಯ ಮತ್ತು ಅವನು ಎಲ್ಲೆಲ್ಲೂ ಇದ್ದಾನೆ’ ಅವನಿಗೆ ಭಗವಂತನು ಹೇಗಿದ್ದಾನೆ ಎಂಬುದರ ಅರಿವಿಲ್ಲ, ಅವನಿಗೆ ಭಗವಂತನಿದ್ದಾನೆ ಎಂದಿಷ್ಟು ಮಾತ್ರ ಗೊತ್ತು. ಆದರೆ ಇಷ್ಟು ನಿಶ್ಚಯವಾದ ಮೇಲೆ ಅವನ ಮೂಲಕ ಯಾವ ಪಾಪ ಕಾರ್ಯವೂ ಆಗಲಾರದು; ಏಕೆಂದರೆ ‘ಭಗವಂತನಿದ್ದಾನೆ ಮತ್ತು ಅವನು ಸತ್ ಆಗಿದ್ದಾನೆ ಹಾಗೂ ಎಲ್ಲೆಲ್ಲೂ ಇದ್ದಾನೆ, ನಾನೇನಾದರೂ ಹೇಳಿದರೆ, ಭಗವಂತನು ಕೇಳುತ್ತಾನೆ; ನಾನು ಮಾಡುವವಲ್ಲ ಚೇಷ್ಟೆಗಳನ್ನು ಭಗವಂತನು ನೋಡುತ್ತಾನೆ’ ಎಂದು ತಿಳಿದಿರುತ್ತಾನೆ. ಇಂತಹ ಸ್ಥಿತಿಯಲ್ಲಿ ಭಗವಂತನ ವಿರುದ್ಧವಾಗಿ ಅವನು ಹೇಗೆ ಮಾತನಾಡುವನು? ಭಗವಂತನಿಗೆ ವಿರುದ್ಧವಾಗಿ ನಡೆಯುವವನು ಅಥವಾ ಮಾತನಾಡುವವನು ನಿಜವಾಗಿ ಭಗವಂತನನ್ನು ಮನ್ನಿಸುವುದೇ ಇಲ್ಲ. ಅವನು ನಾನು ಭಗವಂತನನ್ನು ಮನ್ನಿಸುತ್ತೇನೆ ಎಂದು ಸುಳ್ಳು ಹೇಳುತ್ತಾನೆ. ಆಗಿದ್ದಾನೆಂಬ ವಿಶ್ವಾಸವುಂಟಾಗುವವನಿಗೆ ನಿರ್ಭಯತೆ ಒಂದು ಬಿಡುತ್ತದೆ. ಭಗವಂತನು ಎಲ್ಲೆಲ್ಲೂ ಇರುವಾಗ ಭಯವೇತರದು? ಈ ನಿಶ್ಚಯ ಜ್ಞಾನದಿಂದಲೇ ಅವನಲ್ಲಿ ಧೈರ್ಯ, ವೀರತ್ವ ಮತ್ತು ಗಾಂಭೀರ್ಯಗಳು ಸ್ವತಃ ಬಂದು ಬಿಡುತ್ತವೆ. ಇದೇ ನಿಶ್ಚಯದ ಕಾರಣದಿಂದ ಮುಂದೆ ಅವನಿಗೆ ಭಗವಂತನ ಪ್ರಾಪ್ತಿಯಾಗುತ್ತದೆ. ‘ಭಗವಂತನಿದ್ದಾನೆ’ ಎಂಬ ನಿಶ್ಚಯವಾದ ನಂತರ ‘ಭಗವಂತನು ಹೇಗಿದ್ದಾನೆ’ ಎಂಬುದನ್ನು ಸ್ವತಃ ಭಗವಂತನೇ ಅವನಿಗೆ ತಿಳಿಸಿಕೊಡುತ್ತಾನೆ. ಈ ಪ್ರಕಾರದಿಂದ ಸತ್ಯದ ಉಪಾಸನೆಯಿಂದ ಪರಮಾತ್ಮನ ಪ್ರಾಪ್ತಿಯಾಗುತ್ತದೆ; ಆದರೆ ಸತ್ಯಸ್ವರೂಪನಾದ ಪರಮಾತ್ಮನ ಉಪಾಸನೆ ಮಾಡುವವನು ಎಂದಿಗೂ ಅಸತ್ಯವನ್ನು ಹೇಳಬಾರದು. ಅವನ ವ್ಯವಹಾರವೂ ಸತ್ಯವಾಗಿರಬೇಕು ಹಾಗೂ ಹೃದಯದ ಭಾವವೂ ಸತ್ಯವಾಗಿರಬೇಕು. ಯಾರ ಕಾರ್ಯಗಳಲ್ಲಿ ಹಾಗೂ ವರ್ತನೆಯಲ್ಲಿ ವಂಚನೆ, ಕಪಟ, ಮೋಸ ಅಸತ್ಯತೆ, ಠಕ್ಕತನ ಮೊದಲಾದ ಯಾವ ದುರ್ಭಾವವೂ ಇರುವುದಿಲ್ಲವೋ, ವರ್ತನೆಯಲ್ಲಿ ಮತ್ತು ಆಚರಣೆಯಲ್ಲಿ ಶುದ್ಧ ನಿಯತ್ತಿರುತ್ತದೆಯೋ ಮತ್ತು ಪರಸ್ತ್ರೀ, ಪರಧನವನ್ನು ಧೂಳಿನಂತೆ ತ್ಯಾಜ್ಯವೆಂದು ತಿಳಿಯುದಿದೆಯೋ ಅದನ್ನು ವ್ಯವಹಾರ ಮತ್ತು ಭಾವದ ಸತ್ಯತೆಯೆಂದು ಹೇಳುತ್ತಾರೆ. ಯಾರು ಹೀಗಿದ್ದಾನೋ, ಅವನ ವ್ಯವಹಾರ ಮತ್ತು ಭಾವ ಶುದ್ಧವಾಗಿದೆ. ಹೃದಯದ ಇಂತಹ ಶುದ್ಧ ಭಾವವನ್ನೇ ಸದ್ಭಾವವೆಂದು ಹೇಳುತ್ತಾರೆ. ಇದನ್ನೇ ಸದ್ಗುಣವೆಂದೂ ಹೇಳುತ್ತಾರೆ - ಇದು ಮಾನಸಿಕ ತಪಸ್ಸಿನ ಒಂದು ಪ್ರಧಾನವಾದ ಅಂಗವಾಗಿದೆ. ಶ್ರೀಮದ್ಭಗವದ್ಗೀತಿಯಲ್ಲಿ ತಿಳಿಸಿದೆ —</p>
<p class="Text"><span class="char-style-override-8">‘ಮನಃ ಪ್ರಸಾದಃ’ </span>ಅಂದರೆ ಮನಸ್ಸಿನ ಪ್ರಸನ್ನತೆ<span class="char-style-override-8"> ‘ಸೌಮ್ಯತ್ವಮ್’ </span>ಎಂದರೆ ಮನಸ್ಸಿನ ಸೌಮ್ಯಭಾವ (ಶಾಂತಭಾವ) - ಹೇಗೆ ಚಂದ್ರನ ಸ್ವರೂಪವು ಸೌಮ್ಯವಾಗಿದೆಯೋ, ಹೀಗೆಯೇ ಹೃದಯದವು ಸಾಮ್ಯಸ್ವರೂಪವಾದರೆ ಅದನ್ನು ಸೌಮ್ಯಭಾವವೆಂದು ಹೇಳುತ್ತಾರೆ. <span class="char-style-override-8">‘ಮೌನಮ್’</span> - ಮನಸ್ಸಿನ ಮೂಲಕ ನಿತ್ಯ ಭಗವಂತನ ಸ್ವರೂಪದ ಮನನ, <span class="char-style-override-8">‘ಆತ್ಮ-ವಿನಿಗ್ರಹಃ’</span> ಅಂದರೆ ಮನಸ್ಸಿನ ನಿಗ್ರಹ, ಮನಸ್ಸನ್ನು ತನ್ನ ನಿಯಂತ್ರಣದಲ್ಲಿಡುವುದು ಮತ್ತು <span class="char-style-override-8">‘ಭಾವಸಶುದ್ಧಿಃ’</span> ಅಂದರೆ ಭಾವಗಳ ಶುದ್ಧತೆ, ಅಂತಃಕರಣದ ಭಾವಗಳು ಚೆನ್ನಾಗಿ ಪವಿತ್ರವಾಗಿರುವುದನ್ನು<span class="char-style-override-8"> ‘ಮಾನಸಿಕ ತಪ’ </span>ಎನ್ನುತ್ತಾರೆ. ಈ ಪ್ರಕಾರವಾಗಿ ಮನಸ್ಸಿನ ಭಾವವೂ ‘ಸತ್’ ಆಗಿರಬೇಕು ಮತ್ತು ಕಾರ್ಯವು ‘ಸತ್’ ಆಗಿರಬೇಕು. ಉತ್ತಮವಾದ ಆಚರಣೆಗಳನ್ನು ಸದಾಚಾರವೆನ್ನುತ್ತಾರೆ ಅಥವಾ ಸತ್ಪುರುಷರ ಆಚರಣೆಗಳನ್ನು ಸದಾಚಾರವೆನ್ನುತ್ತಾರೆ. ಆದಕಾರಣ ಮನುಷ್ಯನ ಆಚರಣೆಗಳಲ್ಲಿ, ಹೃದಯದ ಭಾವಗಳಲ್ಲಿ ಮತ್ತು ಮಾತಿನಲ್ಲಿಯಾ ಸತ್ಯತೆಯಿರಬೇಕು. ಈ ರೀತಿ ಮನ-ವಚನ-ಕರ್ಮಗಳು ಪವಿತ್ರವಾದನಂತರ ಅವನಿಗೆ ಪರಮಾತ್ಮನ ಯಥಾರ್ಥ ಜ್ಞಾನವಾಗುತ್ತದೆ. ಇದು ‘ಸತ್’ ಎಂಬುದರ ಸಂಕ್ಷೆಪ- ವರ್ಣನೆಯಾಯಿತು. </p>
<p class="Sub-Heading" id="toc_marker-6-1">ಶ್ರದ್ಧೆ</p>
<p class="Text">ಈಗ ಶ್ರದ್ಧೆಯ ವಿಷಯವಾಗಿ ವಿಚಾರ ಮಾಡೋಣ. ದೇವರಲ್ಲಿ, ಮಹಾತ್ಮರಲ್ಲಿ ಮತ್ತು ಶ್ರೀಮದ್ಭಗವದ್ಗೀತೆ ಮುಂತಾದ ಶಾಸ್ತ್ರಗಳ ವಚನಗಳಲ್ಲಿ ಪ್ರತ್ಯಕ್ಷಕ್ಕಿಂತಲೂ ಹೆಚ್ಚಾದ ವಿಶ್ವಾಸವನ್ನು ‘ಪರಮಶ್ರದ್ಧೆ’ ಯಾಗಿದೆ. ನಮ್ಮ ತಿಳುವಳಿಕೆಗೆ ಬರುವುದನ್ನು ನಿಲುಕುವುದನ್ನು ನಾವು ಒಪ್ಪಿಯೇ ಒಪ್ಪುತ್ತೇವೆ; ಆದರೆ ನಮ್ಮ ತಿಳುವಳಿಕೆಯಲ್ಲಿಲ್ಲವೋ, ಅದರ ಸಂಬಂಧವಾಗಿ ಮೇಲೆ ಹೇಳಿದ ಪ್ರಕಾರದ ವಚನಗಳಲ್ಲಿ ಪ್ರತ್ಯಕ್ಷಕ್ಕಿಂತಲೂ ಹೆಚ್ಚಾದ ಶ್ರದ್ಧೆಯನ್ನು ‘ಪರಮಶ್ರದ್ಧೆ’ ಎನ್ನುತ್ತೇವೆ. ಭಗವಂತನು ಸರ್ವಸಾಧಾರಣರಿಗೆ ನೋಡಲು ಬರುವುದಿಲ್ಲ, ಆದರೆ ಶಾಸ್ತ್ರಗಳ ಮೇಲೆ ಮತ್ತು ಮಹಾತ್ಮರ ಮೇಲೆ ವಿಶ್ವಾಸವಿಟ್ಟು ‘ನಿಶ್ಚಯವಾಗಿಯೇ ಪರಮಾತ್ಮನಿದ್ದಾನೆ’ ಹೀಗೆ ದೃಢವಾಗಿ ತಿಳಿದುಕೊಳ್ಳುವುದು ಪರಮಶ್ರದ್ಧೆಯ ಒಂದು ಸ್ವರೂಪವಾಗಿದೆ. ಸತ್ಯವಾದಿ ಮಹಾತ್ಮ ಪುರುಷನು ಯಾವುದಾದರೂ ಒಂದು ಮನೆಯನ್ನು ಚಿನ್ನದ್ದೆಂದು ಹೇಳಿಬಿಟ್ಟರೆ, ಶ್ರದ್ಧಾಳು ಪುರುಷನಿಗೆ ಆಮನೆಯು ತತ್ಕ್ಷಣ ಚಿನ್ನದ್ದೇ ಆಗಿ ತೋರಿದರೆ - ಇದು ಪರಮಶ್ರದ್ದೆಯಾಗಿದೆ. ಶ್ರದ್ಧೆಯ ಈ ಭಾವ ಬಹು ಅದ್ಭುತವಾಗಿದೆ; ಏಕೆಂದರೆ ಆ ಮನೆಯು ಅವನದೇ ತಿಳುವಳಿಕೆ ಹಾಗೂ ನೋಡುವಿಕೆಯಲ್ಲಿ ಸುಣ್ಣ, ಮಣ್ಣು, ಕಲ್ಲು ಮತ್ತು ಇಟ್ಟಿಗೆಯಿಂದ ಮಾಡಲ್ಪಟ್ಟಿದೆ; ಆದರೆ ಸಂತನ ಮುಖದಿಂದ ‘ಇದು ಚಿನ್ನದ್ದಾಗಿದೆ’ ಎಂದು ಬಂದಾಗ ತತ್ಕಾಲವೇ ಚಿನ್ನದ್ದೆಂದೇ ತೋರತೊಡಗಿತು. ಇದು ಸರ್ವೋತ್ತಮ ಶ್ರದ್ಧೆಯಾಗಿದೆ. </p>
<p class="Text">ಇದಕ್ಕಿಂತ ಕೇಳಮಟ್ಟದ ಶ್ರದ್ಧೆಯಲ್ಲಾದರೋ ಮನೆಯು ಸುಣ್ಣದ್ದಾಗಿಯೇ ಕಾಣುತ್ತದೆ; ಆದರೆ ಅವನ ವಿಶ್ವಾಸದಲ್ಲಿ ಅದು ಚಿನ್ನದ್ದೇ ಆಗಿಹೋಗಿದೆ. ಅರ್ಥಾತ್ ಹೊರಗಿನಿಂದ ಅದು ಸುಣ್ಣದ್ದಾಗಿ ಕಾಣುತ್ತದೆ; ಆದರೆ ಒಳಗಿನಿಂದ ಅವಶ್ಯವಾಗಿ ಚಿನ್ನದ್ದಾಗಿ ಆಗಿಹೋಗಿದೆ ಎಂದು ಅವನು ತಿಳಿಯುತ್ತಾನೆ. ಈ ಪ್ರಕಾರವಾಗಿ ಸುಣ್ಣದ ಮನೆಯು ಕಾಣುತ್ತಿದ್ದರೂ ಅದನ್ನವನು ಚಿನ್ನದ್ದೆಂದೇ ತಿಳಿಯುತ್ತಾನೆ. ಇದಕ್ಕಿಂತಲೂ ಕೆಳದರ್ಜೆಯ ಶ್ರದ್ಧೆಯಲ್ಲಿ ‘ಒಂದು ವೇಳೆ ಮಹಾತ್ಮರು ಮನೆಯು ಚಿನ್ನದ್ದಾಗಲೀ ಎಂದು ಹೇಳಿದ್ದರೆ ಅದು ಚಿನ್ನದ್ದಾಗಿಬಿಡುತ್ತಿತ್ತು, ಆದರೆ ಇವರ ಬಾಯಿಂದ ಯಾವಾಗ ಈ ಮಾತು ಹೊರಟಿತೋ ಆ ವೇಳೆ ಈ ಮನೆ ಸುಣ್ಣದ್ದಾನೇ ಆದ್ದರಿಂದ ಈಗಲೂ ಸುಣ್ಣದ್ದೇ ಆಗಿದೆ. ಹೌದು! ಒಂದು ವೇಳೆ ಚಿನ್ನದ್ದಾಗುವುದೆಂದು ಮಹಾತ್ಮರು ಹೇಳಿದರೆ ಚಿನ್ನದ್ದಾಗಬಲ್ಲದು ಎಂದು ಅವನು ಹೇಳುತ್ತಾನೆ. ಇದು ಮಾರನೇ ಶ್ರೇಣಿಯ ಶ್ರದ್ಧೆಯಾಗಿದೆ. ಇದಕ್ಕಿಂತಲೂ ಕೆಳಗಿನ ನಾಲ್ಕನೇ ದರ್ಜೆಯ ಶ್ರದ್ಧೆಯು — ಇದರ ಪ್ರಕಾರ ಯಾವುದು ಸಂಭವವೋ ಅದು ಮಹಾತ್ಮರು ಹೇಳಿದ ಮಾತ್ರಕ್ಕೆ ಅವಶ್ಯವಾಗಿ ಆಗಬಲ್ಲದು, ಆದರೆ ಅವರು ಅಸಂಭವವಾದುದನ್ನು ಹೇಳಿಬಿಟ್ಟರೆ ಅದು ಆಗಲಾರದು; ಹೇಗೆಂದರೆ - ಮಹಾತ್ಮರು ಸೂರ್ಯನು ತಣ್ಣನಾಗುವನು ಎಂದು ಹೇಳಿದ ಮಾತ್ರಕ್ಕೆ ಸೂರ್ಯನು ತಣ್ಣಗಾಗುವುದಿಲ್ಲ; ಆದರೆ ಯಾವುದು ಆಗಬಲ್ಲದೋ ಅದು ಆಗಬಹುದು. ಯಾರಿಗೋ ಮಗು ಜನಿಸುವುದಿದೆ, ಮಹಾತ್ಮರು ಮಗು ಹುಟ್ಟುವುದು ಎಂದು ಹೇಳಿದರೆ ಹುಟ್ಟಬಲ್ಲದು; ಆದರೆ ಅವಳಿಗೆ ಕಲ್ಲು ಹುಟ್ಟುವುದು ಎಂದರೆ ಅದು ಅಸಂಭವ ಹೀಗಾಗಲಾರದು ಎಂದು ಅವನು ಹೇಳುತ್ತಿರುತ್ತಾನೆ. </p>
<p class="Text">ಆದರೆ ಶ್ರದ್ಧಾಳು ಪುರುಷನಿಗೆ ಎಲ್ಲವೂ ಸಂಭವವಿದೆ. ಯಾದವ ಬಾಲಕರು ಸಾಂಬನನ್ನು ಗರ್ಭವತಿ ಸ್ತ್ರೀಯಂತೆ ಶೃಂಗರಿಸಿ ಮುನಿಗಳ ಬಳಿಗೆ ಅವರನ್ನು ಪರೀಕ್ಷಿಸುವುದಕ್ಕಾಗಿ ಕರೆದುಕೊಂಡುಹೋಗಿ ‘ಇವಳಿಗೆ ಏನು ಹುಟ್ಟುವುದು?’ ಎಂದು ಕೇಳಿದರು. ಮನಿಗಳು ‘ಇವಳಿಗೆ ಒನಕೆ ಹುಟ್ಟುವುದು’ ಎಂದರು. ಅದು ಹಾಗೇ ಆಯಿತು. ಮುನಿಗಳು ಯಾದವ ಬಾಲಕರ ಕಪಟವನ್ನು ತಿಳಿದುಕೊಂಡು ಅವರು ‘ಅಸಂಭವ’ ದಂತಿರುವುದನ್ನು ಹೇಳಿಬಿಟ್ಟರು, ಆದರೆ ಅದು ನಿಜವಾಯಿತು. ಇದರ ಜೊತೆಗೆ ಅವರು ಈ ಒನಕೆಯಿಂದ ನಿನ್ನ ಕುಲದ ನಾಶವಾಗುವುದು’ - ಎಂದೂ ಹೇಳಿದರು. ಆದ್ದರಿಂದ ಅವರ ನಾಶವಾಗಿಯೇ ಹೋಯಿತು.</p>
<p class="Text">ಯಾವ ಪುರುಷನು ವಾಸ್ತವವಾಗಿ ಪರಮ ಶ್ರದ್ಧಾಳುವಾಗಿದ್ದಾನೋ ಮತ್ತು ಯಾರಿಗೆ ಸಂತ-ಮಹಾತ್ಮರ ಮಾತಿನಲ್ಲಿ ಅಚಲ ವಿಶ್ವಾಸವಿದೆಯೋ ಅವನಿಗೆ -ಮಹಾತ್ಮರು ಒಂದು ಪಕ್ಷ ಅಸಂಭವವಾದುದನ್ನು ಹೇಳಿದರೂ ಅದು ಸಂಭವಿಸಬಲ್ಲದು ಮತ್ತು ಸಂಭವಿಸುವುದನ್ನು ಹೇಳಿದರೂ ಅಸಂಭವವಾಗಬಲ್ಲದು ಎಂಬ ನಿಶ್ಚಯವಿದೆ. ಇದೇ ಪ್ರಕಾರ ಉಚ್ಚಕೋಟಿಯ ಪುರುಷರ ಸಂಕಲ್ವವೂ ಹೀಗೆಯೇ ಇರುತ್ತದೆ. ಉಚ್ಚಕೋಟಿಯ ಪುರುಷರು ಭವಿಷ್ಯದ ಮಾತನ್ನು ನಿಶ್ಚಿತರೂಪದಲ್ಲಿ ಹೇಳುವುದಿಲ್ಲ ಮತ್ತು ನಿಶ್ಚಿತರೂಪದಲ್ಲಿ ಭವಿಷ್ಯದ ಸಂಕಲ್ಪವನ್ನು ಮಾಡುವುದಿಲ್ಲ. ಏನೆಲ್ಲ ಆಗುತ್ತಿದೆಯೋ, ಅದರಲ್ಲಿಯೇ ಅವರು ತೃಪ್ತರಾಗಿರುತ್ತಾರೆ. ಒಂದು ಕ್ಷಣದ ನಂತರ ಏನು ಆಗುವುದಿದೆ, ಏನಾಗುವುದು-ಇದನ್ನು ತಿಳಿಯಲು ಇಚ್ಛಿಸುವುದಿಲ್ಲ, ಆವಶ್ಯಕವೆಂದೂ ತಿಳಿಯುವುದಿಲ್ಲ ಮತ್ತು ಇದನ್ನು ತಿಳಿಯುವು ಒಳ್ಳೆಯದೆಂದು ಭಾವಿಸುವುದಿಲ್ಲ. ಇಂತಹ ಪುರುಷರೇ ಸತ್ಯ-ಸಂಕಲ್ಪರಾಗುತ್ತಾರೆ. ವೃಥಾ ಸಂಕಲ್ಪ ಮಾಡುತ್ತಿರುವವರ ಸಂಕಲ್ಪಗಳು ಸತ್ ಆಗಿರುವುದಿಲ್ಲ. ಸಂಕಲ್ಪದ ವಿಷಯದಲ್ಲಿ ಒಂದು ರಹಸ್ಯದ ಮಾತಿದೆ- ತಮ್ಮ ಕಲ್ಯಾಣವನ್ನು ಬಯಸುವ ಮನುಷ್ಯರು ಭವಿಷ್ಯದ ಯಾವ ಸಂಕಲ್ಪವನ್ನು ಮಾಡಕೂಡದು. ಭಾವೀ ಸಂಕಲ್ಪವು ಭಾವೀ ಜನ್ಮದ ಕಾರಣವಾಗುತ್ತದೆ. ನಿಮ್ಮ ಮನಸ್ಸಿನಲ್ಲಿ ನಾನು ನಾಳೆ ಕಲ್ಕತ್ತೆಗೆ ಹೋಗಬೇಕು ಎಂಬ ಸಂಕಲ್ಪವಾಯಿತು ಮತ್ತು ಯಾವುದೋ ಕಾರಣದಿಂದ ಇಂದು ನಿಮ್ಮ ಮೃತ್ಯುವಾದರೆ ಮತ್ತೆ ನಿಮಗೆ ಆ ಸಂಕಲ್ಪದ ಕಾರಣದಿಂದ ಇನ್ನೊಂದು ಜನ್ಮ ಪಡೆದು ಕಲ್ಕತ್ತೆಗೆ ಹೋಗಬೇಕಾಗುವುದು. ಆದ್ದರಿಂದ ಶ್ರೇಯಸ್ಸನ್ನು ಬಯಸುವ ಮನುಷ್ಯನು ನಾನು ಏನೂ ಮಾಡಬೇಕಾಗಿಲ್ಲ ಎಂದು ತಿಳಿಯಬೇಕು. ಏನೆಲ್ಲ ಆಗುತ್ತಿದೆಯೋ, ಅದನ್ನು ನೋಡುತ್ತಾ ಇರಬೇಕು. ಒಂದು ಕ್ಷಣದ ನಂತರ ‘ನಾನು ಇದನ್ನು ಮಾಡಬೇಕು’ ಎಂಬ ಸಂಕಲ್ಪವನ್ನೂ ಮಾಡಕೂಡದು. ಒಂದು ವೇಳೆ ‘ಇಂತಹ ಸಂಕಲ್ಪವನ್ನು ಮಾಡದಿರುವುದರಿಂದ ಕೆಲಸ ಹೇಗೆ ಆಗುವುದು? ಊಟ ಮಾಡಬೇಕಾಗಿದೆ, ಕೆಳಗಡೆಯಿಂದ ಮೇಲೆ ಹೋಗಬೇಕಾಗಿದೆ ಮೇಲಿಂದ ಕೆಳಗೆ ಇಳಿಯಬೇಕಾಗಿದೆ, ಇದಕ್ಕಾದರೂ ಮೊದಲು ಮನಸ್ಸಿನಲ್ಲಿ ಸಂಕಲ್ಪವಾದೀತು, ಆಗಲೇ ಅದರಂತೆ ಕಾರ್ಯವಾಗುವುದು’ ಎಂದು ಹೇಳಿದರೆ ಇದು ಸರಿಯಾದುದು. ಆದರೆ ಈ ವಿಷಯದಲ್ಲಿ ವಿಕಲ್ಪ ಸಹಿತವಾಗಿಯೇ ಸಂಕಲ್ಪ ಮಾಡಬೇಕು. ವಿಕಲ್ಪಸಹಿತ ಎನ್ನುವುದರ ಅಭಿಪ್ರಾಯವು- ‘ಮೇಲೆ ಹೋಗುವ ಆವಶ್ಯಕತೆಯಿದೆ ಇದುಸರಿ, ಆದರೆ ಮೇಲೆ ಹೋಗುವುದು ಆಗುವುದಾದರೆ ಆಗಲಿ, ಆಗದಿದ್ದರೆ ಆಗದಿರಲಿ’- ಎಂಬುದು. ಭೋಜನದ ವೇಳೆಯಾಯಿತೆಂದರೆ ಅಲ್ಲಿಂದ ಭೋಜನಕ್ಕೆ ಹೊರಡುವುದು. ಊಟ ದೊರಕಿದರೆ ಊಟಮಾಡಿದ, ಇಲ್ಲವಾದರೆ ಇಲ್ಲ. ಯಾವುದೇ ಸಂಕಲ್ಪ ಇಲ್ಲ. ಒಂದು ಲಕ್ಷ್ಯವನ್ನಿಟ್ಟುಕೊಂಡು ನಡೆಯುತ್ತಿದ್ದಾನೆ, ಜೊತೆಯಲ್ಲಿ ಸಂಕಲದ ಜೊತೆಗೆ ಆದರೆ ಒಳ್ಳೆಯದು, ಆಗದಿದ್ದರೂ ಒಳ್ಳೆಯದೇ’ ಎಂಬ ವಿಕಲ್ಪವಿದೆ. ‘ಇಂತಹ ಕಾರ್ಯ ಮಾಡುವ ವಿಚಾರವಿದೆ, ಯಾವ ನಿಶ್ಚಯವೂ ಇಲ್ಲ. ಏನೆಲ್ಲ ಆಗುತ್ತದೆಯೋ ಅದೇ ಸತ್ಯವಾಗಿದೆ’ ‘ಈಗ ನೀವು ಏನು ಮಾಡಬೇಕಾಗಿದೆ?’- ಎಂದು ಯಾರಾದರು ಕೇಳಿದಾಗ ಒಳಗಿನಿಂದ ‘ಏನನ್ನೂ ಮಾಡಬೇಕಾಗಿಲ್ಲ’ ಎಂಬ ಉತ್ತರ ಬರಬೇಕು. ಮಹಾತ್ಮರಿಗೆ- ಕೃತಕೃತ್ಯನಾದ ಪುರುಷನಿಗೆ ಏನನ್ನೂ ಮಾಡುಬೇಕಾದುದು ಉಳಿದಿರುವುದಿಲ್ಲ, ಹಾಗೆಯೇ ಸಾಧಕನು ‘ನಾನು ಏನನ್ನೂ ಮಾಡಬೇಕಾಗಿಲ್ಲ’ವೆಂಬ ಭಾವವನ್ನು ಹೃದಯದಲ್ಲಿ ಇಟ್ಟುಕೊಳ್ಳಬೇಕು. ವರ್ತಮಾನ ಕಾಲದಲ್ಲಿ ಯಾವ ಭಜನೆ, ಧ್ಯಾನವಾಗುತ್ತಿದೆಯೋ, ಅದು ವರ್ತಮಾನ ಕ್ರಿಯೆಯೇ ಆಗುತ್ತಿದೆ, ಭವಿಷ್ಯಕ್ಕಲ್ಲ. ವರ್ತಮಾನ ಕ್ರಿಯೆಯಲ್ಲಿ ಯಾವ ಸಾಧನೆ ನಡೆಯುತ್ತಿದೆಯೋ, ಅದರ ವಿಷಯದಲ್ಲಿ ಇಂತಹ ಸ್ಥಿತಿಯಲ್ಲಿ ಪ್ರಾಣಗಳು ಹೊರಟು ಹೋದರೂ ಯಾವ ಅಡ್ಡಿ-ಆತಂಕಗಳಿಲ್ಲ ಎಂಬ ತಿಳುವಳಿಕೆ ಅವನಿಗಿದೆ. ಭವಿಷ್ಯದಲ್ಲಾದರೋ ನಾನು ಮಾಡಬೇಕಾದದು ಏನೂ ಉಳಿದಿಲ್ಲ. ಏನೆಲ್ಲ ಆಗುತ್ತಿದೆಯೋ ಪರಮಾತ್ಮನ ಇಷ್ಟದಂತೆ ಆಗುತ್ತಿದೆ. ಏನೆಲ್ಲ ಆಗುತ್ತಿದೆಯೋ, ಅದೆಲ್ಲವು ಸರಿಯಾಗಿ ಆಗುತ್ತಿದೆ. ನನ್ನ ಮೂಲಕ ಏನೆಲ್ಲ ಆಗುತ್ತಿದೆಯೋ, ಅದೂ ಸಹ ಪರಮಾತ್ಮನ ಇಚ್ಛೆಯಂತೆ ಆಗುತ್ತಿದೆ. ಪರೇಚ್ಛೆ, ಅನಿಚ್ಛೆಗಳಿಂದ ಏನೆಲ್ಲ ಆಗುತ್ತಿದೆಯೋ, ಅದೂ ಪರಮಾತ್ಮನ ಇಚ್ಛೆಯಂತೆ ಆಗುತ್ತಿದೆ. ನನಗಾದರೋ ಮಾಡಬೇಕಾಗಿರುವುದು ಏನೂ ಇಲ್ಲವೇ ಇಲ್ಲ. ನನ್ನ ಮೂಲಕ ಪರಮಾತ್ಮನು ಏನನ್ನು ಮಾಡಿಸುತ್ತಿದ್ದಾನೋ, ಅದು ನನಗೆ ಮಂಗಳವೇ ಆಗಿದೆ. ಅವನ ಇಚ್ಛೆ ಏನಿದೆಯೋ ಹಾಗೇ ಮಾಡಿಸಲಿ. ನಾನು ಮಾಡಬೇಕಾಗಿರುವುದು ಏನೂ ಇಲ್ಲ. ಮನಸ್ಸಿನಲ್ಲಿ ‘ಏನು ಆಗುತ್ತಿದೆಯೋ, ಎಲ್ಲ ಸ್ವಾಭಾವಿಕವಾಗಿಯೇ ಆಗುತ್ತಿದೆ, ಪರಮಾತ್ಮನು ಮಾಡಿಸುತ್ತಿದ್ದಾನೆ. ಅವನ ದಯೆ ನನ್ನ ಮೇಲಿದೆ’ ಈ ಪ್ರಕಾರದ ನಿಶ್ಚಯ ಮಾಡಿ ನಿಶ್ಚಿಂತರಾಗಬೇಕು. ಯಾರಾದರೂ ಮನುಷ್ಯನು ಟಿಕೆಟ್ ಖರೀದಿಸಿ ಗಂಟು-ಮೂಟೆ ಕಟ್ಟಿಕೊಂಡು ರೈಲಿನಲ್ಲಿ ಕುಳಿತುಕೊಳ್ಳಲು ಸಿದ್ಧನಾಗಿ ರೈಲಿನ ದಾರಿ ಕಾಯುತ್ತಿದ್ದಾನೋ. ಇದೇ ಪ್ರಕಾರ ಮನುಷ್ಯನೂ ಎಲ್ಲ ಕಾರ್ಯಗಳನ್ನು ಪೂರೈಸಿ ಮೃತ್ಯುವಿನ ಪ್ರತೀಕ್ಷೆ ಮಾಡುತ್ತಾ ಇರಬೇಕು. ಇದು ಬಹು ಉತ್ತಮವಾದ ಭಾವವಾಗಿದೆ. ಮಹಾತ್ಮಾ ಪುರುಷರ ಸ್ವಾಭಾವಿಕ ಯಾವ ಭಾವವಿದೆಯೋ, ಸಾಧಕನಿಗೆ ಅದೇ ಸಾಧನವಾಗಿದೆ. ಮನುಷ್ಯಮಾತ್ರರ ಕರ್ತವ್ಯವು ಪರಮಾತ್ಮನಿಗೆ ಆತ್ಮಸಮರ್ಪಣೆ ಮಾಡಿ ಪರಮಾತ್ಮನು ನನ್ನ ಮೂಲಕ ಏನು ಮಾಡಿಸುತ್ತಿದ್ದಾನೆಯೋ ಸರಿಯಾಗಿಯೇ ಮಾಡಿಸುತ್ತಿದ್ದಾನೆ; ಏನೆಲ್ಲ ಅನಿಚ್ಛೆ-ಪರೇಚ್ಛೆಯಿಂದ ಆಗುತ್ತಿದೆಯೋ, ಸರಿಯಾಗಿ ಆಗುತ್ತಿದೆ ಎಂಬ ನಿಶ್ಚಯವಿಡಬೇಕು. ಭಗವಂತನ ಯಾವ ವಿಧಾನವಿದೆಯೋ, ಅದು ವಾಸ್ತವಾಗಿ ನ್ಯಾಯಯುತವಾಗಿದೆ ಮತ್ತು ನನಗೆ ಮಂಗಲಕಾರಕವಾಗಿದೆ ಎಂಬ ಭಾವವಿರಿಸಬೇಕು. ಸಾಧಕನ ಈ ಭಾವವು ಉಚ್ಚಕೋಟಿಯದಾಗಿದೆ.</p>
<p class="Text">ಅನಿಚ್ಛೆಯಿಂದ ಯಾರದ್ದೋ ಹುಡುಗ ಸತ್ತು ಹೋದ, ಶರೀರಕ್ಕೆ ರೋಗವುಂಟಾಯಿತು, ಮನೆಗೆ ಬೆಂಕಿ ಬಿದ್ದ ಉರಿದರೂ ಬಹಳ ಆನಂದದ ವಿಷಯ. ಇದಕ್ಕೆ ಬದಲಾಗಿ ಹುಡುಗ ಹುಟ್ಟಿದ, ಮನೆಗೆ ಲಕ್ಷ ರೂಪಾಯಿಗಳು ದೊರಕಿದುವು ಅಥವಾ ಶರೀರ ಸ್ವಸ್ಥವಾಯಿತು- ಆಗಲೂ ಆನಂದದ ವಿಷಯವೇ. ಯಾವನಾದರೂ ಗೌರವಿಸಲಿ ಅಥವಾ ಅಪಮಾನಿಸಲಿ, ನಿಂದಿಸಲಿ ಅಥವಾ ಸ್ತುತಿಸಲಿ-ಎರಡರಲ್ಲಿ ಸ್ವಲ್ಪವೂ ಅಂತರವಿಲ್ಲ. ನಿಂದೆಯು ಹೇಗೋ ಸ್ತುತಿಯಾ ಹಾಗೆಯೇ. ಮಾನವು ಹೇಗೋ ಅಪಮಾನವೂ ಹಾಗೆಯೇ. ಮಿತ್ರನು ಹೇಗೋಶತ್ರುವೂ ಹಾಗೆಯೇ ಮತ್ತು ಸುಖವು ಹೇಗೋ ದುಃಖವೂ ಹಾಗೆಯೇ. ಈ ಪ್ರಕಾರವಾಗಿ ಮಹಾತ್ಮರ ಲಕ್ಷಣಗಳನ್ನು ಸರ್ವತ್ರ ಸಮಭಾವವಿರುವವ ಆ ಪುರುಷರೇ ಶ್ರೇಷ್ಠರು. ಶಾಸ್ತ್ರಗಳಲ್ಲಿ ತಿಳಿಸಿರುವ ಲಕ್ಷ್ಯವಾಗಿಟ್ಟುಕೊಂಡು ಅಭ್ಯಾಸಮಾಡುವವನು, ಶೀಘ್ರವಾಗಿ ಮಹಾತ್ಮನಾಗುತ್ತಾನೆ. ಇದು ಬಹು ಮೂಲ್ಯವಾದ ವಸ್ತುವಾಗಿದೆ. ಮಹಾತ್ಮರಲ್ಲಾದರೋ ಇದು ಸ್ವಾಭಾವಿಕವಾಗಿದೆ. ಸಾಧಕನಿಗೆ ಆದರ್ಶ ಸಾಧನವಾಗಿದೆ. ಈ ಪ್ರಕಾರ ಸಾಧನವೆಂದು ಪರಿಗಣಿಸಿ ಅಭ್ಯಾಸ ಮಾಡುವವನು ಮುಂದೆ ಶೀಘ್ರವಾಗಿಯೇ ಮಹಾತ್ಮನಾಗುತ್ತಾನೆ. ಯಾರಾದರು ಬೈದರೆ ಆನಂದ, ಪ್ರಶಂಸಿಸಿದರೆ ಆನಂದ; ಅವುಗಳಲ್ಲಿ ಕಿಂಚಿತ್ ಭೇದವನ್ನೂ ತಿಳಿಯಬಾರದು. ನಿಂದೆ, ಸ್ರುತಿ ಎರಡೂನೆ ವಾಣಿಯ ವಿಷಯವಾಗಿವೆ- ಆಕಾಶದ ಗುಣವಾಗಿದೆ, ಶಬ್ದಮಾತ್ರ ಎಂದು ತಿಳಿಯಲಿ. ಇದರಲ್ಲಿ ಒಳ್ಳೆಯದು ಮತ್ತು ಕೆಟ್ಟದ್ದೇನಿದೆ? ನಿಂದೆ ಮತ್ತು ಸ್ತುತಿಯಾದರೋ ಹೆಸರಿಗೆ ಆಗುತ್ತದೆ. ನಾನು ನಾಮರಹಿತನಾಗಿರುವೆ. ಮಾನಾಪಮಾನಗಳಾಗುವುದು ರೂಪಕ್ಕೆ-ದೇಹಕ್ಕೆ, ನಾನಾದರೋ ಈ ರೂಪ ಅಥವಾ ದೇಹಕ್ಕಿಂತ ಸರ್ವಥಾ ಬೇರೆಯಾಗಿದ್ದೇನೆ. ನನಗೆ ಮಾನವೆಂಬುದಾಗಲಿ, ಅಪಮಾನವೆಂಬುದಾಗಲಿ ಇಲ್ಲ; ನನಗೆ ನಿಂದೆ, ಸ್ತುತಿ ಎಂಬುದಿಲ್ಲ. ಇವುಗಳೊಡನೆ ನನ್ನ ಯಾವುದೇ ಸಂಬಂಧವಿಲ್ಲ. ಈ ಪ್ರಕಾರದ ಜ್ಞಾನವು ಆತ್ಮದ ಕಲ್ಯಾಣ ಮಾಡುವುದಾಗಿದೆ. </p>
<p class="Sub-Heading" id="toc_marker-6-2">ಪ್ರೇಮ ಮತ್ತು ನಿಷ್ಕಾಮಭಾವ</p>
<p class="Text">ಈಗ ಪ್ರೇಮದ ಸಂಬಂಧವಾಗಿ ವಿಚಾರ ಮಾಡೋಣ. ಪ್ರೇಮವು-ಯಾರ ಜೊತೆಯಲ್ಲಿಯೇ ಆಗಲೇಕೇ, ಆ ಪ್ರೇಮಕ್ಕಾದ ವಾಸ್ತವಿಕ ಉದ್ದೇಶವು ಭಗವಂತನ ಪ್ರಸನ್ನತೆಯಾಗಿರಬೇಕು. ಪ್ರೇಮ ವಿಶುದ್ಧವಾಗಿರಬೇಕು. ಅದರಲ್ಲಿ ಯಾವ ಕಾಮನೆಯಾ ಇರಬಾರದು. ನಿಷ್ಕಾಮ ಪ್ರೇಮವು ಆತ್ಮೋದ್ಧಾರ ಮಾಡುವುದಾಗಿದೆ. ನಿಷ್ಕಾಮ ಪ್ರೇಮವು ಯಾರ ಕುರಿತೇ ಆಗಲಿ ಮತ್ತು ಸಕಾಮಪ್ರೇಮವು ಭಗವಂತನ ಕುರಿತು ಇದ್ದರೆ ಇವುಗಳಲ್ಲಿ ನಿಷ್ಕಾಮ ಪ್ರೇಮದ ಮಹತ್ವವೇ ಹೆಚ್ಚಾಗಿದೆ. ಈ ನಿಷ್ಕಾಮ ಪ್ರೇಮವು ಭಗವಂತನೊಡನೆ ಆಯಿತೆಂದರೆ ಹೇಳುವುದೇನಿದೆ? ನಾನು ಭಗವಂತನ ಪ್ರಾಪ್ತಿಗಾಗಿ, ಭಗವಂತನ ಪ್ರಸನ್ನತೆಗಾಗಿಯೇ ಎಲ್ಲರನ್ನು ಪ್ರೇಮಿಸುತ್ತೇನೆ ಎಂಬ ಭಾವವನ್ನು ಇರಿಸಬೇಕು. ಈ ಭಾವವೂ ನಿಷ್ಕಾಮಕ್ಕೆ ಸಮಾನವಾಗಿದೆ. ಒಂದು ವೇಳೆ ಯಾರಾದರೂ ಭಗವಂತನ ಪ್ರಾಪ್ತಿಗೆಂದು ಅಥವಾ ಭಗವಂತನಲ್ಲಿ ಪ್ರೇಮ ಉಂಟಾಗಲು ಪ್ರೇಮ ಮಾಡುವುದಿಲ್ಲವೋ, ಕೇವಲ ತನ್ನ ಕರ್ತವ್ಯವೆಂದರಿತು ಎಲ್ಲರೊಡನೆ ನಿಷ್ಕಾಮ ಭಾವದಿಂದ ಪ್ರೇಮ ಮಾಡಿದರೆ ಅದರ ಫಲ ಪರಮಾತ್ಮನ ಪ್ರಾಪ್ತಿಯೇ ಆಗಿದೆ. ಆದ್ದರಿಂದ ನಾವು ನಿಷ್ಕಾಮ ಭಾವದಿಂದ ಪ್ರೇಮ ಮಾಡಬೇಕು. ಇದು ಬಹು ಅಮೂಲ್ಯವಾದ ವಸ್ತುವಾಗಿದೆ. ಯಾರೊಡನೆಯೇ ಆಗಲಿ ಪರಸ್ಪರ ಉಚ್ಚಕೋಟಿಯ ಪ್ರೇಮವಿದ್ದಾಗ ಅಲ್ಲಿ ಲಜ್ಜೆ, ಮಾನ, ಭಯ ಅಥವಾ ಆದರವಿದೆಯೆಂದಾದರೆ ಆ ಪ್ರೇಮವು ಉನ್ನತ ಮಟ್ಟದ್ದೆಲ್ಲವೆಂದು ತಿಳಿಯಬೇಕು. ಅಂತಹ ಉನ್ನತ ಮಟ್ಟದ ಪ್ರೇಮ ಭಗವಂತನ ಕುರಿತು ಉಂಟಾದರೆ ಮತ್ತೆ ಹೇಳುವುದೇನಿದೆ? ಭಗವಂತನ ಪ್ರಾಪ್ತಿಯು ಕೇವಲ ಪ್ರೇಮದಿಂದ ಆಗಬಲ್ಲದು, ಕೇವಲ ವಿಶುದ್ಧ ಭಾವದಿಂದಾಗಬಲ್ಲದು, ಕೇವಲ ಸತ್ಯದ ಆಚರಣೆಯಿಂದಾಗ ಬಲ್ಲದು ಮತ್ತು ಕೇವಲ ಪರೋಪಕಾರದಿಂದಲೂ ಭಗವಂತನ ಪ್ರಾಪ್ತಿಯಾಗಬಲ್ಲದು, ಆದರೆ ಆ ಪರೋಪಕಾರವು ನಿಷ್ಕಾಮಭಾವದಿಂದರಬೇಕು. ಒಬ್ಬ ಪುರುಷನು ರೂಪಾಯಿಗಳನ್ನು ಲೆಕ್ಕಿಸದೆ ಅಥವಾ ಆರೂಪಾಯಿಗಳಿಂದ ಸಿದ್ಧವಾಗುವ ಸ್ವಾರ್ಥತ್ಯಾಗಮಾಡಿ ಇನ್ನೊಬರಿಗೆ ಉಪಕಾರ ಮಾಡುತ್ತಾನೆ, ಇನ್ನೊಬ್ಬರ ಸೇವೆ ಮಾಡುತ್ತಾನೆ. ಅದರಲ್ಲಿ ರೂಪಾಯಿಗಳ ತ್ಯಾಗವಿದೆ, ಶರೀರ ಸುಖದ ತ್ಯಾಗವೂ ಇದೆ; ಆದರೆ ಅದರಲ್ಲಿ ಸಕಾಮ-ಭಾವದ ತ್ಯಾಗವಿಲ್ಲ. ಕೇವಲ ವಿಶ್ರಾಂತಿಯ ಹಾಗೂ ರೂಪಾಯಿಗಳ ತ್ಯಾಗವೇ ಉಚ್ಚಕೋಟಿಯ ತ್ಯಾಗವಲ್ಲ.</p>
<p class="Text">ಶರೀರದ ವಿಶ್ರಾಂತಿಯನ್ನು ಬಯಸಲಿಲ್ಲ. ಆದರೆ ಮನಸ್ಸಿನಲ್ಲಿ ನನಗೆ ಪ್ರತಿಷ್ಠೆ ದೊರಕಲಿ ಮಾನಮೊರಕಲಿ, ದೊಡ್ಡಸ್ತಿಕೆ ದೊರಕಲಿ, ನನಗೆ ಸತ್ಕಾರ ಮಾಡಲಿ ಎನ್ನುವ ಉದ್ದೇಶವಿದ್ದದ್ದಾದರೂ ಆ ಪರೋಪಕಾರ ಸಕಾಮವೇ ಆಗಿದೆ. ಮಾನ, ದೊಡ್ಡಸ್ತಿಕೆ, ಪ್ರತಿಷ್ಠೆಯ ಇಚ್ಛೆಯಿಲ್ಲ; ಆದರೆ ಸ್ವರ್ಗದ ಕಾಮನೆ ಇದೆ ಎಂದಾದರೆ ಆ ಕರ್ಮವೂ ಸಕಾಮವೇ ಆಗಿದೆ. ಹೌದು! ಒಂದು ವೇಳೆ ಮುಕ್ತಿಯ ಇಚ್ಛೆ ಇದ್ದರೆ ಅಷ್ಟಾಗಿ ಆಪತ್ತು ಇಲ್ಲ. ಈ ಕಾಮನೆಯು ನಿಷ್ಕಾಮಕ್ಕೆ ಸಮವಾಗಿದೆ. ಆದರೆ ಇದೂ ಕೂಡ ಪೂರ್ಣವಾಗಿ ನಿಷ್ಕಾಮವಲ್ಲ; ಏಕೆಂದರೆ ಮುಕ್ತಿಯ ಕಾಮನೆಯೂ ಕೂಡ ಎಂದಾದರು ಅಡ್ಡಿಯನ್ನು ಉಂಟುಮಾಡುತ್ತದೆ. ಉದಾಹರಣೆಗಾಗಿ -ಯಾರೋ ಒಬ್ಬ ಸೋದರ ಮುಕ್ತಿಗಾಗಿ ನನ್ನನ್ನು ಪ್ರೇಮಿಸುತ್ತಾನೆ ಎಂದಿಟ್ಟುಕೊಳ್ಳಿ, ಮುಂದೆ ದಿನಕಳೆದಂತೆ ನನ್ನ ಸೇವೆಯಿಂದ ಅವನಿಗೆ ಮುಕ್ತಿಯಾಗುವುದಿಲ್ಲವೆಂದು ತಿಳಿದರೆ ಅವನು ನನ್ನ ಸೇವೆ ಮಾಡುವುದನ್ನು ಬಿಟ್ಟುಬಿಡುವನು. ಇದರಿಂದ ಮುಕ್ತಿಯ ಇಚ್ಛೆಯು ಬಾಧಕವಾಯಿತು ಎಂದು ಸಿದ್ಧವಾಗುತ್ತದೆ. ಮುಕ್ತಿಯ ಇಚ್ಛೆಯೂ ಇಲ್ಲದಿದ್ದರೆ ನನ್ನ ಅವರ ಪರಸ್ಪರ ಪ್ರೇಮ ಎಂದಿಗೂ ಕಡಿಮೆಯಾಗುತ್ತಿರಲಿಲ್ಲ. ಈ ಕಾರಣದಿಂದಲೇ ಮಹಾತ್ಮರಾದವರು ಯಾವುದಾದರೂ ಸೋದರನೊಡನೆ ಪ್ರೀತಿಸುತ್ತಾರಾದರೆ ನಿಷ್ಕಾಮಭಾವದಿಂದ ಪ್ರೀತಿಸುತ್ತಾರೆ. ಆದ್ದರಿಂದಲೇ ಅವರ ಕಡೆಯಿಂದ ಪ್ರೇಮವು ಎಂದಿಗೂ ಕಡಿಮೆಯಾಗುವುದಿಲ್ಲ. ಆ ಸೋದರನೇ ಅವರೊಡನೆ ಪ್ರೇಮವನ್ನು ಕಡಿಮೆ ಮಾಡಿದಾಗ ಅವರ ಪ್ರೇಮವೂ ಕಡಿಮೆಯಾಗುತ್ತದೆ. ಮಹಾತ್ಮರಾದವರು ನಿಷ್ಕಾಮಭಾವದಿಂದ ಜನರಿಗೆ ಉಪಕಾರ ಮಾಡುತ್ತಾರೆ. ಇದೇ ಪ್ರಕಾರವಾಗಿ ನಾವೂ ಸಹ ನಿಷ್ಕಾಮಭಾವದಿಂದಲೇ ಇತರರಿಗೆ ಉಪಕಾರ ಮಾಡಬೇಕು, ನಿಷ್ಕಾಮಭಾವದಿಂದ ಜನರ ಸೇವೆ ಮಾಡಬೇಕು. ಭಗವಂತನು ನಿಷ್ಕಾಮ ಭಾವದಿಂದಲೇ ಸೇವೆ ಮಾಡುತ್ತಾನೆ, ಅವನ ಮನಸ್ಸಿನಲ್ಲಿ ಯಾವ ಕಾಮನೆಯಾ ಇರುವುದಿಲ್ಲ. ಪ್ರಪಂಚದ ಉದ್ದಾರ ಮಾಡುವುದು ಅವರ ಸ್ವಭಾವವೇ ಆಗಿದೆ. ಇದೇ ಪ್ರಕಾರ ಕಾರಣವಿಲ್ಲದೆಯೇ ಜನರ ಸೇವೆ ಮಾಡುವುದು ಮಹಾತ್ಮರುಗಳ ಸ್ವಭಾವವೇ ಆಗಿದೆ. ಅವರಲ್ಲಿ ತಮ್ಮದಾದ ಯಾವ ಸ್ವಾರ್ಥವೂ ಇರುವುದಿಲ್ಲ.</p>
<p class="Text">ಇಂತಹ ಪುರುಷರಿಗೆ ಏನನ್ನಾದರೂ ಮಾಡುವುದರಿಂದಲಾಗಲೀ, ಮಾಡದಿರುವುದರಿಂದಾಗಲೀ ಪ್ರಯೋಜನವಿಲ್ಲ. ಸಮಸ್ತ ಭೂತ-ಪ್ರಾಣಿಗಳಲ್ಲಿ ಅವರಿಗೆ ತಮ್ಮದಾದ ಕಂಚಿನ್ಮಾತ್ರ ಸ್ವಾರ್ಥವೂ ಇರುವುದಿಲ್ಲ. ಅವರ ಮೂಲಕ ಸಮಸ್ತ ಕರ್ಮಗಳು ಸಹಜವಾಗಿ ಲೋಕಹಿತಾರ್ಥವೇ ಆಗುತ್ತವೆ.</p>
<p class="Text">ಈ ಮಾತನ್ನು ಭಗವಂತನು ಗೀತೆಯ ಮೂರನೇ ಅಧ್ಯಾಯದ 18ನೇ ಶ್ಲೋಕದಲ್ಲಿ<span class="char-style-override-7">*</span> ತಿಳಿಸಿದ್ದಾನೆ. ಇವು ಮಹಾತ್ಮರ ಲಕ್ಷಣಗಳಾಗಿವೆ. ಇವುಗಳನ್ನೇ ಗಮನದಲ್ಲಿಟ್ಟು ಅವುಗಳ ಅನುಕರಣ ಮಾಡಬೇಕು. ಈ ಪ್ರಕಾರವಾಗಿ ತಿಳಿದು ಸಾಧನೆ ಮಾಡುವ ಸಾಧಕನ ಅಂತಃ ಕರಣವು ತುಂಬಾ ಬೇಗನೇ ಪವಿತ್ರವಾಗುತ್ತದೆ.</p>
<p class="Footnote-Shloka">* ನೈವ ತಸ್ಯ ಕೃತೇನಾರ್ಥೋ ನಾಕೃತೇ ನೇಹ ಕಶ್ಚನ ।</p>
<p class="Footnote-Shloka">ನ ಚಾಸ್ಯ ಸರ್ವಭೂತೇಷು ಕಶ್ಚಿದರ್ಥವ್ಯಪಾಶ್ರಯಃ ॥</p>
<p class="Text para-style-override-2">ನಿಷ್ಕಾಮ-ಭಾವದಿಂದ ಸೇವೆ ಮಾಡುವವನು ನನ್ನ ಕರ್ತವ್ಯಪಾಲನೆಯನ್ನು ನಾನು ಮಾಡುತ್ತೇನೆ ಭಗವಂತನಾದರೋ ಎಲ್ಲವನ್ನೂ ಬಲ್ಲವನಾಗಿದ್ದಾನೆ, ಇದರ ಪರಿಣಾಮವು ನಮಗೆ ಶುಭವೇ ಆಗುವುದು ಎಂದು ತಿಳಿಯುತ್ತಾನೆ. ಸೂಕ್ಷ್ಮವಾಗಿ ವಿಚಾರ ಮಾಡಿ ನೋಡಿದಾಗ ಕಾಮನೆಯೇ ಸಿದ್ಧವಾಗುತ್ತದೆ. ಆದ್ದರಿಂದ ಇಂತಹ ಕಾಮನೆಯನ್ನೂ ಇಟ್ಟುಕೊಳ್ಳಬಾರದು. ಫಲದ ಕಡೆಗೆ ಎಂದಿಗೂ ಗಮನವನ್ನು ಕೊಡಲೇ ಬಾರದು.<span class="char-style-override-8"> ‘ಕರ್ಮಣ್ಯೇವಾಧಿಕಾರಸ್ತೇ ಮಾ ಫಲೇಷುಕದಾಚನ’ </span>ನನಗೆ ಕೇವಲ ಕರ್ಮ ಮಾಡುವುದಕ್ಕೆ ಮಾತ್ರ ಅಧಿಕಾರವಿದೆ, ಫಲಕ್ಕೆ ಸರ್ವಥಾ ಇಲ್ಲ, ಹೀಗಿರುವಾಗ ಅನಧಿಕಾರ ಚೇಷ್ಟೆ ಮಾಡುವುದೂ ತಪ್ಪೇ ಆಗಿದೆ ಎಂದು ತಿಳಿಯಬೇಕು. ಮೇಲೆ ಹೇಳಿದ ವಿವೇಚನೆಗನುಸಾರವಾಗಿ ಸಾಧನೆ ಮಾಡುವುದರಿಂದ ಬೇಗನೇ ಪರಮಾತ್ಮನ ಪ್ರಾಪ್ತಿಯಾಗುತ್ತದೆ.<span></span></p>


<p class="Page-Break"> </p>
<p class="Chapter-Heading" id="toc_marker-7">ಸತ್ಯನಿಷ್ಠೆಯಿಂದ ಭಗವತ್ಪ್ರಾಪ್ತಿ</p>
<p class="Text">ಭಗವಂತನು ಗೀತೆಯ ಹದಿನೇಳನೇ ಅಧ್ಯಾಯದ ಇಪ್ಪತ್ಮೂರನೇ ಶ್ಲೋಕದಲ್ಲಿ ಹೇಳಿದ್ದಾನೆ —</p>
<p class="Shlok">ಓಂ ತತ್ಸದಿತಿ ನಿರ್ದೇಶೋ ಬ್ರಹ್ಮಣಸ್ತ್ರಿವಿಧಃ ಸ್ಮೃತಃ ।</p>
<p class="Shlok">ಬ್ರಾಹ್ಮಣಾಸ್ತೇನ ವೇದಾಶ್ಚ ಯಜ್ಞಾಶ್ಚ ವಿಹಿತಾಃ ಪುರಾ ॥</p>
<p class="Text">‘ಓಂ ತತ್, ಸತ್, - ಹೀಗೆ ಈ ಮೂರು ಪ್ರಕಾರದ ಸಚ್ಚಿದಾನಂದಘನ ಬ್ರಹ್ಮದ ಹೆಸರನ್ನು ಕೇಳಿದ್ದಾರೆ, ಅದರಿಂದಲೇ ಸೃಷ್ಟಿಯ ಆದಿಕಾಲದಲ್ಲಿ ಬ್ರಾಹ್ಮಣ ಮತ್ತು ವೇದಗಳು ಹಾಗೂ ಯಜ್ಞಾದಿಗಳು ರಚಿಸಲಾದುವು.’</p>
<p class="Text">ಓಂ, ತತ್, ಸತ್, ಈ ಮೂರೂ ಪರಮಾತ್ಮನ ಹೆಸರುಗಳಾಗಿವೆ. ಇವುಗಳ ಪ್ರಯೋಗವನ್ನು ಯಾವ ಯಾವ ಸ್ಥಾನಗಳಲ್ಲಿ ಮಾಡಬೇಕು ಎಂಬ ವಿಷಯವನ್ನು ಗೀತೆಯಲ್ಲಿ ತಿಳಿಸಲಾಗಿದೆ. ಇಲ್ಲಿ ಇವುಗಳ ಪೈಕಿ ‘ಸತ್’ ವಿಷಯದಮೇಲೆ ಸ್ವಲ್ಪ ವಿಚಾರ ಮಾಡಲಾಗುತ್ತದೆ. ‘ಸತ್’ ಸಾಕ್ಷಾತ್ ಪರಮಾತ್ಮನ ಹೆಸರಾಗಿದೆ ಮತ್ತು ಪರಮಾತ್ಮನ ಸ್ವರೂಪವೂ ‘ಸತ್’ ಆಗಿದೆ. ‘ಸತ್’ ನ ಪ್ರಯೋಗ ಮಾಡುತ್ತ ಭಗವಂತನು ಗೀತೆಯಲ್ಲಿ ಹೇಳುತ್ತಾನೆ —</p>
<p class="Shlok">ಸದ್ಭಾವೇ ಸಾಧುಭಾವೇ ಚ ಸದಿ ತ್ಯೇತತ್ಪ್ರಯುಜ್ಯತೇ ।</p>
<p class="Shlok">ಪ್ರಶಸ್ತೇ ಕರ್ಮಣಿ ತಥಾ ಸಚ್ಛಬ್ದಃ ಪಾರ್ಥ ಯುಜ್ಯತೇ ॥ </p>
<p class="TXT-Right">(17/26)</p>
<p class="Text">‘ಸತ್ - ಈ ಪ್ರಕಾರವಾಗಿ ಈ ಪರಮಾತ್ಮನ ಹೆಸರು ಸತ್ಯ-ಭಾವದಲ್ಲಿ ಮತ್ತು ಶ್ರೇಷ್ಠಭಾವದಲ್ಲಿ ಪ್ರಯೋಗಿಸಲ್ಪಡುತ್ತದೆ ಹಾಗೂ ಹೇ ಪಾರ್ಥ! ಉತ್ತಮ ಕರ್ಮದಲ್ಲಿಯೂ ‘ಸತ್’ ಶಬ್ದದ ಪ್ರಯೋಗ ಮಾಡಲಾಗುತ್ತದೆ’.</p>
<p class="Shlok">ಯಜ್ಞೇ ತಪಸಿ ದಾನೇ ಚ ಸ್ಥಿತಿಃ ಸದಿತಿ ಚೋಚ್ಯತೇ ।</p>
<p class="Shlok">ಕರ್ಮ ಚೈವ ತದರ್ಥೀಯಂ ಸದಿತ್ಯೇವಾಭಿಧೀಯತೇ ॥</p>
<p class="TXT-Right">(17/27)</p>
<p class="Text">‘ಯಜ್ಞ, ತಪ ಮತ್ತು ದಾನದಲ್ಲಿ ಯಾವ ಸ್ಥಿತಿ ಇದೆಯೋ, ಅದೂ ಸಹ ‘ಸತ್’ ಈ ಪ್ರಕಾರವಾಗಿ ಹೇಳಲ್ಪಡುತ್ತದೆ ಮತ್ತು ಆ ಪರಮಾತ್ಮನಿಗಾಗಿ ಮಾಡಲಾದ ಕರ್ಮವು ನಿಶ್ಚಯಪೂರ್ವಕವಾಗಿ ಸತ್-ಹೀಗೆಂದು ಹೇಳಲಾಗುತ್ತದೆ.’</p>
<p class="Text">‘ಸದ್ಭಾವೇ ಸಾಧುಭಾವೇ ಚ’ - ‘ಸತ್’ ಶಬ್ದವನ್ನು ಭಾವದಲ್ಲಿ ಎಂದರೆ ಅಸ್ತಿತ್ವದಲ್ಲಿ ಮತ್ತು ಸಾಧುಭಾವದಲ್ಲಿ ಎಂದರೆ ಶ್ರೇಷ್ಠಭಾವದಲ್ಲಿ ಪ್ರಯೋಗ ಮಾಡಲಾಗುತ್ತದೆ. ‘ಸತ್’ ಶಬ್ದದ ಪ್ರಯೋಗವು ಪರಮಾತ್ಮನ ಸ್ವರೂಪದ ವಿಷಯದಲ್ಲಿ ಮಾಡಲಾಗಿದೆ, ಏಕೆಂದರೆ ಪರಮಾತ್ಮನ ಸ್ವರೂಪವು ಸತ್ ಆಗಿದೆ- ಭಾವರೂಪವಾಗಿದೆ. ಗೀತೆಯಲ್ಲಿ ಹೇಳಿದ್ದಾನೆ- <span class="char-style-override-8">ನಾಸತೋ ವಿದ್ಯತೇ ಭಾವೋ ವಿದ್ಯತೇ ಸತಃ </span>(2/16) ‘ಅಸತ್ ವಸ್ತುವಿಗೆ ಇರುವಿಕೆ ಇಲ್ಲ ಮತ್ತು ಸತ್ಗೆ ಅಭಾವವಿಲ್ಲ’</p>
<p class="Text">ಈ ಸಿದ್ಧಾಂತದ ಪ್ರಕಾರ ಪರಮಾತ್ಮನು ಸತ್ ಸ್ವರೂಪನಾಗಿದ್ದಾನೆ, ಅವನ ಅಭಾವ ಎಂದಿಗೂ ಆಗುವುದಿಲ್ಲ; ಅದಕ್ಕಾಗಿ ‘ಸತ್’ ಶಬ್ದವು ಪರಮಾತ್ಮನ ಸ್ವರೂಪದ ವಾಚಕವಾಗಿದೆ. ಹೃದಯದ ಉತ್ತಮ ಭಾವ-ಶ್ರೇಷ್ಠ ಭಾವವನ್ನು ಸದ್ಭಾವ ಎನ್ನುತ್ತಾರೆ ಹಾಗೂ ಶ್ರೇಯಸ್ಸನ್ನುಂಟುಮಾಡುವ ಎಷ್ಟು ಉತ್ತಮ ಕ್ರಿಯೆ ಸಾಧನಗಳಿವೆಯೋ -ಅವನ್ನೂ ಕೂಡ ‘ಸತ್’ ಎಂದು ಹೇಳಲಾಗಿದೆ; ‘ಪ್ರಶಸ್ತಿ ಕರ್ಮಣಿ’- ಎನ್ನುವುದರಿಂದ ಈ ಮಾತು ತಿಳಿಸಲಾಗಿದೆ. ಅಂದರೆ ‘ಸತ್’ ಶಬ್ದವು ಸದ್ಭಾವದಲ್ಲಿ (ಅಸ್ತಿತ್ವದಲ್ಲಿ), ಪರಮಾತ್ಮನ ಸ್ವರೂಪ-ವಿಷಯದಲ್ಲಿ ಮತ್ತು ಶ್ರೇಷ್ಠ ಭಾವದಲ್ಲಿ ಹಾಗೂ ಉತ್ತಮ ಕರ್ಮಗಳಲ್ಲಿ ಪ್ರಯುಕ್ತ ಮಾಡಲಾಗುತ್ತದೆ. </p>
<p class="Text">ವಿನಾಶವಾಗುವ ವಸ್ತುವನ್ನು ಅಸತ್ತೆಂದೂ ಮತ್ತು ವಿನಾಶವಾಗದೆ ಇರುವ ವಸ್ತುವನ್ನು ಸತ್ತೆಂದೂ ನಾವುಗಳು ನಮ್ಮ ಹೃದಯದಲ್ಲಿ ತಿಳಿದುಕೊಳ್ಳಬೇಕು. ಸತ್ ಪರಮಾತ್ಮನ ನಾಮ ಮತ್ತು ಸ್ವರೂಪವಾಗಿದೆ, ಆದ್ದರಿಂದ ಪರಮಾತ್ಮನು ನಿತ್ಯ ಸತ್ ಆಗಿದ್ದಾನೆ. ಪರಮಾತ್ಮನಿದ್ದಾನೆಂದು ನಾವು ವಿಶ್ವಾಸವಿಡಬೇಕು. ನಂತರ ಪರಮಾತ್ಮನ ಸ್ವರೂಪವೆಂತಹುದೆಂದು ಸ್ವಯಂ ಪರಮಾತ್ಮನೇ ತಿಳಿಸುತ್ತಾನೆ. ಯಾವಾಗ ಪರಮಾತ್ಮನ ಪ್ರಾಪ್ತಿಯಾಗಿಬಿಡುವುದೋ, ಆಗ ಪರಮಾತ್ಮನ ಸ್ವರೂಪ ವೇನೆಂಬುದರ ಯಥಾರ್ಥ ಜ್ಞಾನವಾಗುವುದು. ಎಲ್ಲಿಯವರೆಗೆ ಪರಮಾತ್ಮನ ಪ್ರಾಪ್ತಿಯಾಗುವುದಿಲ್ಲವೋ, ಅಲ್ಲಿಯವರೆಗೆ ನಾವು ಭಗವಂತನ ಸಾಕಾರ ಅಥವಾ ನಿರಾಕಾರ, ಸಗುಣ ಅಥವಾ ನಿರ್ಗುಣ ಸ್ವರೂಪದ ಧ್ಯಾನ ಮಾಡುತ್ತೇವೆಯೋ, ಅದನ್ನು ಶಾಸ್ತ್ರಗಳ ಮತ್ತು ಮಹಾತ್ಮರುಗಳ ವಚನಗಳ ಆಧಾರದ ಮೇಲೆಯೇ ಮಾಡುತ್ತೇವೆ; ಆದರೆ ವಾಸ್ತವದಲ್ಲಿ ಪರಮಾತ್ಮನ ಸ್ವರೂಪವೇನಿದೆಯೋ ಅದು ನಾವು ಧ್ಯಾನ ಮಾಡುವುದಕ್ಕಿಂತ ಅಥವಾ ತಿಳಿಯುವುದಕ್ಕಿಂತ ಬಹಳವಾಗಿ ವಿಲಕ್ಷಣವಾಗಿದೆ. ಆದರಿಂದ ಎಲ್ಲಿಯವರೆಗೆ ಪರಮಾತ್ಮನ ಯಥಾರ್ಥ ಸ್ವರೂಪದ ಅನುಭವವನ್ನು ನಾವು ಪಡೆಯಲಾರೆವು. ಆದ್ದರಿಂದ ‘ಭಗವಂತನಿದ್ದಾನೆ’ ಎಂದು ವಿಶ್ವಾಸವಿಡುವುದೇ ನಮಗೆ ಸಾಕಾಗುತ್ತದೆ. ಈ ವಿಶ್ವಾಸ ಉಂಟಾದ ಮೇಲೆ ನಮಗೆ ಭಗವಂತನ ಪ್ರಾಪ್ತಿ ಅವಶ್ಯವಾಗಿ ಆಗಬಲ್ಲದು. ಯಾವಾಗ ಭಗವಂತನ ಮೇಲೆ ನಮಗೆ ವಿಶ್ವಾಸವುಂಟಾಗುವುದೋ ಮತ್ತು ನಮ್ಮ ಹೃದಯದಲ್ಲಿ ಭಗವಂತನಿದ್ದಾನೆಂಬ ನಿಶ್ಚಯವಾಗುವುದೋ ಆಗ ನಮ್ಮ ಎಲ್ಲ ಕ್ರಿಯೆಗಳು ಸತ್ ಮತ್ತು ಸಾತ್ವಿಕವಾಗತೊಡಗುವುವು. ಇದು ಇದರ ಒರೆಗಲ್ಲಾಗಿದೆ; ಏಕೆಂದರೆ ಭಗವಂತನಿದ್ದಾನೆಂಬ ವಿಶ್ವಾಸ ನಮಗೆ ಉಂಟಾದಾಗ ಭಗವಂತನನ್ನು ನೋಡುತ್ತಿದ್ದು ನಾವು ಅಸತ್ ಕಾರ್ಯವನ್ನು ಹೇಗೆ ಮಾಡಬಲ್ಲೆವು? ಒಂದು ವೇಳೆ ಮಾಡುತ್ತೇವಾದರೆ ಭಗವಂತನಲ್ಲಿ ನಮಗೆ ವಿಶ್ವಾಸವೆಲ್ಲಿ ಬಂತು? ಭಗವಂತನಲ್ಲಿ ಯಾರಿಗೆ ವಿಶ್ವಾಸವುಂಟಾಗುತ್ತದೆಯೋ, ಅವರ ಮೂಲಕ ಭಗವಂತನ ಆಜ್ಞೆಗೆ ವಿರುದ್ಧವಾಗಿ ಯಾವುದೇ ಕ್ರಿಯೆಯಾ ಆಗಲಾರದು. ಅವನ ಎಲ್ಲ ಕ್ರಿಯೆಗಳು ಭಗವಂತನ ಆಜ್ಞಾನುಸಾರವಾಗಿಯೇ ಆಗುತ್ತಿರುತ್ತವೆ. ಯಾವಾಗ ನಮಗೆ ಭಗವಂತನು ಎಲ್ಲೆಡೆ ಇದ್ದಾನೆ, ನಾವು ಏನನು ಮಾಡುತ್ತೇವೋ, ಭಗವಂತನು ನೋಡುತ್ತಿದ್ದಾನೆ, ಏನನ್ನು ಹೇಳುತ್ತೇವೆಯೋ, ಎಲ್ಲವನ್ನು ಭಗವಂತನು ಕೇಳುತ್ತಿದ್ದಾನೆ ಎಂಬ ತಿಳುವಳಿಕೆ ಇದ್ದಾಗ ಹೇಳಿ ನೋಡುವಾ ನಾವು ಭಗವಂತನ ವಿರುದ್ಧ ಹೇಗೆ ಮಾತಾಡುವೆವು, ಯಾವುದೇ ಕಾರ್ಯವನ್ನು ಹೇಗೆ ಮಾಡುವೆವು? ಆದ್ದರಿಂದ ಇದಕ್ಕಾಗಿ ನಾವು ಭಗವಂತನ ನಾಮ ಮತ್ತು ರೂಪಕ್ಕೆ ಶರಣಾಗಬೇಕು. ಸತ್ ಎಂಬ ನಾಮವಿರುವ ಆ ಭಗವಂತನ ನಾಮವನ್ನು ಸದಾ ನೆನಪಿಡುವುದು ಭಗವಂತ ನಾಮಕ್ಕೆ ಶರಣಾಗುವುದಾಗಿದೆ ಹಾಗೂ ಭಗವಂತನ ‘ಸತ್’ ಸ್ವರೂಪವನ್ನು ಪ್ರತಿಕ್ಷಣ ನೆನಪಿಡುವುದು ಭಗವಂತನ ಸ್ವರೂಪಕ್ಕೆ ಶರಣಾಗುವುದಾಗಿದೆ. ಈ ಪ್ರಕಾರದಿಂದ ಭಗವಂತನ ನಾಮ-ರೂಪಕ್ಕೆ ಶರಣಾಗುವವರಿಗೆ ಭಗವಂತನು ಎಲ್ಲ ಕಡೆ ಇದ್ದಾನೆಂಬ ಜ್ಞಾನ ಸದಾ ಇರುತ್ತದೆ. ಭಗವಂತನ ಸ್ವರೂಪವೆಂತಹುದು ಎಂಬ ಜ್ಞಾನವಿಲ್ಲದಿದ್ದರೂ ಅವನಿಗೆ ಭಗವಂತನ ಪ್ರಾಪ್ತಿ ಉಂಟಾಗುತ್ತದೆ; ಏಕೆಂದರೆ ಭಗವಂತನಿದ್ದಾನೆಂಬ ನಿಶ್ಚಯ ಅವನ ಹೃದಯದಲ್ಲಿದೆ. ಅವನ ಇರುವಿಕೆ ಸರ್ವತ್ರ ಮತ್ತು ಸರ್ವಕಾಲದಲ್ಲಿದೆ ಭಗವಂತನಿಲ್ಲದಿರುವಂತಹ ಯಾವ ಜಾಗವೂ ಇಲ್ಲ. ಅವನಿಲ್ಲದಿರುವ ಯಾವ ಕಾಲವೂ ಇಲ್ಲ. ಭಗವಂತನು ಸರ್ವತ್ರ ಇದ್ದಾನೆ, ನಿತ್ಯನಾಗಿದ್ದಾನೆ. ಭಗವಂತನು ಯಾವ ಪ್ರಕಾರದಿಂದ ಎಲ್ಲೆಡೆ ಇದ್ದಾನೆ ಎಂಬುದಕ್ಕೆ ಗೀತೆಯ ಹದಿಮೂರನೇ ಅಧ್ಯಾಯದ ಹದಿಮೂರನೇ ಶ್ಲೋಕದ ಅರ್ಥವನ್ನು ತಿಳಿದುಕೊಳ್ಳಬೇಕು.</p>
<p class="Shlok">ಸರ್ವತಃಪಾಣಿಪಾದಂ ತತ್ಸರ್ವತೋಽಕ್ಷಿಶಿರೋಮುಖಮ್ । </p>
<p class="Shlok">ಸರ್ವತಃ ಶ್ರುತಿಮಲ್ಲೋಕೇ ಸರ್ವಮಾವೃತ್ಯ ತಿಷ್ಠತಿ ॥</p>
<p class="Text">‘ಅವನು ಎಲ್ಲ ಕಡೆ ಕೈ-ಕಾಲುಗಳನ್ನುಳ್ಳವನು, ಎಲ್ಲ ಕಡೆ ಕಣ್ಣು, ತಲೆ ಮತ್ತು ಮುಖವುಳ್ಳವನು ಹಾಗೂ ಎಲ್ಲ ಕಡೆ ಕಿವಿಯುಳ್ಳವನು; ಏಕೆಂದರೆ ಅವನು ಪ್ರಪಂಚದಲ್ಲಿ ಎಲ್ಲವನ್ನೂ ವ್ಯಾಪಿಸಿ ಸ್ಥಿತನಾಗಿದ್ದಾನೆ.’ ‘ಪರಮಾತ್ಮನು ಪ್ರಪಂಚದಲ್ಲಿ ಎಲ್ಲವನ್ನೂ ವ್ಯಾಪಿಸಿ ಸ್ಥಿತನಾಗಿದ್ದಾನೆ’ ಎಂಬ ಜ್ಞಾನವಿರುವುದಿಂದ ಅವನಿಗೆ ಬಹಳ ಬೇಗನೇ ಪರಮಾತ್ಮನ ಪ್ರಾಪ್ತಿಯಾಗುತ್ತದೆ. ಎಲ್ಲೆಡೆ ಅವನಿಗೆ ಕೈಗಳಿವೆ-ಹೀಗೆ ಹೇಳುವುದರ ಅಭಿಪ್ರಾಯವು ನಾವು ಏನನ್ನೆಲ್ಲವನ್ನು ಭಗವಂತನಿಗೆ ಸಮರ್ಪಣೆ ಮಾಡುತ್ತೇವೆಯೋ, ಅದನ್ನು ಭಗವಂತನು ಎಲ್ಲ ಕಡೆಗಳಿಂದ ಸ್ವೀಕರಿಸುತ್ತಾನೆ; ಏಕೆಂದರೆ ಅವನ ಕೈಗಳು ವ್ಯಾಪಕವಾಗಿವೆ, ಏಕದೇಶೀಯವಲ್ಲ. ಎಲ್ಲ ಕಡೆ ಅವನ ಚರಣಗಳಿವೆ-ಹೀಗೆ ಹೇಳುವ ಅಭಿಪ್ರಾಯವು- ನಾವು ಯಾವಾಗ ಎಲ್ಲಿ ಭಗವಂತನ ಚರಣಗಳಿಗೆ ನಮಸ್ಕರಿಸುತ್ತೇವೆಯೋ, ಅದನ್ನು ಭಗವಂತನು ಅಲ್ಲಿಯೇ ಸ್ವೀಕಾರ ಮಾಡುತ್ತಾನೆ; ಏಕೆಂದರೆ ಅವನ ಚರಣಗಳು ಎಲ್ಲೆಲ್ಲಿಯಾ ಇವೆ, ಏಕದೇಶೀಯವಲ್ಲ. ಹಸ್ತಗಳು ಹೇಗೆ ವ್ಯಾಪಕವಾಗಿವೆಯೋ, ಚರಣಗಳೂ ಹಾಗೆಯೇ ವ್ಯಾಪಕವಾಗಿವೆ. ಎಲ್ಲ ಜಾಗಗಳಲ್ಲಿ ಭಗವಂತನ ನೇತ್ರಗಳಿವೆ-ಹೀಗೆ ಹೇಳವುದರ ಅಭಿಪ್ರಾಯವು, ನಾವು ಏನನ್ನು ಮಾಡುತ್ತೆದ್ದೇವೋ, ಅದೆಲ್ಲವನ್ನೂ ಭಗವಂತನು ನೋಡುತ್ತಿದ್ದಾನೆ; ಏಕೆಂದರೆ ಭಗವಂತನ ನೇತ್ರಗಳು ಎಲ್ಲ ಕಡೆ ವ್ಯಾಪಕವಾಗಿವೆ. ಇಂತಹ ಭಾವಗಳು ನಮಗೆ ಉಂಟಾದಾಗ ನಮ್ಮಿಂದ ಯಾವುದೇ ಕೆಟ್ಟಕೆಲಸವಾಗುವುದಿಲ್ಲ- ಎಂದರೆ ಭಗವಂತನ ಆಜ್ಞೆಗೆ ವಿರುದ್ಧವಾದ ಯಾವುದೇ ಕಾರ್ಯ ನಡೆಯುವುದಿಲ್ಲ. ಎಲ್ಲ ಕಡೆ ಭಗವಂತನ ತಲೆ ಇದೆ- ಹೀಗೆ ಹೇಳುವ ಅಭಿಪ್ರಾಯವು, ನಾವು ಯಾವ ಪತ್ರ-ಪುಷ್ಟಾದಿಗಳನ್ನು ಭಗವಂತನನ್ನು ಭಾವಿಸಿ ಎಲ್ಲೆಲ್ಲಿ, ಅರ್ಪಿಸುತ್ತೇವೆಯೋ, ಅವೆಲ್ಲ ಭಗವಂತನ ಮುಖವಿದೆ ಈ ಮಾತಿನ ಅಭಿಪ್ರಾಯವು- ಭಗವಂತನ ಮುಖವು ಎಲ್ಲೆಡೆ ವ್ಯಾಪಿಸಿದೆ, ಆದ್ದರಿಂದ ಏನೆಲ್ಲವನ್ನು ನೈವೇದ್ಯದ ರೂಪದಲ್ಲಿ ನಾವು ಭಗವಂತನಿಗೆ ಪ್ರೇಮದಿಂದ ಅರ್ಪಿಸುತ್ತೇವೆಯೋ, ಅವೆಲ್ಲವನ್ನು ಭಗವಂತನು ಸ್ವಯಂ ತಾನೇ ತಿನ್ನುತ್ತಾನೆ. ಗೀತೆಯಲ್ಲಿ ಹೇಳಿದೆ —</p>
<p class="Shlok">ಪತ್ರಂ ಪುಷ್ಪಂ ಫಲಂ ತೋಯಂ ಯೋ ಮೇ ಭಕ್ತ್ಯಾ ಪ್ರಯಚ್ಛತಿ । </p>
<p class="Shlok">ತದಹಂ ಭಕ್ತ್ಯುಪಹತಮಶ್ನಾಮ ಪ್ರಯತಾತ್ಮನಃ ॥ </p>
<p class="TXT-Right">(9/26)</p>
<p class="Text">‘ಯಾವುದೇ ಭಕ್ತನು ನನಗೆ ಪ್ರೇಮದಿಂದ ಪತ್ರ, ಪುಷ್ಪ, ಫಲ, ಜಲಾದಿಗಳನ್ನು ಅರ್ಪಿಸುತ್ತಾನೋ, ಆ ಶುದ್ಧ-ಬುದ್ಧಿಯುಳ್ಳ ನಿಷ್ಕಾಮ ಪ್ರೇಮಿ ಭಕ್ತನಿಂದ ಪ್ರೇಮ ಪೂರ್ವಕವಾಗಿ ಅರ್ಪಿಸಲ್ಪಟ್ಟು ಪತ್ರ-ಪುಷ್ಪಾದಿಗಳನ್ನು ನಾನು ಸಗುಣರೂಪದಿಂದ ಪ್ರಕಟಗೊಂಡು ಪ್ರೀತಿಯಿಂದ ತಿನ್ನುತ್ತೇನೆ.’</p>
<p class="Text">ಇದರಿಂದ ಭಗವಂತನು ಎಲ್ಲೆಡೆ ಇದ್ದಾನೆ ಮತ್ತು ಅವನ ಮುಖವೂ ಎಲ್ಲೆಡೆ ಇದೆಯೆಂಬ ಮಾತು ಸಿದ್ಧವಾಯಿತು. ಎಲ್ಲ ಕಡೆ ಅವನ ಕಿವಿಗಳಿವೆ- ಈ ಮಾತಿನ ಅಭಿಪ್ರಾಯವು ಭಗವಂತನ ಕಿವಿಗಳು ವ್ಯಾಪಕವಾಗಿವೆ, ಏಕದೇಶಿಯವಾಗಿಲ್ಲ. ನಾವು ಎಲ್ಲಿಯಾದರೂ ಏನನ್ನಾದರೂ ಮಾತಾಡಿದರೆ ಭಗವಂತನು ಅಲ್ಲಿಯೇ ಕೇಳುತ್ತಾನೆ. ಭಗವಂತನು ಎಲ್ಲವನ್ನೂ ಆವರಿಸಿ ಎಲ್ಲ ಕಡೆ, ಎಲ್ಲ ಜಾಗಗಳಲ್ಲಿ ಇದ್ದಾನೆ ಎಂಬುದರ ಅಭಿಪ್ರಾಯವು, ಭಗವಂತನಿಲ್ಲದಿರುವಂತಹ ಅಣುಮಾತ್ರ ಜಾಗವೂ ಇಲ್ಲ. ಇದನ್ನು ಅರಿತು ನಾವು ಸದಾ ನಿರ್ಭಯರಾಗಿರಬೇಕು. ನಮ್ಮ ಪ್ರಭುವು ಎಲ್ಲೆಲ್ಲಿಯಾ ಇರುವಾಗ ನಮಗೆ ಯಾತರ ಭಯವಿದೆ? ಹೀಗೆ ತಿಳಿಯುವವನ ಹೃದಯದಲ್ಲಿ ನಿರ್ಭಯತೆ ಮತ್ತು ಧೈರ್ಯ ಬಂದು ಬಿಡುತ್ತದೆ. ಇದಾದನಂತರ ಅವನು ಅತಿದೊಡ್ಡ ವಿಪತ್ತು ಬಂದರೂ ಹೆದರುವುದಿಲ್ಲ, ಏಕೆಂದರೆ ಭಗವಂತನು ಅವನ ಬಳಿ ಸದಾ ಇರುತ್ತಾನೆ. ಒಂದು ಅಥವಾ ಎರಡು ವರ್ಷ ವಯಸ್ಸಿನ ಚಿಕ್ಕ ಮಗು ತಾಯಿಯ ಮಡಿಲಲ್ಲಿ ಕುಳಿತುಕೊಂಡು ಹೆದರುವುದಿಲ್ಲ, ನಾನು ತಾಯಿಯ ತೊಡೆಯಲ್ಲಿ ಕುಳಿತಿದ್ದೇನೆ ಎಂದು ಅದು ತಿಳಿದಿರುತ್ತದೆ. ತಾಯಿಯ ಮಡಿಲಲ್ಲಿ ಕುಳಿತುಕೊಂಡ ಚಿಕ್ಕ ಮಗುವೂ ಹೆದರುವುದಿಲ್ಲ, ಹೀಗಿರುವಾಗ ನಮ್ಮನ್ನು ಚಿಕ್ಕ ಮಗುವಿಗಿಂತ ಹೆಚ್ಚು ತಿಳಿವಳಿಕೆಯುಳ್ಳವರೆಂದು ಪರಿಗಣಿಸುವ ನಾವು ಏಕೆ ಹೆದರಬೇಕು? ತಾಯಿಯ ಮಡಿಲಿಗಿಂತಲೂ ಭಗವಂತನ ಮಡಿಲು ಇನ್ನೂ ಹೆಚ್ಚು ಉತ್ತಮ ಮತ್ತು ನಿರ್ಭಯತೆಯನ್ನುಂಟು ಮಾಡುವುದಾಗಿದೆ. ಇಂತಹ ಪರಿಸ್ಥಿತಿಯಲ್ಲಿ ನಮಗೆ ಭಯವಾದರೂ ಏನಿದೆ? ಭಗವಂತನ ಎಲ್ಲ ಅಂಗಗಳು ಎಲ್ಲೆಡೆ ಇರುವಾಗ ಭಗವಂತನ ಮಡಿಲೂ ಸಹ ಎಲ್ಲ ಕಡೆ ಇದೆ. ಆದ್ದರಿಂದ ನಾನು ಭಗವಂತನ ಮಡಿಲಿನಲ್ಲಿದ್ದೇನೆಂದು ತಿಳಿಯುವ ಭಕ್ತನ ಹೃದಯದಲ್ಲಿ ನಿರ್ಭಯತೆ, ಗಂಭೀರತೆ, ವೀರತ್ವ, ಧೈರ್ಯ ಮುಂತಾದ ಅನೇಕ ಗುಣಗಳು ಬಂದು ಬಿಡುತ್ತವೆ. ಇದರಿಂದ ಅವನ ಹೃದಯದಲ್ಲಿ ಆತ್ಮಬಲ ಉಂಟಾಗಿ ಬಿಡುತ್ತದೆ. ಅವನು ಎಂದಿಗೂ ಯಾವ ಕಾರ್ಯವೇ ಆಗಲಿ ಇದನ್ನು ನಾನು ಮಾಡಲಾರೆನೆಂದು ತಿಳಿಯುವುದಿಲ್ಲ. ಅವನು ಎಂದೂ ಭಗವಂತನ ಆಜ್ಞೆಯನ್ನು ಮೀರುವುದಿಲ್ಲ. ಏನೆಲ್ಲವನ್ನು ಮಾಡುತ್ತಾನೋ ಭಗವಂತನ ಆಜ್ಞಾನುಸಾರವಾಗಿಯೇ ಮಾಡುತ್ತಾನೆ, ಆದ್ದರಿಂದ ಅವನಿಗೆ ಯಮರಾಜನ ಭಯವೂ ಇರುವುದಿಲ್ಲ; ಏಕೆಂದರೆ ಅವನಿಗೆ ದಂಡವಿಧಿಸುವ ಸಾಮರ್ಥ್ಯ ಯಮರಾಜನಿಗೂ ಇರುವುದಿಲ್ಲ. ಅಪರಾಧ ಮಾಡಲಾದನಂತರವೇ ಯಮರಾಜನು ದಂಡಿಸಬಲ್ಲವನು. ಹಿಂದೆ ಮಾಡಲಾದ ಅಪರಾಧದ ಸ್ವರೂಪವಾಗಿ ಅವನಿಗೆ ಪ್ರಾಪ್ತವಾಗುವ ದುಃಖಾದಿಗಳನ್ನು ಭಗವಂತನ ಮಂಗಳ ವಿಧಾನ ಮತ್ತು ಪ್ರಸಾದವೆಂದು ತಿಳಿದು ನಗುನಗುತ್ತ ಪ್ರಸನ್ನತೆಯಿಂದ ಸ್ವೀಕಾರ ಮಾಡುತ್ತಾನೆ.</p>
<p class="Text">ಭಗವಂತನಿಗೆ ಎಲ್ಲೆಡೆ ಹಸ್ತ, ಪಾದ, ಕರ್ಣ ಮುಂತಾದುವುಗಳಿವೆ ಎಂಬ ಮಾತು ಮೇಲೆ ಹೇಳಲಾಗಿದೆ. ಹಾಗಾದರೆ ಎಲ್ಲ ಪ್ರಾಣಗಳ ಇಂದ್ರಿಯಗಳ ಭಗವಂತನ ಇಂದ್ರಿಯಗಳಾಗಿವೆಯೇ ಅಂದರೆ ಎಲ್ಲರ ಕಣ್ಣುಗಳು ಭಗವಂತನ ಕಣ್ಣುಗಳೇ ಮತ್ತು ಎಲ್ಲರ ಕಿವಿಗಳು ಭಗವಂತನ ಕಿವಿಗಳಾಗಿವೆಯೆ? ಮುಂತಾ ತಿಳಿಯುವುದೂ ಸರಿಯಾಗಿದೆ, ಆದರೆ ಇಷ್ಟೇ ಅಲ್ಲ, ಇದಲ್ಲದೆ ಇದಕ್ಕಿಂತಲೂ ಇನ್ನೂ ವಿಶೇಷವಾದ ಮಾತು ಇದೆ. ಭಗವಂತನ ಇಂದ್ರಿಯಗಳು ಸರ್ವತ್ರವ್ಯಾಪಿಸಿವೆ, ಪ್ರಾಣಿಗಳ ಇಂದ್ರಿಯಗಳಂತೆ ಏಕದೇಶೀಯವಲ್ಲ. ಗೀತೆಯಲ್ಲಿ ತಿಳಿಸಲಾಗಿದೆ —</p>
<p class="Shlok">ಸರ್ವೇಂದ್ರಿಯಗುಣಾಂಭಾಸಂ ಸರ್ವೇಂದ್ರಿಯವಿವರ್ಜಿತಮ್ ।</p>
<p class="TXT-Right">(13/18)</p>
<p class="Text">‘ಅವನು ಎಲ್ಲ ಇಂದ್ರಿಯಗಳ ವಿಷಯಗಳನ್ನು ಬಲ್ಲವನಾಗಿದ್ದಾನೆ, ಆದರೆ ವಾಸ್ತವದಲ್ಲಿ ಎಲ್ಲ ಇಂದ್ರಿಯಗಳಿಂದ ರಹಿತನಾಗಿದ್ದಾನೆ.’</p>
<p class="Text">ಆದ್ದರಿಂದ ಕಣ್ಣು, ಕೈ, ಕಾಲು, ಕಿವಿ ಮುಂತಾದ ಇಂದ್ರಿಯಗಳ ಏನು ವರ್ಣನೆ ಮಾಡಲಾಗಿದೆಯೋ, ಅದು ಪ್ರಾಣಿಗಳ ಇಂದ್ರಿಯಗಳಂತೆ ಅವನಿಗೆ ಇಂದ್ರಿಯಗಳಿಲ್ಲ. ಅವನ ಇಂದ್ರಿಯಗಳು ಎಲ್ಲ ಕಡೆ ವ್ಯಾಪಕವಾಗಿವೆ, ನಿರಾಕಾರವಾಗಿವೆ. ಅವನು ಇಂದ್ರಿಯಗಳ ವಿಷಯದ ಅನುಭವವನ್ನು ಎಲ್ಲ ಜಾಗಗಳಲ್ಲಿರುತ್ತ ಮಾಡುತ್ತಾನೆ. ಒಂದು ಇಂದ್ರಿಯವು ಎಲ್ಲ ಕಡೆ ಹೇಗೆ ಇರಬಲ್ಲದು ಎಲ್ಲಿ ಹಸ್ತವಿದೆಯೋ ಅಲ್ಲಿ ಪಾದವಿಲ್ಲ, ಎಲ್ಲಿ ಪಾದವಿದೆಯೋ ಅಲ್ಲಿ ಹಸ್ತವಿಲ್ಲ ಎಂದು ಒಂದು ವೇಳೆ ಹೇಳಿದರೆ — ಅದು ಸರಿ! ಆದರೆ ಅವನ ವಿಲಕ್ಷಣತೆ ಅಲೌಕಿಕವಾದುದು. ನಿರಾಕಾರರೂಪದಿಂದ ಅವನಿಗೆ ಎಲ್ಲಕಡೆ ಹಸ್ತ, ಎಲ್ಲ ಕಡೆ ಪಾದ, ಎಲ್ಲ ಕಡೆ ಕಣ್ಣು, ಮುಂತಾದ ಇಂದ್ರಿಯಗಳಿವೆ ಮತ್ತು ಅವನು ಸ್ವಯಂ ಸರ್ವತ್ರ ವ್ಯಾಪಿಸಿದ್ದಾನೆ. ಇದು ಹೇಗೆ? ಹೇಗೆಂದರೆ ತಂತಿಯಲ್ಲಿ ವಿದ್ಯುತ್ ಇರುವಂತೆ ವಿದ್ಯುತ್ ಬೀಸಣಿಗೆಯ ಮೂಲಕ ಗಾಳಿಯ ಶಕ್ತಿ ಎಲ್ಲೆಡೆ ಇದೆಯೋ, ರೇಡಿಯೋ ಮುಂತಾದುವುಗಳ ಮೂಲಕ ಶಬ್ದ-ಶಕ್ತಿ ಎಲ್ಲೆಡೆ ಇದೆಯೋ, ಬಲದ (ಯಂತ್ರ ಮತ್ತು ರೈಲು ಮುಂತಾದುವುಗಳ ಚಲನೆ) ಶಕ್ತಿ ಎಲ್ಲೆಡೆ ಇದೆಯೋ. ಇಂತಹ ಶಕ್ತಿ ಇಂತಹ ಜಾಗದಲ್ಲಿಯೇ ಇದೆ ಎಂದಲ್ಲವೋ, ಅದರ ಶಕ್ತಿ ಎಲ್ಲೆಡೆ ವ್ಯಾಪಕವಾಗಿದೆ, ಆದರೆ ಕಣ್ಣುಗಳಿಗೆ ಕಾಣಿಸುವುದಿಲ್ಲ; ಇದೇ ಪ್ರಕಾರ ಇದಕ್ಕಿಂತಲೂ ಮಿಗಿಲಾಗಿ ಪರಮಾತ್ಮನ ಶಕ್ತಿ ಎಲ್ಲೆಡೆ ವ್ಯಾಪಕವಾಗಿದೆ, ಏಕೆಂದರೆ ಪರಮಾತ್ಮನಾದರೋ ವಿದ್ಯುತ್ ಮತ್ತು ಅಗ್ನಿಗಿಂತಲೂ ಸರ್ವಥಾ ವಿಲಕ್ಷಣ ಭಾವದಿಂದ ವಿಶೇಷರೂಪದಿಂದ ವ್ಯಾಪಕನಾಗಿದ್ದಾನೆ. ಯಾವ ಪ್ರಕಾರ ಎಲ್ಲ ಕಡೆಗಳಲ್ಲಿ ಸಮಾನ ಭಾವದಿಂದ ಇದ್ದ ಸಹ ವಿದ್ಯುತ್ತಿನ ಶಕ್ತಿ ತಂತಿಯಲ್ಲಿ ವಿಶೇಷರೂಪದಲ್ಲಿದೆಯೋ, ಅದೇ ಪ್ರಕಾರ ಪರಮಾತ್ಮನು ಎಲ್ಲ ಜಾಗಗಳಲ್ಲಿ ಸಮಾನ ಭಾವದಿಂದ ಇದ್ದೂಕೂಡ ಭಕ್ತನ ಹೃದಯದಲ್ಲಿ ವಿಶೇಷರೂಪದಿಂದ್ದಾನೆ. ಭಗವಂತನು ಎಲ್ಲೆಡೆ ಇದ್ದಾನೆ. ಎಲ್ಲ ಜಾಗಗಳಲ್ಲಿರುವುದರಿಂದ ಅವನ ಕೈ, ಕಾಲು ಮೊದಲಾದವುವೂ ನಿರಾಕಾರರೂಪದಿಂದ ಎಲ್ಲೆಲ್ಲೂ ವ್ಯಾಪಿಸಿವೆ. ಎಲ್ಲ ಕಡೆಗಳಲ್ಲಿ ಕೈ, ಕಾಲುಗಳಿರುವುದರ ಅಭಿಪ್ರಾಯವು-ಕೈ-ಕಾಲಿನ ಶಕ್ತಿ ಎಲ್ಲ ಜಾಗಗಳಲ್ಲಿದೆ ಎನ್ನುವುದಾಗಿದೆ. ನಮ್ಮ ಕಣ್ಣುಗಳು ನೇತ್ರೇಂದ್ರಿಯದ ಸ್ಥಾನ (ಗೋಲಕ)ವಾಗಿದೆ. ವಾಸ್ತವವಾಗಿ ನೋಡುವ ಶಕ್ತಿ ಏನಿದೆಯೋ ಅದೇ ನಿಜವಾಗಿ ನೇತ್ರೇಂದ್ರಿಯವಾಗಿದೆ, ಅದು ನಿರಾಕಾರವಾಗಿದೆ. ಈ ಕಣ್ಣುಗಳೇನು ಕಾಣಿಸುತ್ತವೆಯೋ, ನೋಡುವ ಇಂದ್ರಿಯದ ಸ್ಥಾನವಾದ್ದರಿಂದ ಇವುಗಳನ್ನು ‘ನೇತ್ರ’ ಎನ್ನುತ್ತಾರೆ. ನಾವು ಯಾವುದನ್ನು ಕಿವಿ ಎನ್ನುತ್ತೇವೆಯೋ, ವಾಸ್ತವವಾಗಿ ಅದು ಇಂದ್ರಿಯವಲ್ಲ. ಅದಾದರೋ ಕೇಳುವ ಇಂದ್ರಿಯದ ಸ್ಥಾನ (ಗೋಲಕ)ವಾಗಿದೆ. ಅದರಲ್ಲಿ ಕೇಳುವ ಶಕ್ತಿ ಏನಿದೆಯೋ ಅದು ಇಂದ್ರಿಯವಾಗಿದೆ; ಏಕೆಂದರೆ ಆ ಇಂದ್ರಿಯವು ನಷ್ಟವಾದಾಗ, ಕಿವಿಯ ಗೋಳಕ ಸ್ಥಿರವಾಗಿದ್ದರೂ, ಕೇಳಿಸುವುದಿಲ್ಲ. ಆದ್ದರಿಂದ ವಾಸ್ತವವಾಗಿ ಇಂದ್ರಿಯಗಳು ನಿರಾಕಾರವಾಗಿವೆ, ಇಂದ್ರಿಯಗಳ ಗೋಲಕಗಳು ಇಂದ್ರಿಯಗಳಲ್ಲ ಮತ್ತು ಭಗವಂತನ ಇಂದ್ರಿಯಗಳಾದರೋ ವಿಶೇಷವಾಗಿ ನಿರಾಕಾರರೂಪದಿಂದ ಸರ್ವತ್ರ ವ್ಯಾಪಕವೆಂದು ತಿಳಿಯಬೇಕು. ‘ಪರಮಾತ್ಮನು ಸದಾ-ಸರ್ವದಾ ಎಲ್ಲ ಕಡೆಗಳಲ್ಲಿ ಇದ್ದಾನೆ’ ಎಂಬ ಭಾವವು ಹೃದಯದಲ್ಲಿರುವುದು ಹಾಗೂ ನಾವು ಭಗವಂತನು ನಾಮ-ರೂಪವನ್ನು ಎಲ್ಲ ಸಮಯದಲ್ಲಿ ನೆನಪಿನಲ್ಲಿಡುತ್ತೇವೋ ಇದೇ ಭಗವಂತನಲ್ಲಿ ವಾಸ್ತವಿಕ ಶರಣಾಗುವುದಾಗಿದೆ; ಏಕೆಂದರೆ ಭಗವಂತ ನಾಮವೂ ಸತ್ ಆಗಿದೆ ಮತ್ತು ಭಗವಂತನ ಸ್ವರೂಪವೂ ಸತ್ ಆಗಿದೆ- ಈ ಪ್ರಕಾರ ನೆನಪಿಡುವುದರಿಂದ ನಮ್ಮ ಹೃದಯದ ಭಾವಗಳೂ ಸತ್ ಆಗುವುವು ಮತ್ತು ನಮ್ಮ ಬಾಹ್ಯ ಕ್ರಿಯೆಗಳೂ ಸತ್ ಆಗುವುವು. ಹೊರಗಿ ಕ್ರಿಯೆಯು ಒಳಗಿನ ಭಾವಕ್ಕನುಸಾರವಾಗಿ ಆಗುತ್ತದೆ ಮತ್ತು ಒಳಗಿನ ಭಾವವು ಬುದ್ಧಿಯ ನಿಶ್ಚಯಾನುಸಾರ ಆಗುತ್ತದೆ. ಭಗವಂತನಿದ್ದಾನೆ ಎಂಬ ದೃಢ ನಿಶ್ಚಯವು ನಮ್ಮ ಬುದ್ಧಿಯಲ್ಲಿ ಆದಾಗ ನಮ್ಮ ಹೃದಯದಲ್ಲಿರುವ ಎಲ್ಲ ಭಾವಗಳು ಪವಿತ್ರ, ಅಲೌಕಿಕ ಮತ್ತು ಉತ್ತಮವಾಗಿಬಿಡುವುವು. ಎಷ್ಟು ಉತ್ತಮ ಭಾವಗಳಿವೆಯೋ, ಅವುಗಳ ಹೆಸರು ‘ಸದ್ಭಾವ’- ಮತ್ತು ಎಷ್ಟು ಉತ್ತಮ ಕರ್ಮಗಳಿವೆಯೋ, ಅವುಗಳ ಹೆಸರು ‘ಸತ್ಕರ್ಮ’ ವೆಂದಾಗಿದೆ. ಇದಕ್ಕೆ ವಿಪರೀತವಾದುದನು, ‘ಅಸತ್’ ಎನ್ನುತ್ತಾರೆ. ಸತ್ಸ್ವರೂಪನಾದ ಭಗವಂತನಿಗೆ ಶರಣಾದ ಮೇಲೆ ನಮ್ಮ ಬಾಹ್ಯಕ್ರಿಯೆಗಳೆಲ್ಲ ಪವಿತ್ರ ಮತ್ತು ಸತ್ಯವಾಗತೊಡಗುವುದು ಅರ್ಥಾತ್ ನಾವು ಸತ್ಯವಚನಗಳನ್ನೆ ಆಡುವೆವು, ನಮ್ಮ ಆಚರಣೆಗಳೂ ಸತ್ಯವಾಗುವುವು ಮತ್ತು ನಮ್ಮ ಭೋಜನವೂ ಸತ್ಯವಾಗುವುದು. ಶ್ರೀತುಲಸೀದಾಸರು ಹೇಳಿದ್ದಾರೆ —</p>
<p class="Shlok">ಝಾಠಇ ಲೇನಾ ಝಾಠಇ ದೇನಾ । </p>
<p class="Shlok">ಝಾಠಇ ಭೋಜನ ಝಾಠಇ ಚಬೇನಾ ॥</p>
<p class="Text">ಕೊಡುವುದು-ತೆಗೆದುಕೊಳ್ಳುವುದು ಎಲ್ಲ ಸುಳ್ಳು, ವ್ಯಾಪಾರವೆಲ್ಲ ಸುಳ್ಳು ಮತ್ತು ಭೋಜನವೂ ಸುಳ್ಳು. ಇಲ್ಲಿ ಒಂದು ಮಾತು ಅರ್ಥವಾಗುವುದಿಲ್ಲ ಭೋಜನವು ಉಚ್ಚಿಷ್ಟವಾಗಿಯೇ ಇರುತ್ತದೆ ಆದರೆ ಸುಳ್ಳು ಹೇಗೆ? ಮಿಥ್ಯೆ ಹೇಗೆ? ಇದರ ಉತ್ತರವು-ಅನ್ಯಾಯದಿಂದ ದ್ರವ್ಯೋಪಾರ್ಜನೆಯಿಂದ ಮಾಡಿದ ಭೋಜನವು ಮಿಥ್ಯಾಭೋಜನವಾಗಿದೆ. ಅರ್ಥಾತ್ ಅಸತ್ಯ-ಸಂಪಾದನೆಯ ಭೋಜನ ಮಿಥ್ಯಾ ಭೋಜನವಾಗಿದೆ. ಇನ್ನೊಂದು ಮಾತು ನಾವು ಪೇಟೆಯಿಂದ ಅಕ್ಕಿ, ಗೋಧಿ ಮುಂತಾದ ತಿನ್ನುವ ಪದಾರ್ಥವನ್ನು ಕೊಂಡು ತರುತ್ತೇವೆ. ಕಂಟ್ರೋಲ್-ಇದ್ದ ಕಾರಣ ಪೊಲೀಸ್ ಕರ್ಮಚಾರಿಯು ಅದನ್ನು ಹಿಡಿದಾಗ ನಾವು ‘ನಮ್ಮ ಬಳಿ ಇರುವುದು ಗೋಧಿಯಲ್ಲ ಜೋಳ, ನಮ್ಮ ಬಳಿ ಅಕ್ಕಿಯಿಲ್ಲ ಕಡಲೆ ಇದೆ’ ಎನ್ನುತ್ತೇವೆ. ಇದು ನಮ್ಮ ಸುಳ್ಳುವ್ಯವಹಾರವಾಯಿತು. ಆದ್ದರಿಂದ ಆ ನಮ್ಮ ಭೋಜನವೂ ಮಿಥ್ಯೆಯಾಗಿದೆ. ಅಕ್ಕಿ-ಗೋಧಿಯನ್ನು ಊಟಮಾಡುತ್ತೇವೆ, ಜೋಳ-ಕಡಲೆ ಎಂದು ಹೇಳುತ್ತೇವೆ. ಈ ಮಿಥ್ಯೆಯ ಕಾರಣದಿಂದಾಗಿ ನಮ್ಮ ಆ ಭೋಜನವೂ ಮಿಥ್ಯೆಯಾಗುತ್ತದೆ. ಇದೇ ಪ್ರಕಾರ ಸತ್ಯತೆಯಿಂದ ಸಂಪಾದಿಸಿದ ಅನ್ನವೇ ಸತ್ ಆಗಿದೆ. ಶಾಸ್ತ್ರಕ್ಕೆ ಅನುಕೂಲವಾದ ಸಾತ್ವಿಕ ಭೋಜನವು ಸತ್ ಆಗಿದೆ ಮತ್ತು ಅದಕ್ಕೆ ವಿಪರೀತ ಭೋಜನವು ಅಸತ್ ಆಗಿದೆ. ಆದ್ದರಿಂದ ನಮ್ಮ ಭೋಜನವೂ ಸತ್ ಆಗಬೇಕು. </p>
<p class="Text">ಬಾಹ್ಯ ಕ್ರಿಯೆಗಳಲ್ಲಿ ಆಹಾರ ಮತ್ತು ವ್ಯವಹಾರ ಎರಡು ಪ್ರಧಾನವಾದ ವಿಷಯಗಳಾಗಿವೆ. ವ್ಯವಹಾರದಲ್ಲಿ ವಾಣಿಯ ವ್ಯವಹಾರ ಮತ್ತು ಇಂದ್ರಿಯಗಳ ವ್ಯವಹಾರ ಎಂದು ಎರಡು ಬಗೆ. ವಾಣಿಯ ವ್ಯವಹಾರದ ಸತ್ಯತೆ ಎಂದರೇನು? ಯಥಾರ್ಥ, ಪ್ರಿಯ ಮತ್ತು ಹಿತ ವಚನವನ್ನು ಆಡುವುದು ಇಂದ್ರಿಯಗಳ ವ್ಯವಹಾರದ ಸತ್ಯತೆ ಎಂದರೇನು? ಉತ್ತಮ ಆಚರಣೆ ಮಾಡುವುದು. ಸತ್ಯವಾದ ಆಹಾರ ಯಾವುದು? ಭೋಜನದ ಪವಿತ್ರತೆ ಭೋಜನದ ಪವಿತ್ರತೆಯಲ್ಲಿ ಮೂರು ಪ್ರಕಾರಗಳಿವೆ- (1) ನ್ಯಾಯವಾಗಿ ಸಂಪಾದಿಸಿದ ದ್ರವ್ಯದಿಂದ ಬಾದ್ಯ ಪದಾರ್ಥಗಳನ್ನು ಕೊಂಡು ತಿನ್ನುವುದು ಪವಿತ್ರ ಭೋಜನವಾಗಿದೆ. (2) ಯಾವ ವಸ್ತು ಸ್ವಭಾವದಿಂದಲೇ ಪವಿತ್ರವಾಗಿದೆಯೋ, ಯಾವುದು ಅಪವಿತ್ರವಲ್ಲವೋ ಮತ್ತು ಶಾಸ್ತ್ರಕ್ಕೆ ಅನುಕೂಲವಾಗಿದೆಯೋ, ಆ ಪದಾರ್ಥಗಳ ಭೋಜನವು ಪವಿತ್ರವಾಗಿದೆ. ಅಕ್ಕಿ, ಬೆಳೆ, ಖಿಚಡಿ (ಪೊಂಗಲು), ರೊಟ್ಟಿ, ತರಕಾರಿ ಮತ್ತು ಹಣ್ಣು ಮುಂತಾದುವು ಹಾಗೂ ಹಾಲು, ಮೊಸರು, ತುಪ್ಪ ಮುಂತಾದ ಪದಾರ್ಥಗಳು ಪವಿತ್ರವಾಗಿವೆ; ಆದರೆ ಶಾಸ್ತ್ರನಿಷಿದ್ಧವಾದ ಈರುಳ್ಳಿ-ಬೆಳ್ಳುಳ್ಳಿ ಮುಂತಾದ ಹಾಗೂ ಮತ್ತು ಬರಿಸುವ ತಾಮಸೀ-ಮಾದಕ ವಸ್ತುಗಳು ಹಾಗೂ ಉಚ್ಚಿಷ್ಟ ಪದಾರ್ಥಗಳು ಅಲ್ಲದೆ ಮಾಂಸ, ಮೊಟ್ಟೆ ಮೊದಲಾದುವುಗಳು ಮಹಾ ಅಪವಿತ್ರ ಮತ್ತು ನಿಷಿದ್ಧವಾಗಿವೆ. ಇದೇ ಪ್ರಕಾರ ರಾಜಸೀ ವಸ್ತುಗಳೂ ಅಸತ್ತೇ ಆಗಿವೆ. ಉಪ್ಪು, ಮೆಣಸು, ಹುಳಿ, ಸಾಸುವೆ ಮೊದಲಾದ ಹಾಗೂ ಮಸಾಲೆಗಳು, ಖಾರ, ಒಣಗಿದ ಮತ್ತು ಅತಿ ಬಿಸಿ ಮತ್ತು ದಾಹಕಾರಕ ಪದಾರ್ಥಗಳು ರಾಜಸೀ ಆಗಿವೆ. ರಾಜಸೀ-ತಾಮಸೀ-ಎರಡೂ ಭೋಜನ ಅಸತ್ ಆಗಿದೆ. ಸಾತ್ವಿಕವೇ ಸತ್ ಆಗಿದೆ. ಆದ್ದರಿಂದ ನಮ್ಮ ಭೋಜನವು ಸಾತ್ವಿಕವಾಗಬೇಕು. ಈ ಪ್ರಕಾರ ಮೊದಲನೆಯದಾಗಿ ನ್ಯಾಯದಿಂದ ಸಂಪಾದಿಸಿದ ದ್ರವ್ಯದಿಂದ ಕೊಂಡುಕೊಂಡು ತಿನ್ನುವ ಪದಾರ್ಥಗಳು ಸತ್ ಆಗಿದೆ. ಎರಡನೆಯದಾಗಿ ಯಾವುದು ಭೋಜನ-ಪದಾರ್ಥರೂಪದಲ್ಲಿ ಪವಿತ್ರ ಅಂದರೆ ಸಾತ್ವಿಕವಾಗಿದೆಯೋ ಅದು ಸತ್ ಆಗಿದೆ. ಮೂರನೆಯದಾಗಿ ಶೌಚಾಚಾರ ಮತ್ತು ಶುದ್ಧತಾಪೂರ್ವಕವಾಗಿ ಮಾಡಲಾದ ಭೋಜನವು ಶುದ್ಧವಾದ ತುಪ್ಪ, ಸಕ್ಕರೆ, ಹಿಟ್ಟು ಮುಂತಾದುವು ಯಾವುದರಲ್ಲಿ ಇವೆಯೋ, ಶುದ್ಧ, ಜಲದಿಂದ ಮತ್ತು ಅದನ್ನು ಶುದ್ಧತೆಯಿಂದ ಮಾಡಲಾದರೆ ಅರ್ಥಾತ್ ಜಾಗವನ್ನು ಶುದ್ಧತಾಪೂರ್ವಕವಾಗಿ, ಸಂಸ್ಕಾರದಿಂದ ಶುದ್ಧಿಗೊಳಿಸಿ, ಶುದ್ಧಭಾವದಿಂದ ಮಾಡಿದ ಭೋಜನವು ಪವಿತ್ರವಾಗಿದೆ. </p>
<p class="Text">ಹೊರಗಿನ ಪವಿತ್ರತೆ ಎಂದರೇನು? ನಮ್ಮ ಸಾತ್ವಿಕ ಕರ್ಮಗಳೇಲ್ಲವು ಸತ್ ಆಗಿವೆ, ಯಜ್ಞ, ದಾನ, ತಪ, ತೀರ್ಥ, ವ್ರತ, ಉಪವಾಸ, ಸೇವೆ ಮುಂತಾದ ಶಾಸ್ತ್ರವಿಹಿತ ಕ್ರಿಯೆಗಳು ಸತ್ಯರ್ಮಗಳಾಗಿವೆ. ಇದೇ ಪ್ರಕಾರ ಭಗವಂತನ ಭಕ್ತಿವಿಷಯಕವಾದ ಭಗವಂತನ ಭಜನೆ ಮಾಡುವುದು, ಧ್ಯಾನ ಮಾಡುವುದು, ಭಗವಂತನ ಪೂಜೆ ಮಾಡುವುದು, ನಮಸ್ಕಾರ ಮಾಡುವುದು ಮುಂತಾದವುಗಳೆಲ್ಲ ಕರ್ಮಗಳು ಸತ್ಯರ್ಮಗಳಾಗಿವೆ. ಶಾಸ್ತ್ರವಿಹಿತವಾದ ಉತ್ತಮ ಕ್ರಿಯೆಗಳೆಲ್ಲವೂ ಸತ್ ಆಗಿದೆ. ಆದ ಕಾರಣ ನಮ್ಮ ಬಾಹ್ಯ ಕ್ರಿಯೆಗಳಲ್ಲಿ ಸತ್ ಆಗಬೇಕು ಅರ್ಥಾತ್ ನಮ್ಮ ವ್ಯವಹಾರವೂ ಎಲ್ಲರೊಡನೆ ಸತ್ ಆಗಿರಬೇಕು. ಉತ್ತಮ, ಪವಿತ್ರ ಮತ್ತು ಸಾತ್ವಿಕ ವ್ಯವಹಾರವನ್ನು ‘ಸತ್ಯವ್ಯವಹಾರ’ ಎನ್ನುತ್ತಾರೆ. ‘ಇವನ ವ್ಯವಹಾರ ಸತ್ಯವಾಗಿದೆ, ಇವನ ವ್ಯವಹಾರ ಸತ್ಯವಾಗಿದೆ, ಇವನ ವ್ಯವಹಾರ ಶ್ರೇಷ್ಠವಾಗಿದೆ’ ಈ ಪ್ರಕಾರ ಶ್ರೇಷ್ಠ ಎಂದು ಹೇಳುವುದು ಅಥವಾ ಸತ್ ಎಂದು ಹೇಳುವುದು ಒಂದೇ ಆಗಿದೆ. ಇದನ್ನೇ ‘ಸಾಧು ವ್ಯವಹಾರ’ ವೆಂದೂ ಇದನ್ನೇ ‘ಸತ್ ವ್ಯವಹಾರ’ ವೆಂದೂ, ಇದನ್ನೇ ಸದಾಚಾರ ಎನ್ನುತ್ತಾರೆ. ಸದಾಚಾರದಿಂದ ಎಲ್ಲ ಧರ್ಮಗಳ ಉತ್ಪತ್ತಿಯಾಗುತ್ತದೆ.</p>
<p class="Text">ಮಹಾಭಾರತದಲ್ಲಿ ಹೇಳಿದ್ದಾರೆ —</p>
<p class="Shlok">ಸರ್ವಾಗಮಾನಾಮಾಚಾರಃ ಪ್ರಥಮಃ ಪರಿಕಲ್ಪತೇ ।</p>
<p class="Shlok">ಆಚಾರ ಪ್ರಭವೋ ಧರ್ಮೋ ಧರ್ಮಸ್ಯ ಪ್ರಭುರಚ್ಯುತಃ ॥ </p>
<p class="TXT-Right">						(ಅನುಶಾಸನ. 149/137)</p>
<p class="Text">‘ಎಲ್ಲ ಶಾಸ್ತ್ರಗಳಲ್ಲಿ ಆಚಾರವು ‘ಪ್ರಥಮ’ ವೆಂದು ಪರಿಗಣಿಸಲಾಗುತ್ತದೆ. ಆಚಾರದಿಂದಲೇ ಧರ್ಮದ ಉತ್ಪತ್ತಿಯಾಗುತ್ತದೆ ಮತ್ತು ಧರ್ಮದ ಸ್ವಾಮಿ ಭಗವಂತನಿದ್ದಾನೆ.’</p>
<p class="Text">ಧರ್ಮಪಾಲನೆಯಿಂದ ಭಗವಂತನ ಪ್ರಾಪ್ತಿಯಾಗುತ್ತದೆ. ಆದ್ದರಿಂದಲೇ ಧರ್ಮದ ಪ್ರಭು ಭಗವಂತನೆಂದೂ, ಎಲ್ಲ ಧರ್ಮಗಳ ಉತ್ಪತ್ತಿ ಆಚಾರದಿಂದ ಆಗುತ್ತದೆಯೆಂದೂ ಹೇಳಲಾಗಿದೆ. ಶಾಚಾಚಾರ ಮತ್ತು ಸದಾಚಾರ ಎಂದು ಆಚಾರದ ಎರಡು ಭೇದಗಳಿವೆ. ಜಲ ಮತ್ತು ಮೃತ್ತಿಕಾದಿಗಳಿಂದ ದುರ್ಗುಣಗಳೂ ದೂರವಾಗುತ್ತವೆ. ಶರೀರವನ್ನು ಶುದ್ಧಿಗೊಳಿಸುವುದು ಶೌಚಾಚಾರವಾಗಿದೆ, ಎಲ್ಲರೊಡನೆ ಸ್ವಾರ್ಥ, ಮಮತೆ ಮತ್ತು ಅಭಿಮಾನರಹಿತ ಉತ್ತಮವಾದ ವ್ಯವಹಾರ ಮಾಡುವುದು ಸದಾಚಾರವಾಗಿದೆ. ಬಾಹ್ಯ ಸಮಸ್ತ ಉತ್ತಮ ಕ್ರಿಯೆಗಳು ನಾನು ಆಗಲೇ ನಿನಗೆ ತಿಳಿಸಿರುವ ಉತ್ತಮ ವ್ಯವಹಾರದ ಅಂತರ್ಗತವಾಗಿವೆ. ಸ್ವಾರ್ಥ, ಮಮತೆ ಮತ್ತು ಅಭಿಮಾನರಹಿತನಾಗಿ ವ್ಯವಹಾರ ಮಾಡುವುದು ನಮ್ಮ ಆಚರಣೆ ಪವಿತ್ರವಾಗುವ ಪ್ರಧಾನ ಉಪಾಯವಾಗಿದೆ. ಆದರೆ ನಮ್ಮ ವ್ಯವಹಾರದಲ್ಲಿ ಅಭಿಮಾನ ಬಂದುಬಿಟ್ಟಾಗ ಅದು ಅಸತ್ ಆಗಿಹೋಗುತ್ತದೆ. ಅದಕ್ಕಾಗಿ ಯಾರ ವ್ಯವಹಾರ ಸತ್ ಆಗಿರುತ್ತದೋ ಅವನ ಕಾಮ, ಕ್ರೋಧ, ಲೋಭ, ಮೋಹ ಮೊದಲಾದ ಯಾರ ಹೃದಯದಿಂದ ದುರ್ಗುಣಗಳು ಸರ್ವಥಾ ಇಲ್ಲವಾದಾಗ ಅವನಿಂದ ತನಗೆ ತಾನೇ ಸತ್ ವ್ಯವಹಾರವೇ ಆಗುತ್ತದೆ. ಅಸತ್ತಿಗೆ ಹೇತುವೇ ಇಲ್ಲದಿರುವಾಗ, ಅವನ ವ್ಯವಹಾರ ಅಸತ್ ಹೇಗಾಗುವುದು? ಅವನ ವ್ಯವಹಾರವಾದರೋ ಸ್ವತಃ ಶುದ್ಧವಾಗಿ ಹೋಗುತ್ತದೆ. ವ್ಯವಹಾರ ಶುದ್ಧತೆಯಲ್ಲಿ ನಿರಭಿಮಾನತೆ ಮತ್ತು ನಿಷ್ಕಾಮಭಾವವು ಮೂಲ ಕಾರಣವಾಗಿದೆ. ಹೃದಯದ ನಿಷ್ಕಾಮ ಭಾವವೇ ಸತ್-ಭಾವ ಆಗಿದೆ. ಅದೇ ಉತ್ತಮಭಾವ, ಶ್ರೇಷ್ಠಭಾವ, ಸಾಧು ಭಾವವಾಗಿದೆ. ಆದ್ದರಿಂದ ನಮ್ಮ ಹೃದಯದಲ್ಲಿ ನಿಷ್ಕಾಮಭಾವ ಉಂಟಾದಾಗ ನಮ್ಮೆಲ್ಲ ಕ್ರಿಯೆಗಳಲ್ಲಿ ನಿಷ್ಕಾಮಭಾವದ ಪ್ರವೇಶವಾಗುತ್ತದೆ. ಅನಂತರ ನಮ್ಮೆಲ್ಲ ಕ್ರಿಯೆಗಳು ತಾವಾಗಿಯೇ ಪವಿತ್ರವಾಗುತ್ತವೆ. ಯಾರೊಡನೆಯಾದರೂ ನೀವು ವ್ಯವಹರಿಸುವಾಗ ಅದರಲ್ಲಿ ಸ್ವಾರ್ಥ-ತ್ಯಾಗ ಮಾಡಿರಿ ಮತ್ತು ಸ್ವಾರ್ಥ-ತ್ಯಾಗ ಮಾಡಿದುದರ ಅಭಿಮಾನವನ್ನು ತ್ಯಾಗಮಾಡಿರಿ. ಮತ್ತೆ ನಿಮ್ಮ ಆ ವ್ಯವಹಾರ ತನಗೆ ತಾನೇ ಪರಮ ಪವಿತ್ರ ಉತ್ತಮ ಶ್ರೇಣಿಯದಾಗಬಲ್ಲದು. ಈ ಪ್ರಕಾರದ ವ್ಯವಹಾರವು ಸತ್-ವ್ಯವಹಾರವಾಗಿದೆ. ಆದ್ದರಿಂದ ನಾವು ಸತ್ಯವನ್ನೇ ಮಾತಾಡಬೇಕು, ನಮ್ಮ ಪ್ರಾಣವೇ ಹೋಗುವುದಾದರೂ ಸರಿ; ಎಂದಿಗೂ ಅಸತ್ಯವನ್ನು ನುಡಿಯಬಾರದು. ಭಗವಂತನು ಗೀತೆಯಲ್ಲಿ 17ನೇ ಅಧ್ಯಾಯದ 15ನೇ ಶ್ಲೋಕದಲ್ಲಿ ವಾಣಿಯ ತಪಸ್ಸನ್ನು ಹೇಳುವಾಗ — <span class="char-style-override-8">‘ಸತ್ಯಂ ಪ್ರಿಯಹಿತಂ ಚ ಯತ್’</span> ವಚನವು ಸತ್ಯ, ಪ್ರಿಯ ಮತ್ತು ಹಿತಕರವಾಗಿರಬೇಕು. ಗೀತೆಯ ಈ ಶ್ಲೋಕದ ಒಂದು ಚರಣದಲ್ಲಿ ಮೂರು ಮಾತುಗಳನ್ನು ತಿಳಿಸಿದನು. ಶ್ರೀಮನುಮಹಾರಾಜರು ಒಂದು ಶ್ಲೋಕದಲ್ಲಿ ಎರಡು ಮಾತುಗಳನ್ನು ಹೇಳಿದ್ದಾರೆ. ಅವುಗಳನ್ನೇ ವಿಸ್ತರಿಸಿ ಇಲ್ಲಿ ಭಗವಂತನು ಮೂರು ಮಾತುಗಳನ್ನು ತಿಳಿಸಿದನು. ಮನುವು ಹೇಳುತ್ತಾರೆ —</p>
<p class="Shlok">ಸತ್ಯಂ ಬ್ರೂಯಾತ್ಪ್ರಿಯಂ ಬ್ರೂಯಾನ್ನ ಬ್ರೂಯಾತ್ ಸತ್ಯಮಪ್ರಿಯಮ್ । </p>
<p class="Shlok">ಪ್ರಿಯಂ ಚ ನಾನೃತಂ ಬ್ರೂಯಾತ್ ಏಷ ಧರ್ಮಃ ಸನಾತನಃ ॥</p>
<p class="TXT-Right">(4/138)</p>
<p class="Text">‘ಸತ್ಯವನ್ನೇ ಹೇಳು; ಮತ್ತು ಪ್ರಿಯವನ್ನೇ ಹೇಳು ಆದರೆ ಅಪ್ರಿಯವಾದ ಸತ್ಯವನ್ನು ಹೇಳಬೇಡ ಹಾಗೂ ಪ್ರಿಯವಾಗಿದ್ದರೂ ಅಸತ್ಯವನ್ನು ಹೇಳಬೇಡ. ಇದೇ ಸನಾತನ ಧರ್ಮವಾಗಿದೆ.</p>
<p class="Text">ಒಂದು ವೇಳೆ ಮನು ಮಹಾರಾಜನು ‘ಸತ್ಯ’ ಮತ್ತು ‘ಪ್ರಿಯ’ವನ್ನು ಹೇಳಲು ಆಜ್ಞೆಮಾಡಿದ್ದಾನೆ, ಇದರಲ್ಲಿ ‘ಹಿತ’ ಶಬ್ದ ಏಕೆ ಬಂದಿಲ್ಲ ಎಂದು ಕೇಳುವುದಾದರೆ ಸರಿಯಾದುದೇ. ಆದರೆ ‘ಹಿತ’ ಶಬ್ದವು ಸತ್ಯ ಮತ್ತು ಪ್ರಿಯ ಈ ಎರಡರ ಅಂತರ್ಗತವಾಗಿದೆ. ವಾಸ್ತವವಾಗಿ ಯಾವುದರಲ್ಲಿ ಹಿತ ಇದೆಯೋ ಅದೇ ಪ್ರಿಯವಾಗಿದೆ. ಒಂದು ವೇಳೆ ನಾನು ನಿಮಗೆ ಪ್ರಿಯವಾದ ಮನಸ್ಸನ್ನು ಮುದಗೊಳಿಸುವ ಮಾತನ್ನು ಹೇಳಿ ಆ ಮಾತು ಭವಿಷ್ಯದಲ್ಲಿ ನಿಮಗೆ ಅಹಿತವಾಗುವುದಾದರೆ, ಯಥಾರ್ಥದ ಅರಿವಾದಾಗ ನೀವು ‘ಅವನಾದರೋ ಅಂದ-ಚಂದದ ಮಾತುಗಳನ್ನೇ ಆಡುತ್ತಿದ್ದ, ಆದರೆ ಅವರಲ್ಲಿ ನಮ್ಮ ಅಹಿತವೇ ತುಂಬಿತ್ತು’ ಎಂದು ಹೇಳುವಿರಿ. ಅಂತಹ ಮಾತು ವಾಸ್ತವದಲ್ಲಿ ಮುಂದೆ ಪ್ರಿಯಕಾರವಾಗಿರುವುದಿಲ್ಲ. ಆದ್ದರಿಂದ ವಾಸ್ತವವಾಗಿ ಯಾವುದು ಹಿತವಿದೆಯೋ ಅದೇ ಯಥಾರ್ಥವಾಗಿ ಪ್ರಿಯವಾಗಿದೆ. ಅಹಿತಕರವಾದ ಮಾತು ನಮಗೆ ಅಜ್ಞಾನದಿಂದಾಗಿ ಪ್ರಿಯವೆನಿಸುತ್ತದೆ. ನಿಜವಾಗಿ ಅದು ಆತ್ಮದ ವಿರುದ್ಧ ಮತ್ತು ಆತ್ಮನ ಪತನ ಮಾಡುವುದರಿಂದ ನಮಗೆ ಅಪ್ರಿಯವೇ ಆಗಿದೆ, ಪ್ರಿಯವಲ್ಲ. ಆದ್ದರಿಂದ ಆ ಪ್ರಿಯದಲ್ಲಿಯೇ ಹಿತವು ತುಂಬಿದೆಯೆಂದು ತಿಳಿಯಬೇಕು. ಇದೇ ಪ್ರಕಾರ ಸತ್ಯದೊಳಗೂ ಹಿತ ತುಂಬಿದೆ ಏಕೆಂದರೆ ಯಾವ ಮಾತು ಸತ್ಯವಾಗಿರುತ್ತದೆಯೋ, ಅದೇ ಹಿತಕರವಾಗಿರುತ್ತದೆ. ಸತ್ಯದಿಂದ ಅಹಿತವೆಂದಿಗೂ ಆಗುವುದಿಲ್ಲ ಮತ್ತು ಯಾವುದರಿಂದ ಅಹಿತವಾಗುತ್ತದೆಯೋ ಅದು ಸತ್ಯವೇ ಅಲ್ಲ. ಸತ್ಯ ವಚನವು ಎಂದಾದರು ಕಠೋರ ಮತ್ತು ಅಪ್ರಿಯವಾಗಿ ತೋರಬಹುದು; ಆದರೆ ಸತ್ಯವಾದ ಆ ವಚನವು ಅಹಿತಕರವಾಗುವುದಿಲ್ಲ ಆದ್ದರಿಂದ ಅವರು ‘ಹಿತ’ ಶಬ್ದವನ್ನು ಬೇರೆಯಾಗಿ ಹೇಳದೆ ‘ಸತ್ಯವನ್ನು ನುಡಿಯಬೇಕು, ಪ್ರಿಯವನ್ನು ನುಡಿಯಬೇಕು’ ಎಂದೇ ಹೇಳಿದರು. ಒಂದು ವೇಳೆ ಯಾರಾದರೂ ಭಗವಂತನು ‘ಹಿತ’ ಶಬ್ದದ ಪ್ರಯೋಗವನ್ನು ಏಕೆ ಮಾಡಿದನು ಎಂದು ಕೇಳಿದರೆ ಅದಕ್ಕೆ ಉತ್ತರವು-ಇದೇ ತತ್ವದ ಸ್ಪಷ್ಟೀಕರಣ ಮಾಡುವುದಕ್ಕಾಗಿ; ಏಕೆಂದರೆ ಬಹಳ ಜನರು ಇದನ್ನು ಸರಿಯಾಗಿ ತಿಳಿಯರು. ಅವರು ಯಾವುದಾದರೂ ವಚನವು ಪ್ರಿಯವಾಗಿದ್ದರೂ ಅಹಿತಕರವಾಗಬಲ್ಲದೆಂದು ತಿಳಿಯುತ್ತಾರೆ. ಆದ್ದರಿಂದ ಭಗವಂತನು ಸತ್ಯವನ್ನೂ ಹೇಳಬೇಕು, ಪ್ರಿಯವನ್ನು ನುಡಿಯಬೇಕು ಮತ್ತು ಹಿತಕರ ವಚನವನ್ನು ಹೇಳಬೇಕೆಂದು ಹೇಳಿದ್ದಾನೆ.</p>
<p class="Text">ಈಗ ಯಾವ ಯಾವ ಸ್ಥಾನಗಳಲ್ಲಿ ಅಸತ್ತಿನ ಸಂಭವವಿರುತ್ತದೆಂದು ತಿಳಿಯ ಬೇಕಾಗಿದೆ. ಈ ವಿಷಯವಾಗಿಯೂ ಗಂಭೀರತೆಯಿಂದ ವಿಚಾರ ಮಾಡಬೇಕು. ಮನುಷ್ಯನು ಭವಿಷ್ಯದ ಕ್ರಿಯೆಯನ್ನು ಹೇಳುವಾಗ, ಅದರಲ್ಲಿ ಅಸತ್ ಶಬ್ದ ವಿರುವ ಸಂಭವವಿದೆ. ಹೇಗೆಂದರೆ - ‘ನಾನು ನಾಳೆ ಇಂತಹ ಸ್ಥಾನಕ್ಕೆ ಹೋಗುವೆನು’ ಎಂದು ನಾನು ನಿಮಗೆ ಹೇಳಿದೆ, ಆದರೆ ಅಸ್ವಸ್ಥನಾದ್ದರಿಂದ ಹೋಗಲಾಗಲಿಲ್ಲ; ಇಲ್ಲಿ ಅಸತ್ಯಕ್ಕೆ ಅವಕಾಶವಿದೆ. ಆದ್ದರಿಂದ ಇಂತಹ ಸ್ಥಿತಿಯಲ್ಲಿ ನಾನು ವಿಚಾರಮಾಡಿ ಮಾತಾಡಬೇಕು. ನಾನು ನಾಳೆ ಹೋಗುವೆನು ಎಂಬೀ ಪ್ರತಿಜ್ಞೆಯನ್ನು ಏಕೆ ಮಾಡಬೇಕು? ‘ಒಳ್ಳೆಯದು, ನಾಳೆಗೆ ವಿಚಾರವಿಟ್ಟುಕೊಳ್ಳಬೇಕು, ಒಂದು ವೇಳೆ ಸಾಧ್ಯವಾದರೆ ನಾಳೆ ಹೋಗುವುದಾಗಬಹುದು’ ಹೀಗೆ ಹೇಳುವುದರಿಂದ ಅಸತ್ಯಕ್ಕೆ ಆಸ್ಪದವಿಲ್ಲ. ಹೋಗಲಿಲ್ಲವಾದರೂ ಅದರಿಂದ ನಮ್ಮ ವಚನ ಮಿಥ್ಯೆಯಾಗುವುದಿಲ್ಲ.</p>
<p class="Text">ಒಂದು ಕಥೆಯಿದೆ. ಇದು ನಮಗೆ ಮಹಾಭಾರತ ಮೊದಲಾದ ಶಾಸ್ತ್ರಗಳಲ್ಲಿ ಕಂಡುಬಂದಿಲ್ಲ ಆದರೆ ಲೋಕೋಕ್ತಿ ಕೇಳಿ ಬರುತ್ತದೆ. ಒಮ್ಮೆ ರಾಜಾ ಯುಧಿಷ್ಠಿರನ ಬಳಿಗೆ ಓರ್ವ ಬ್ರಾಹ್ಮಣ ದಾನ ತೆಗೆದುಕೊಳ್ಳಲು ಬಂದನು. ಆ ಬ್ರಾಹ್ಮಣನಿಗೆ ಯುಧಿಷ್ಟಿರನು ‘ನಾನು ನಿಮಗೆ ನಾಳೆದಾನ ಕೊಡುವೆ’ ಎಂದು ಕೇಳಿದ. ಇದನ್ನು ಕೇಳಿ ಅರ್ಜುನಾದಿ ಸೋದರರು ಹರ್ಷಪೂರ್ವಕವಾಗಿ ದೊಡ್ಡ ಉತ್ಸವವನ್ನಾಚರಿಸಿದರು. ಆಗ ಮಹಾರಾಜಾ ಯುಧಿಷ್ಠಿರನು ಅರ್ಜುನನ್ನು ಕೇಳಿದ ‘ತಮ್ಮಾ! ನೀವು ಉತ್ಸವವನ್ನು ಆಚರಿಸುತ್ತಿರಲ್ಲ - ಇಂದು ಯಾವ ಪರ್ವವಿದೆ? ಅರ್ಜುನನು ಹೇಳಿದ ‘ಪ್ರಭು! ಇಂದು ದೊಡ್ಡ ಉತ್ಸವ, ಬಹಳ ಒಳ್ಳೆಯ ಪರ್ವದಿನ.’ ಯುಧಿಷ್ಠಿರನು ಕೇಳಿದ ‘ಏನು?’ ಅರ್ಜುನನು ಹೇಳಿದ — ‘ನೀವು ಆ ಬ್ರಾಹ್ಮಣನಿಗೆ ನಾಳೆ ದಾನ ಕೊಡುವೆನು ಎಂದು ಹೇಳಿದಿರಿ. ನೀವು ಸತ್ಯವಾದಿ ಮಹಾತ್ಮರಾದ್ದರಿಂದ ನಿಮ್ಮ ವಚನ ಅಸತ್ಯವಾಗಲಾರದು. ಆದ್ದರಿಂದ ನಾಳೆಯ ವೇಳೆಗೆ ನಿಮ್ಮ ದರ್ಶನ ನಮಗೆ ಆಗಬಹುದು. ಎನ್ನುವುದು ನಿಶ್ಚಯವಾಯಿತು. ಯುಧಿಷ್ಠಿರನು ಹೇಳಿದೆ ‘ಅಯ್ಯೋ! ನಾನು ಹಾಗೆ ಹೇಳಿ ದೊಡ್ಡ ತಪ್ಪು ಮಾಡಿದೆ.’ ಭಾವವೇನೆಂದರೆ ಅರ್ಜುನನು ‘ಪ್ರಭು! ನಿಮ್ಮಂತಹ ಮಹಾಪುರುಷರು ಈ ಪ್ರಕಾರ ಭವಿಷ್ಯಕ್ಕೆ ಸಂಬಂಧಿಸಿದ ಪ್ರತಿಜ್ಞೆಮಾಡಿ ವಚನ ಕೊಡಬಾರದು’ ಎಂದು ಹೇಳ ಬಯಸಿದ್ದ. ಆದರೆ ಈ ಶಬ್ದಗಳಲ್ಲಿ ಹೇಳುವುದಾದರೋ ಅಣ್ಣನಿಗೆ ಉಪದೇಶಕೊಡುವುದಾಗಿದೆ. ಆದಕಾರಣ ಹೀಗೆ ಹೇಳದೆ ಮೇಲೆ ಹೇಳಿದ ರೀತಿಯಲ್ಲಿ ಅವನಿಗೆ ಯೋಗ್ಯವಾದ ಸುಂದರ ಶಬ್ದಗಳಿಂದ ಸಾಂಕೇತಿಕವಾಗಿ ಹೇಳಿದನು.</p>
<p class="Text">ಇದರಿಂದ ನಾವೂ ಸಹ ಭವಿಷ್ಯದ ಕ್ರಿಯೆ ಬಾರದಿರುವಂತಹ ವಚನಗಳನ್ನ ಹೇಳಬೇಕು; ಆಗ ಅವು ಸುಳ್ಳಾಗುವ ಆಸ್ಪದವಿರುವುದಿಲ್ಲ. ಇದೇ ರೀತಿ ನಮ್ಮ ಹೃದಯದಲ್ಲಿಯೂ ಭವಿಷ್ಯದ ಸಂಕಲ್ಪವನ್ನು ಮಾಡಬಾರದು. ಒಂದು ವೇಳೆ ಭವಿಷ್ಯದ ದೃಢ ಸಂಕಲ್ಪಮಾಡಿಕೊಂಡು ಅದನ್ನು ಕಾರ್ಯಗತವಾಗಿಸದಿದ್ದರೆ ನಮ್ಮ ಹೃದಯದ ಸಂಕಲ್ಪ ಅಸತ್ಯವಾದೀತು. ಹೃದಯದ ಸಂಕಲ್ಪವು ಅಸತ್ಯವಾಗುವುದರಿಂದ ಅದನ್ನು ಪೂರೈಸಲು ಮತ್ತೆ ಜನಿಸಬೇಕಾಗುವಂತಹ ಹಾನಿ ಉಂಟಾದೀತು. ನಾವು ಖಂಡಿತ ಕಲ್ಕತ್ತೆಗೆ ಹೋಗುವೆವು ಎಂಬ ಸಂಕಲ್ಪ ಹೃದಯದಲ್ಲಿ ಮಾಡಿಕೊಂಡೆವು, ಆದರೆ ಯಾವುದೋ ಕಾರಣದಿಂದಾಗಿ ಹೋಗುವ ಮೊದಲು ನಾವು ಸತ್ತುಹೋದರೆ ಸತ್ತ ನಂತರ ಯಾವಾಗಲೋ ನಮ್ಮ ಜನ್ಮ ಕಲ್ಕತ್ತೆಯಲ್ಲಿ ಆಗುವುದು; ಏಕೆಂದರೆ ಸಾಯುವುದಕ್ಕೆ ಮೊದಲು ನಮ್ಮ ಯಾವ ದೃಢ ಸಂಕಲ್ಪವಿದ್ದಿತೋ ಅದು ಪೂರ್ಣವಾಗಲಿಲ್ಲವಾದರೆ ಸಂಕಲ್ಪವನ್ನು ಪೂರ್ತಿಗೋಳಿಸಲು ನಾವು ಕಲ್ಕತ್ತೆಯಲ್ಲಿ ಎಂದಾದರು ಹುಟ್ಟು ಬೇಕಾಗುವುದು. ಇನ್ನೊಂದು ಮಾತು ನಮ್ಮ ಸಂಕಲ್ಪವು ಪದೇಪದೇ ಬದಲಾಗುತ್ತದ್ದರೆ ನಮ್ಮ ಹೃದಯದಲ್ಲಿ ಸತ್ಯ-ಸಂಕಲ್ಪದ ಪ್ರತಿಷ್ಠೆ ಆಗುವುದಿಲ್ಲ. ಯಾರಾದರೂ ಬಾರಿಬಾರಿಗೂ ಸುಳ್ಳು ಹೇಳುತ್ತಾನಾದರೆ ಅವನ ವಾಣಿಯು ಎಂದಿಗೂ ಸತ್ಯ-ಪ್ರತಿಷ್ಠೆಯುಳ್ಳದ್ದಾಗಲಾರದು. ಮಹರ್ಷಿ ಪತಂಜಲಿ ಹೇಳುತ್ತಾರೆ —</p>
<p class="Shlok">ಸತ್ಯಪ್ರತಿಷ್ಠಾಯಾಂ ಕ್ರಿಯಾಫಲಾಶ್ರಯತ್ವಮ್ । </p>
<p class="TXT-Right">(ಯೋಗ 2/36)</p>
<p class="Text">‘ಸತ್ಯದ ಪ್ರತಿಷ್ಠೆಯಾದ ಮೇಲೆ ಹೇಳುವವನ ಕ್ರಿಯೆಯು ಫಲದಾಯಕವಾಗುತ್ತದೆ’</p>
<p class="Text">ಸತ್ಯವಾದಿ ಪುರುಷನು ವಾಣಿಯಿಂದ ಹೇಳುವ ವಚನವು ಸತ್ಯವಾಗುತ್ತದೆ. ಹಿಂದಿನ ಕಾಲದಲ್ಲಿ ಸತ್ಯವಾದಿ ತಪಸ್ವಿ ಪುರುಷರು ಸತ್ಯವಾದಿಗಳಾದ್ದರಿಂದ ಯಾರಿಗಾದರೂ ಶಾಪವಿತ್ತರೆ, ವರದಾನ ಕೊಟ್ಟರೆ, ಆಶೀರ್ವದಿಸಿದರೆ ಅದೆಲ್ಲವು ಸತ್ಯವಾಗುತ್ತಿತ್ತು. ಸುಳ್ಳನ್ನು ನುಡಿಯುವವನಿಗೆ ಸತ್ಯವು ಪ್ರತಿಷ್ಠಿತವಾಗುವುದಿಲ್ಲ. ಆದ್ದರಿಂದ ಅವನ ವಾಣಿಯು ಫಲಿಸುವುದಿಲ್ಲ. ಇದೇ ಪ್ರಕಾರ ಮಿಥ್ಯಾ ಸಂಕಲ್ಪ-ವಿಕಲ್ಪ ಮಾಡುವ ಮನುಷ್ಯನ, ಸಂಕಲ್ಪಕ್ಕೆ ಯಾವ ಆದರವೂ ಇರುವುದಿಲ್ಲ, ಅವನ ಸಂಕಲ್ಪಗಳೂ ಸತ್ಯವಾಗುವುದಿಲ್ಲ. ಇದಕ್ಕಾಗಿ ನಮ್ಮ ಸಂಕಲ್ಪವನ್ನು ಸತ್ಯವಾಗಿ ಮಾಡಬೇಕು ಅರ್ಥಾತ್ ಸಂಕಲ್ಪದಲ್ಲಿ ಪರಿವರ್ತನೆ ಮಾಡಬಾರದು.</p>
<p class="Text">ವಾಣಿಯ ಸತ್ಯತೆಗಿಂತ ಹೃದಯದ (ಮನಸ್ಸಿನ ಸಂಕಲ್ಪದ) ಸತ್ಯತೆ ಶ್ರೇಷ್ಠವಾದುದು. ವಾಣಿಯ ಸತ್ಯತೆಯು ಹೊರಗಿನ ಸತ್ಯತೆಯಾಗಿದೆ ಮತ್ತು ಹೃದಯದ ಭಾವಗಳ ಸತ್ಯತೆಯು ಒಳಗಿನ ಸತ್ಯತೆಯಾಗಿದೆ. ಇದು ಅದಕ್ಕಿಂತಲೂ ಹೆಚ್ಚಾದ ಬೆಲೆ ಬಾಳುವುದಾಗಿದೆ. ಇದಕ್ಕಿಂತಲೂ ‘ಪರಮಾತ್ಮನಿದ್ದಾನೆ ಮತ್ತುವನು ಸತ್ಯನೂ, ನಿತ್ಯನೂ ಆಗಿದ್ದಾನೆ’ ಎನ್ನುವ ಈ ನಮ್ಮ ಬುದ್ಧಿಯ ನಿಶ್ಚಯವು ಹೆಚ್ಚು ಮೂಲ್ಯವುಳ್ಳ ವಸ್ತುವಾಗಿದೆ. ಈ ಪ್ರಕಾರ ನಮ್ಮ ಹೃದಯದ ನಿಶ್ಚಯು ಹೆಚ್ಚು ದೃಢವಾದಷ್ಟು ಭಗವಂತನ ಹೆಚ್ಚು ಸಮೀಪಕ್ಕೆ ತಲಪುತ್ತೇವೆ. ಆದ್ದರಿಂದ ಹೃದಯದಲ್ಲಿ ವಿಶೇಷ ದೃಢತೆ ಮತ್ತು ವಿಶ್ವಾಸದಿಂದೊಡಗೂಡಿ ‘ಭಗವಂತನಿದ್ದಾನೆ, ಇದರಲ್ಲಿ ಯಾವ ಅನುಮಾನವೂ ಇಲ್ಲ ಮತ್ತು ಭಗವಂತನಿರುವಾಗ ನಮಗೆ ಯಾವುದರ ಚಿಂತೆ ಮತ್ತು ಭಯವಿದೆ ಎಂಬ ನಿಶ್ಚಯವಿರಬೇಕು. ಭಗವಂತನಿದ್ದಾನೆ ಮತ್ತು ದೊರಕುತ್ತಾನೆ. ಹೀಗಿರುವಾಗ ನಾವು ಏಕೆ ವಂಚಿತರಾಗಬೇಕು? ನಮಗೆ ಬೇರೆ ಏನು ಮಾಡಬೇಕಾಗಿದೆ. ನಿಶ್ಚಯವಾಗಿ ನಾವು ಇದೇ ಕೆಲಸ ಮಾಡಿಕೊಳ್ಳುವುದು ಉಚಿವಾಗಿದೆ.’</p>
<p class="Text">ವಾಣಿಯ ಅಸತ್ಯತೆಗೆ ಅವಕಾಶ ಇನ್ನೆಲ್ಲಿದೆ? ಮನುಷ್ಯನಿಗೆ ಕೋಪವುಂಟಾದಾಗ ಕೋಪಕ್ಕೆ ವಶನಾಗಿ ಮನಸ್ಸಿಗೆ ಬಂದಂತೆ ಒದರುತ್ತಾನೆ. ಆದ್ದರಿಂದ ಸತ್ಯದ ಅಭ್ಯಾಸ ಮಾಡುವವನು ಕೋಪಿಸಬಾರದು. ವಾಸ್ತವವಾಗಿ ಸತ್ಯವಾದಿ ಪುರುಷನಿಗೆ ಕೋಪವುಂಟಾಗುವುದೇ ಇಲ್ಲ, ಏಕೆಂದರೆ ಅವನ ಹೃದಯದ ಭಾವಗಳು ಸತ್ಯವಾಗಿರುತ್ತವೆ. ಕ್ರೋಧವಾದರೋ ಅಸತ್ತಿನ ಮೂಲವಾಗಿದೆ. ಇನ್ನೂ ಲೋಭ, ಕಾಮ ಮೊದಲಾದ ಎಷ್ಟು ದುರ್ಗುಣಗಳಿವೆಯೋ, ಅವೆಲ್ಲ ಅಸತ್ತಿನ ಮೂಲವಾಗಿವೆ; ಏಕೆಂದರೆ ಲೋಭಿ ಮತ್ತು ಕಾಮಿ ಪುರುಷನು ಹೆಜ್ಜೆ-ಹೆಜ್ಜೆಗೂ ಅಸತ್ಯವನ್ನೇ ಹೇಳುತ್ತಿರುತ್ತಾನೆ. ಆದರೆ, ಹೃದಯದಲ್ಲಿ ಸತ್ ಭಾವವಿರುವವನ ಎಲ್ಲ ಕ್ರಿಯೆಗಳೂ ‘ಸತ್’ ಆಗುತ್ತವೆ.</p>
<p class="Text">‘ಸತ್’ ಭಾವವೆಂದರೇನು? ಇದರ ವರ್ಣನೆಯು ಗೀತೆಯಲ್ಲಿ ‘ಮಾನಸಿಕ ತಪ’ದ ಹೆಸರಿನಿಂದ ಮಾಡಲಾಗಿದೆ.</p>
<p class="Shlok">ಮನಃ ಪ್ರಸಾದಃ ಸೌಮ್ಯತ್ವಂ ಮೌನಮಾತ್ಮವಿನಿಗ್ರಹಃ ।</p>
<p class="Shlok">ಭಾವಸಂಶುದ್ಧಿರಿತ್ಯೇತತ್ತಪೋ ಮಾನಸಮುಚ್ಯತೇ ॥ </p>
<p class="TXT-Right">(17/16)</p>
<p class="Text">‘ಮನಸ್ಸಿನ ಪ್ರಸನ್ನತೆ, ಶಾಂತಭಾವ, ಭಗವತ್ ಚಿಂತನೆ ಮಾಡುವ ಸ್ವಭಾವ, ಮನೋನಿಗ್ರಹ ಮತ್ತು ಅಂತಃಕರಣದ ಭಾವಗಳ ಚೆನ್ನಾದ ಪವಿತ್ರತೆ - ಈ ಪ್ರಕಾರ ಇದು ಮನಸಂಬಂಧೀ ತಪವೆಂದು ಹೇಳಲಾಗುತ್ತದೆ.</p>
<p class="Text">ಇವೆಲ್ಲ ಸದ್ಭಾವಗಳಾಗಿವೆ. ಈ ಪ್ರಕಾರದ ಸದ್ಭಾವವುಂಟಾದಾಗ ಹೃದಯ ಪವಿತ್ರವಾಗುತ್ತದೆ. ಅನಂತರ ಅವನ ಹೃದಯದಲ್ಲಿ ರಾಗ-ದ್ವೇಷ, ಕಾಮ-ಕ್ರೋಧ, ಲೋಭ-ಮೋಹ ಮೊದಲಾದ ಅಸತ್ ಪದಾರ್ಥ (ಅಸದ್ಭಾವ)ಗಳು ಇರುವುದಿಲ್ಲ. ಈ ಅಸತ್ ಪದಾರ್ಥಗಳಿರುವಾಗ ಅಂತಃಕರಣದ ಪವಿತ್ರತೆಯನ್ನು ತಿಳಿಯಲಾಗುವುದಿಲ್ಲ. ಅವನ ಹೃದಯದಲ್ಲಿ ದೋಷವೇ ಇಲ್ಲದಿರುವಾಗ ಅವನ ವಾಣಿ ಮೊದಲಾದ ಕ್ರಿಯೆಗಳಲ್ಲಿ ದೋಷ ಹೇಗೆ ಬರಬಲ್ಲದು? ಏಕೆಂದರೆ ಹೃದಯದಲ್ಲಿಲ್ಲ ದವಸ್ತು ಹೊರಗೆ ವ್ಯವಹಾರದಲ್ಲಿ ಎಲ್ಲಿಂದ ಬಂದೀತು?</p>
<p class="Text">ಸಾಧಕನು ಮೊದಲು ಹೊರಗಿನ ಶುದ್ಧಿಯ ಪ್ರಯತ್ನ ಮಾಡಬೇಕು. ಆಹಾರದ ಶುದ್ದಿ, ವ್ಯವಹಾರ ದಶುದ್ಧಿ ಮತ್ತು ವಾಣಿಯ ಶುದ್ಧಿಯೇ ಹೊರಗಿನ ಶುದ್ಧಿಯಾಗಿದೆ. ಸತ್ಯವಾದ, ಪ್ರಿಯ ಮತ್ತು ಹಿತಕರವಾದ ವಾಣಿಯೇ ಶುದ್ಧವಾಣಿಯಾಗಿದೆ. ಸತ್ಯವಚನವನ್ನು ನುಡಿಯುವಾಗ ಹೆಚ್ಚಾಗಿ ಮಾತನಾಡಬಾರದು, ಮಿತಭಾಷಿಯಾಗಿರಬೇಕು ಮತ್ತು ಯಾರದ್ದೇ ನಿಂದೆ-ಸ್ತುತಿ ಮಾಡಬಾರದು; ಏಕೆಂದರೆ ನಿಂದಾ-ಸ್ತುತಿ ಮಾಡುವಾಗ ಆವೇಶಕ್ಕೊಳಗಾಗಿ ಮನುಷ್ಯನು ಹೆಚ್ಚು ಮಾತನಾಡಿಬಿಡುತ್ತಾನೆ. ಸ್ತುತಿಮಾಡುತ್ತಾನಾದರೆ ಸ್ತುತಿಯನ್ನು ಹೆಚ್ಚಾಗಿಯೇ ಮಾಡುತ್ತಾನೆ ಮತ್ತು ನಿಂದಿಸುತ್ತಾನಾದರೆ ಅದನ್ನೂ ಅಧಿಕವಾಗಿ ಮಾಡುತ್ತಾನೆ; ಆದರೆ ಸತ್ಯವಚನವಾದರೋ ಹೇಗೆ ಕೇಳಲಾಗಿದೆಯೋ, ನೋಡಿ ಮತ್ತು ತಿಳಿಯಲಾಗಿದೆಯೋ ಹಾಗೆಯೇ ಹೇಳುವುದು; ಹೆಚ್ಚಾಗಲಿ ಕಡಿಮೆಯಾಗಲಿ ಹೇಳದಿರುವುದೇ- ತನ್ನನ್ನು ಪ್ರಶಂಸಿಸಿಕೊಳ್ಳುವಾಗ ಹೆಚ್ಚಾಗಿ ಹೇಳಿ ಬಿಡುತ್ತಾನೆ ಮತ್ತು ನಿಂದೆ, ದೋಷಗಳನ್ನು ಹೇಳುವಾಗ ಕಡಿಮೆ ಮಾಡಿ ಹೇಳುತ್ತಾನೆ. ಆದರೆ ಕಡಿಮೆ ಹೇಳುವುದು ಅಸತ್ಯವಾಗಿದೆ ಮತ್ತು ಹೆಚ್ಚು ಮಾಡಿ ಹೇಳುವುದೂ ಅಸತ್ಯವಾಗಿದೆ. ಯಾವ ಮಾತು ಹೇಗೆ ಕೇಳಿ, ನೋಡಿ ಮತ್ತು ತಿಳಿಯಲಾಗಿದೆಯೋ ಅದನ್ನು ಇದ್ದದ್ದು ಇದ ಹಾಗೆ ನಿಷ್ಕಪಟಭಾವದಿಂದ ಹೇಳಲ್ಪಟ್ಟರೆ ಅದೇ ಸತ್ಯವಾದುದು ಯಾರಾದರು ನಮ್ಮ ಬಳಿಗೆ ಉಚಿತವಲ್ಲದ ಒಂದು ಮಾತನ್ನು ಕೇಳಿದರೆ ಆಗ ಏನು ಮಾಡಬೇಕು? ಎಂದು ನೀವು ಕೇಳಿದರೆ ಇದರ ಉತ್ತರವು ನನಗೆ ಹೇಳುವ ವಿಚಾರವಿಲ್ಲ’ ಎಂದು ಹೇಳಬೇಕು ಅಥವಾ ಮೌನವಾಗಿದ್ದು ಬಿಡಬೇಕು. ಮೌನವೂ ‘ಸತ್’ ಕ್ರಿಯೆಯೇ ಆಗಿದೆ. ಯಾರಾದರೂ ಅನ್ಯಾಯದಿಂದ ಕೂಡಿದ ಮತ್ತು ಅನಧಿಕಾರ ಪ್ರಶ್ನೆ ಮಾಡಿದರೆ ಆಸಮಯ ನೀವು ಮೌನರಾಗಬೇಕು. ಒಂದು ವೇಳೆ ಕಳ್ಳನು ಬಂದು ನಿಮ್ಮ ಹಣವೆಲ್ಲಿದೆ ಎಂದು ಕೇಳಿದರೆ ನಾವು ನಮ್ಮ ಹಣ-ಒಡವೆಗಳು ಅಲ್ಲಿವೆ ಎಂದು ಹೇಳುವೆವೋ? ಅವನಿಗೆ ತಿಳಿಸಲು ನಾವು ಬಾಧ್ಯರಲ್ಲ. ನಾವು ವ್ಯಾಪಾರ ಮಾಡುತ್ತೇವೆ ಮತ್ತು ‘ನೀವು ಯಾವ ಪ್ರಕಾರ ಹಣವನ್ನು ಸಂಪಾದಿಸಿದಿರಿ’ ಎಂದು ವ್ಯಾಪಾರದ ರಹಸ್ಯವನ್ನು ಕೇಳಿದರೆ, ನಾವು ಹೇಳಲೂಬಹುದು, ಹೇಳದಿರಲೂ ಬಹುದು, ಇದಕ್ಕೆ ನಾವು ಸ್ವತಂತ್ರರು. ಬಾಧ್ಯರಲ್ಲ. ತಿಳಿಸದಿರುವ ಮಾತಾದರೆ ‘ಈ ವಿಷಯದಲ್ಲಿ ತಿಳಿಸುವ ವಿಚಾರ ನಮ್ಮಲ್ಲಿಲ್ಲ’ ಎಂದು ಹೇಳಬಹುದು. ಯಾರಾದರೂ ನಿಮ್ಮೊಡನೆ ನಿಮ್ಮ ಸಾಧನೆಯು ಯಾವ ಹಂತದಲ್ಲಿದೆ ಎಂದು ಕೇಳಿದರೆ, ಅಥವಾ ಯಾರಾದರೂ ಮಹಾತ್ಮರಾದ ಪುರುಷರನ್ನು ನಿಮಗೆ ಪರಮಾತ್ಮನ ಪ್ರಾಪ್ತಿಯಾಯಿತೇ ಅಥವಾ ಇಲ್ಲವೇ ಎಂದು ಕೇಳಿದರೆ, ಅವರು ಇದನ್ನು ತಿಳಿಸಲು ಬಾಧ್ಯರಲ್ಲ. ಅವರು ‘ಇದು ವ್ಯಕ್ತಿಗತ ಪ್ರಶ್ನೆಯಾಗಿದೆ, ಆದ್ದರಿಂದ ತಿಳಿಸಲಾರೆ’ ಎಂದು ಹೇಳಬಹುದು. ಏಕೆಂದರೆ ಗೋಪ್ಯವಾದ ವಿಷಯವನ್ನು ಅನಧಿಕಾರಿಗಳಿಗೆ ಹೇಳಲಾಗುವುದಿಲ್ಲ. ಭಗವಂತನು ಸ್ವತಃ ಗೀತೆಯಲ್ಲಿ ಹೇಳುತ್ತಾನೆ ‘ಅರ್ಜುನಾ! ನಾನು ನಿನಗೆ ಪರಮ ಗೋಪ್ಯವಾದ ಮಾತನ್ನು ಹೇಳುತ್ತೇನೆ, ಈ ನನ್ನ ಮಾತನ್ನು ನೀನು ಅಪಾತ್ರನಿಗೆ ಹೇಳಕೂಡದು’ -</p>
<p class="Shlok">ಸರ್ವಗುಹ್ಯತಮಂ ಭೂಯಃ ಶ್ರುಣು ಮೇ ಪರಮಂ ವಚಃ ।</p>
<p class="Shlok">ಇಷ್ಟೋಽಸಿ ಮೇ ದೃಢಮಿತಿ ತತೋ ವಕ್ಷ್ಯಾಮಿ ತೇ ಹಿತಮ್ ॥ </p>
<p class="TXT-Right">(18/64)</p>
<p class="Text">‘ಸಂಪೂರ್ಣ ಗೋಪನೀಯಗಳಲ್ಲಿ ಅತಿ ಗೋಪ್ಯವಾದ ನನ್ನ ಪರಮ ರಹಸ್ಯದಿಂದ ಕೂಡಿದ ವಚನವನ್ನು ನೀನು ಪುನಃ ಕೇಳು. ನೀನು ನನಗೆ ಅತಿಶಯ ಪ್ರೀತಿ ಪಾತ್ರನಾಗಿರುವೆ. ಆದ್ದರಿಂದ ಈ ಪರಮ ಹಿತಕಾರಕ ವಚನವನ್ನು ನಾನು ನಿನ್ನೊಡನೆ ಹೇಳುವೆನು.’ ಇದನ್ನು ಹೇಳಿ ಬಳಿಕ ಆದೇಶಿಸಿದನು.</p>
<p class="Shlok">ಮನ್ಮನಾ ಭವ ಮದ್ಭಕ್ತೋ ಮದ್ಯಾಜೀ ಮಾಂ ನಮಸ್ಕುರು ।</p>
<p class="Shlok">ಮಾಮೇವೈಶ್ಯಸಿ ಸತ್ಯಂ ತೇ ಪ್ರತಿಜಾನೇ ಪ್ರಿಯೋಽಸಿ ಮೇ ॥</p>
<p class="TXT-Right">(18/65)</p>
<p class="Text">‘ಹೇ ಅರ್ಜುನಾ! ನೀನು ನನ್ನಲ್ಲಿ ಮನಸ್ಸುಳ್ಳವನಾಗು, ನನ್ನ ಭಕ್ತನಾಗು, ನನ್ನನ್ನು ಪೂಜಿಸುವವನಾಗು ಮತ್ತು ನನಗೆ ನಮಸ್ಕರಿಸು. ಹೀಗೆ ಮಾಡುವುದರಿಂದ ನೀನು ನನ್ನನ್ನೇ ಸೇರುವೆ, ಇದನ್ನು ನಾನು ನಿನ್ನಲ್ಲಿ ಸತ್ಯ ಪ್ರತಿಜ್ಞೆ ಮಾಡುತ್ತೇನೆ; ಏಕೆಂದರೆ ನೀನು ನನಗೆ ಅತ್ಯಂತ ಪ್ರಿಯನಾಗಿದ್ದೀಯೆ.’</p>
<p class="Shlok">ಸರ್ವಧರ್ಮಾನ್ ಪರಿತ್ಯಜ್ಯ ಮಾಮೇಕಂ ಶರಣಂ ವ್ರಜ । </p>
<p class="Shlok">ಅಹಂ ತ್ವಾ ಸರ್ವಪಾಪೇಭ್ಯೋ ಮೋಕ್ಷಯಿಷ್ಯಾಮಿ ಮಾ ಶುಚಃ ॥</p>
<p class="TXT-Right">(18/66)</p>
<p class="Text">‘ಸಂಪೂರ್ಣ ಧರ್ಮಗಳನ್ನು ಅರ್ಥಾತ್ ಸಮಸ್ತ ಕರ್ತವ್ಯ ಕರ್ಮಗಳನ್ನು ನನ್ನಲ್ಲಿ ತ್ಯಾಗಗೈದು ನೀನು ಸರ್ವಶಕ್ತಿವಂತ, ಸರ್ವಾಧಾರ ಪರಮೇಶ್ವರನಾದ ಕೇವನ ನನಗೊಬ್ಬನಿಗೇ ಶರಣಾಗು, ನಾನು ನಿನ್ನನ್ನು ಎಲ್ಲ ಪಾಪಗಳಿಂದ ಮುಕ್ತಗೊಳಿಸುವೆನು, ನೀನು ಶೋಕ ಪಡಬೇಡ’</p>
<p class="Text">ಈ ಪ್ರಕಾರವಾಗಿ ಭಗವಂತನು ಗೋಪ್ಯವಾದ ರಹಸ್ಯವನ್ನು ಅರುಹಿದನು; ನಂತರ ಅಪಾತ್ರನಿಗೆ ಹೇಳಬಾರದೆಂದು ಎಚ್ಚರಿಸಿದನು —</p>
<p class="Shlok">ಇದಂ ತೇ ನಾತಪಸ್ಕಾಯ ನಾಭಕ್ತಾಯ ಕದಾಚನ ।</p>
<p class="Shlok">ನ ಚಾಶುಶ್ರೂಷವೇ ವಾಚ್ಯಂ ನ ಚ ಮಾಂ ಯೋಽಭ್ಯಸೂಯತಿ ॥</p>
<p class="TXT-Right">(18/67)</p>
<p class="Text">‘ನೀನು ಈ ಗೀತಾರೂಪಿಯಾದ ರಹಸ್ಯಮಯ ಉಪದೇಶವನ್ನು ಯಾವುದೇ ಕಾಲದಲ್ಲಿ ತಪರಹಿತ ಮನುಷ್ಯನಿಗೆ ಹೇಳಬಾರದು, ಭಕ್ತಿ ರಹಿತನಾದವನಿಗೆ ಹೇಳಬಾರದು, ಮತ್ತು ಕೇಳಲು ಇಚ್ಛಿಸದೆ ಇರುವನಿಗೂ ಹೇಳಬಾರದು ಹಾಗೂ ನನ್ನಲ್ಲಿ ದೋಷದೃಷ್ಟಿಯುಳ್ಳವನಿಗಂತೂ ಎಂದಿಗೂ ಹೇಳಬಾರದು.’</p>
<p class="Text">ಭಗವಂತನು ಬೇಡವೆಂದು ತಡೆಯುತ್ತಾನೆ ಮತ್ತು ಇದು ಗೋಪನೀಯ ಮಾತಾಗಿದೆ. ಆದ್ದರಿಂದ ಗೋಪನೀಯವಾದ ಮಾತನ್ನು ಯಾರಿಗೂ ಹೇಳುವುದಕ್ಕೂ ನಾವು ಬಾಧ್ಯರಲ್ಲ. ಒಂದು ವೇಳೆ ಎಲ್ಲ ಮಾತುಗಳನ್ನು ಎಲ್ಲರೂ ಹೇಳುವುದಕ್ಕೆ ಬಾಧ್ಯರಾದರೆ ಮತ್ತೆ ಗೋಪನೀಯವಾಗಿ ಏನುಳಿಯಿತು? ಆದ್ದರಿಂದ ಯಾವ ಮಾತು ಗುಪ್ತವಾಗಿದೆಯೋ ಅದನ್ನು ಹೇಳವಿರುವುದು ದೋಷವಲ್ಲ. ಆದರೆ ನಮ್ಮ ವ್ಯವಹಾರ ಯಾರೊಡನೆಯಾ ಕೆಟ್ಟದ್ದಾಗಿರಬಾರದು, ಎಲ್ಲರೊಡನೆ ಅತ್ಯುತ್ತಮವಾಗಿರಬೇಕು. ಬೇರೆಯವರ ಮೇಲೆ ಒಳ್ಳೆಯ ಪ್ರಭಾವ ಉಂಟಾಗಿ ಅವರು ಪ್ರಸನ್ನರಾಗುವಂತೆ ಎಲ್ಲರೊಡನೆ ನಾವು ವ್ಯವಹರಿಸಬೇಕು. ಅವನು ಬೇಕಾದರೆ ಬದಲಿಗೆ ಒಳ್ಳೆಯ ವ್ಯವಹಾರ ಮಾಡದಿದ್ದರೂ ನಾವು ಅವರೊಡನೆ ಅತ್ಯುತ್ತಮ ವ್ಯವಹಾರ ಮಾಡಬೇಕು. ಸ್ವಾರ್ಥ ಮತ್ತು ಅಭಿಮಾನತ್ಯಾಗದಿಂದ ಹೊರಗಿನ ವ್ಯವಹಾರವು ಉತ್ತಮವಾಗುತ್ತದೆ. ಸ್ವಾರ್ಥತ್ಯಾಗವೂ ಕೂಡ ಯಾವುದಾದರೂ ಕಾರಣವನ್ನಾಧರಿಸಿದರೆ ಅದು ವಾಸ್ತವವಾಗಿ ಸ್ವಾರ್ಥತ್ಯಾಗವಲ್ಲ. ಮಾನ-ಮರ್ಯಾದೆಗಾಗಿ ಪತ್ನೀ, ಪುತ್ರ, ಧನಾದಿಗಳ ಸ್ವಾರ್ಥ ತ್ಯಾಗಮಾಡಿದರೆ ಅಥವಾ ಸ್ವರ್ಗಾದಿ ಪರಲೋಕಕ್ಕಾಗಿ ಸ್ವಾರ್ಥತ್ಯಾಗ ಮಾಡಿದರೆ ಅಂತಹ ಸ್ವಾರ್ಥತ್ಯಾಗವು ವಾಸ್ತವಿಕ ಸ್ವಾರ್ಥತ್ಯಾಗವಲ್ಲ. ಸ್ವಾರ್ಥತ್ಯಾಗವು ಕಾಮನಾರಹಿತವಾದಾಗ ಅದ ಯಥಾರ್ಥಸ್ವಾರ್ಥ ತ್ಯಾಗವಾಗುತ್ತದೆ ಮತ್ತು ಅದೇ ನಿಷ್ಕಾಮ ಕರ್ಮವಾಗಿದೆ, ಆದರೆ ಆ ನಿಷ್ಕಾಮಭಾವವೂ ಅಹಂಕಾರರಹಿತವಾಗಬೇಕು. ನಿಷ್ಕಾಮ ಕರ್ಮ ಮಾಡಿಯೂ ಒಂದು ವೇಳೆ ‘ನಾನು ನಿಷ್ಕಾಮ ಕರ್ಮ ಮಾಡುತ್ತೇನೆ’ ಎಂಬ ಅಭಿಮಾನವುಂಟಾದರೆ ಅದು ನಿಷ್ಕಾಮಕರ್ಮದಲ್ಲಿ ಕಳಂಕ ಪ್ರಾಯವಾಗಿದೆ. ಇದಕ್ಕಾಗಿ ಮಮತೆ, ಅಭಿಮಾನ, ಸ್ವಾರ್ಥ, ಕಾಮನೆ ಮತ್ತು ಆಸಕ್ತಿಗಲನ್ನು ತ್ಯಾಗಮಾಡಿ ಮಾಡಲಾಗುವ ಕರ್ಮವೇ, ಉನ್ನತ ಶ್ರೇಣಿಯ ‘ಸತ್ವ್ಯವಹಾರ’ ವಾಗಿದೆ. ಈ ಪ್ರಕಾರದ ಭಾವದಿಂದ ಆಗುವ ಎಲ್ಲ ಆಚರಣೆಗಳು ಅತ್ಯುತ್ತಮ ಶ್ರೇಣಿಯವು ಎಂದು ತಿಳಿಯಲಾಗುತ್ತದೆ. ಈ ಪ್ರಕಾರದ ನಿಷ್ಕಾಮ-ಭಾವದಿಂದ ಅಂತಃಕರಣವು ಶುದ್ಧವಾದಮೇಲೆ ಅವನಲ್ಲಿ ಸಮತೆ ಬಂದು ಬಿಡುತ್ತದೆ. ಮತ್ತು ಆ ಪುರುಷನಿಗೆ ಪರಮಾತ್ಮನ ಪ್ರಾಪ್ತಿಯಾಗುತ್ತದೆ. ಭಗವತ್ಪ್ರಾಪ್ತ ಪುರುಷನ ಲಕ್ಷಣವನ್ನು ತಿಳಿಸುತ್ತ ಭಗವಂತನು ಹೇಳುತ್ತಾನೆ —</p>
<p class="Shlok">ಇಹೈವ ತೈರ್ಜಿತಃ ಸರ್ಗೋ ಯೇಷಾಂ ಸಾಮ್ಯೇ ಸ್ಥಿತಂ ಮನಃ ।</p>
<p class="Shlok">ನಿರ್ದೋಷಂ ಹಿ ಸಮಂ ಬ್ರಹ್ಮ ತಸ್ಮಾದ್ಬ್ರಹ್ಮಣಿ ತೇ ಸ್ಥಿತಾಃ ॥ </p>
<p class="TXT-Right">(5/19)</p>
<p class="Text">‘ಯಾರ ಮನಸ್ಸು ಸಮಭಾವದಲ್ಲಿ ನೆಲೆನಿಂತಿದೆಯೋ, ಅವರಿಂದ ಈ ಜಿವಿತಾವಸ್ಥೆಯಲ್ಲಿಯೇ ಸಮಸ್ತ ಸಂಸಾರ ಗೆಲ್ಲಲ್ಪಟ್ಟಿದೆ; ಏಕೆಂದರೆ ಸಚ್ಚಿದಾನಂದ ಪರಮಾತ್ಮ ನಿರ್ದೋಷಿಯಾ, ಸಮನೂ ಆಗಿದ್ದಾನೆ, ಆದ್ದರಿಂದ ಅವರು ಸಚ್ಚಿದಾನಂದಘನ ಪರಮಾತ್ಮನಲ್ಲೇ ಸ್ಥಿತರಾಗಿದ್ದಾರೆ.’</p>
<p class="Text">ಆದ್ದರಿಂದ ಪರಮಾತ್ಮನ ಸ್ವರೂಪದಲ್ಲಿ ಸ್ಥಿತನಾಗಿರುವವನ ಭಾವವು ಉತ್ತಮ, ಸತ್, ಪವಿತ್ರ ಮತ್ತು ಸಮವಾಗಿದೆ. ಅದಕ್ಕಾಗಿ ನಾವು ಅವರ ಅನುಕರಣವೆನ್ನು ಮಾಡಬೇಕು. ಆ ಮಹಾಪುರುಷರ ಹೃದಯದಂತೆಯೇ ನಾವೂ ಸತ್ಯ, ಸಮ ಮತ್ತು ಪವಿತ್ರ ಭಾವವನ್ನು ಬೆಳೆಸಿಕೊಳ್ಳಬೇಕು. ಯಾವುದು ಶುದ್ಧ, ಸತ್, ಸಮವಾಗಿದೆಯೋ, ಅದೇ ಸಾಧುಭಾವವಾಗಿದೆ. ಸಾಧುಭಾವವುಂಟಾಗುವುದರಿಂದ ನಮ್ಮ ವಾಣಿಯ ಕ್ರಿಯೆ ಎಂದರೆ ನಮ್ಮ ಭಾಷಣ ಸತ್ಯವಾದೀತು, ನಮ್ಮ ಇಂದ್ರಿಯಗಳ ಕ್ರಿಯೆ, ನಮ್ಮ ವರ್ತನೆ ಸತ್ಯವಾದೀತು ಮತ್ತು ನಮ್ಮ ಆಹಾರವೂ ಸತ್ಯವಾದೀತು. ಆಗ ಯಜ್ಞ, ದಾನ, ತಪ ಹಾಗೂ ಇನ್ನೆಷ್ಟು ಶಾಸ್ತ್ರವಿಹಿತ ಕರ್ಮಗಳಿವೆಯೋ, ಅವೆಲ್ಲವೂ ನಮ್ಮ ಮೂಲಕ ಸತ್ಯವೇ ಆಗುವುವು ಅಂದರೆ ಉಚ್ಚಕೋಟಿಯ ಶ್ರೇಷ್ಠ ಮತ್ತು ಯಥಾರ್ಥವಾಗುವುವು; ಏಕೆಂದರೆ ಉತ್ತಮ ಕರ್ಮಗಳನ್ನು ನಿಷ್ಕಾಮ ಭಾವದಿಂದ ಆಚರಣೆ ಮಾಡುವಂತೆ ಭಗವಂತನು ಗೀತೆಯಲ್ಲಿ ಹೇಳಿದ್ದಾನೆ —</p>
<p class="Shlok">ಯಜ್ಞದಾನತಪಃ ಕರ್ಮ ನ ತ್ಯಾಜ್ಯಂ ಕಾರ್ಯಮೇವ ತತ್ ।</p>
<p class="Shlok">ಯಜ್ಞೋ ದಾನಂ ತಪಶ್ಚೈವ ಪಾವನಾನಿ ಮನೀಷಿಣಾಮ್ ॥</p>
<p class="Shlok">ಏತಾನ್ಯಷಿ ತು ಕರ್ಮಾಣಿ ಸಂಗಂ ತ್ಯಕ್ತ್ವಾ ಫಲಾನಿ ಚ ।</p>
<p class="Shlok">ಕರ್ತವ್ಯಾನೀತಿ ಮೇ ಪಾರ್ಥ ನಿಶ್ಚಿತಂ ಮತಮುತ್ತಮಮ್ ॥ </p>
<p class="TXT-Right">(18/5-6)</p>
<p class="Text">‘ಯಜ್ಞ, ದಾನ ಮತ್ತು ತಪರೂಪೀ ಕರ್ಮವು ತ್ಯಾಜಿಸಲು ಯೋಗ್ಯವಲ್ಲ, ಅಲ್ಲದೆ ಅವು ಅವಶ್ಯ ಕರ್ತವ್ಯವಾಗಿವೆ; ಏಕೆಂದರೆ ಯಜ್ಞ, ದಾನ ಮತ್ತು ತಪ- ಈ ಮೂರೂ ಕರ್ಮಗಳು ಬುದ್ಧಿವಂತ ಪುರುಷರನ್ನು ಪವಿತ್ರಗೊಳಿಸುವಂತಹವುಗಳಾಗಿವೆ. ಆದ್ದರಿಂದ ಹೇ ಪಾರ್ಥ! ಈ ಯಜ್ಞ, ದಾನ ಮತ್ತು ತಪರೂಪೀ ಕರ್ಮಗಳನ್ನು ಹಾಗೂ ಇನ್ನೂ ಉಳಿದ ಸಂಪೂರ್ಣ ಕರ್ತವ್ಯ-ಕರ್ಮಗಳನ್ನು ಆಸಕ್ತಿ ಮತ್ತು ಫಲಗಳನ್ನು ತ್ಯಾಗಗೈದು ಅವಶ್ಯವಾಗಿ ಮಾಡಬೇಕು; ಇದು ನನ್ನಿಂದ ನಿಶ್ಚಯಿಸಲಾದ ಉತ್ತಮ ಮತವಾಗಿದೆ.’</p>
<p class="Text">ಯಜ್ಞ, ದಾನ ಮತ್ತು ತಪದಲ್ಲಿ ಇರುವ ಸ್ಥಿತಿಯೂ ಸತ್ಯವಾಗಿದೆ. ಭಗವಂತನು ಹೇಳುತ್ತಾನೆ —</p>
<p class="Shlok">ಯಜ್ಞೋ ತಪಸಿ ದಾನೇ ಚ ಸ್ಥಿತಿಃ ಸದಿತಿ ಚ್ಯೋಚ್ಯತೇ ।</p>
<p class="Shlok">ಕರ್ಮ ಚೈವ ತದರ್ಥೀಯಂ ಸದಿತ್ಯೇವಾಭಿಧೀಯತೇ ॥ </p>
<p class="TXT-Right">(ಗೀತೆ 17/27)</p>
<p class="Text">‘ಯಜ್ಞ, ತಪ ಮತ್ತು ದಾನದಲ್ಲಿ ಯಾವ ಸ್ಥಿತಿ ಇದೆಯೋ, ಅದೂ ಸಹ ‘ಸತ್’ ಎಂದೇ ಹೇಳಲ್ಪಡುತ್ತದೆ ಮತ್ತು ಆ ಪರಮಾತ್ಮನಿಗೋಸ್ಕರ ಮಾಡಲಾದ ಕರ್ಮ ನಿಶ್ಚಯಪೂರ್ವಕವಾಗಿ ‘ಸತ್’ ಎಂದು ಹೇಳಲಾಗುತ್ತದೆ.’ </p>
<p class="Text">ಹಾಗೂ ಭಗವದರ್ಥ ಕರ್ಮವಾದರೋ ಪರಮ ಸತ್ ಆಗಿದೆ. ಗೀತೆಯಲ್ಲಿ ಹೇಳಿದೆ —</p>
<p class="Shlok">ಮದರ್ಥಮಪಿ ಕರ್ಮಾಣಿ ಕುರ್ವನ್ ಸಿದ್ಧಿಮವಾಪ್ಸ್ಯಸಿ ।</p>
<p class="TXT-Right">(12/10)</p>
<p class="Text">‘ನನ್ನ ನಿಮಿತ್ತ ಕರ್ಮಗಳನ್ನು ಮಾಡುತ್ತಿದ್ದರೂ ಕೂಡ ನನ್ನ ಪ್ರಾಪ್ತಿರೂಪವಾದ ಸಿದ್ಧಿಯನ್ನೇ ಪಡೆಯುತ್ತಾನೆ.’ </p>
<p class="Text">ಭಗವಂತನು ಸತ್ ಆಗಿದ್ದಾನೆ, ಅವನಿಗೋಸ್ಕರ ಮಾಡಲಾದ ಕರ್ಮವೂ ಸತ್ ಆಗಿದೆ. ಆದ್ದರಿಂದ ನಮ್ಮ ಕರ್ಮವು ಭಗವದರ್ಥವಾಗಬೇಕು. ಯಜ್ಞ, ದಾನ, ತಪ - ಇವು ಸ್ವರೂಪತಃ ಸಾತ್ವಿಕವಾದರೂ ಅವುಗಳೊಡನೆ ತಾಮಸೀ ಭಾವಗಳ ಸಂಬಂಧವಾದ ಮೇಲೆ ಅವು ಅಸತ್ ಆಗಿಬಿಡುತ್ತವೆ. ಒಂದು ವೇಳೆ ಬೆರೆಯವರಿಗೆ ಅನಿಷ್ಟ ಮಾಡುವುದಕ್ಕಾಗಿ ನಾವು ಯಜ್ಞ, ತಪ ಮತ್ತು ದಾನ ಮಾಡುತ್ತೇವಾದರೆ ಆ ಯಜ್ಞ, ತಪ ಮತ್ತು ದಾನ ಅಸತ್ ಆಗುತ್ತವೆ. ಸ್ವರೂಪದಿಂದ ಸತ್ ಆಗಿದ್ದರೂ ಭಾವವು ದೂಷಿತವಾದಾಗ ಅಸತ್ ಆಗಿಬಿಡುತ್ತದೆ; ಏಕೆಂದರೆ ಕ್ರಿಯೆಗಿಂತ ಭಾವವು ಉತ್ತಮವಾಗಿದೆ. ಯಜ್ಞ, ದಾನ, ತಪ- ಇವೆಲ್ಲ ಸ್ವರೂಪದಿಂದ ಸತ್ ಆಗಿಯೇ ಇವೆ, ಭಗವದರ್ಥವಾಗುವುದರಿಂದ ಇವು ಭಾವದಿಂದಲೂ ಸತ್ ಆಗುತ್ತವೆ. ಆದ್ದರಿಂದ ನಮ್ಮ ಕರ್ಮಗಳು ಕ್ರಿಯೆಯಿಂದಲೂ ಸತ್ ಆಗಬೇಕು ಮತ್ತ ಭಾವದಿಂದಲೂ ಸತ್ ಆಗಬೇಕು; ಏಕೆಂದರೆ, ಈ ಪ್ರಕಾರ ಕೇವಲ ಸತ್ಯಕ್ಕೆ ಶರಣಾಗುವುದರಿಂದಲೇ ನಮ್ಮ ಶ್ರೇಯಸ್ಸಾಗಬಲ್ಲದು.</p>
<p class="Text">ಹೊರಗಿನ ಕ್ರಿಯೆಗಿಂತ ಹೃದಯದ ಭಾವಗಳು ಶ್ರೇಷ್ಠವಾಗಿವೆ; ಏಕೆಂದರೆ ಹೃದಯದಲ್ಲಿರುವ ಸಾಧುಭಾವ, ಪವಿತ್ರಭಾವ, ಶ್ರೇಷ್ಠಭಾವ, ನಿಷ್ಕಾಮಭಾವಗಳು ಉಚ್ಚಶ್ರೇಣಿಯ ಭಾವಗಳಾಗಿವೆ. ಆದ್ದರಿಂದ ಕ್ರಿಯೆಗಳಿಗಿಂತ ಇವು ಹೆಚ್ಚು ಬೆಲೆವುಳ್ಳವುಗಳಾಗಿವೆ; ಏಕೆಂದರೆ ನಮ್ಮ ಹೃದಯದ ಉತ್ತಮ ಭಾವಗಳಿಂದ ನಮ್ಮ ಹೊರಗಿನ ಕರ್ಮಗಳು ಸ್ವಾಭಾವಿಕವಾಗಿಯೇ ಪವಿತ್ರ ಮತ್ತು ಸತ್ಯವಾಗುತ್ತವೆ. ಹೊರಗಿನ ಕ್ರಿಯೆಯು ‘ಸತ್’ ಆಗಿದ್ದರೂ ಕೂಡ ಒಳಗಿನ ಭಾವವು ‘ಅಸತ್’ ಆಗಿರಬಲ್ಲದು, ಆದರೆ ಮುಂದೆ ಅದರ ಪ್ರಭಾವದಿಂದ ಅಂತರ್ಭಾವಗಳ ಶುದ್ದಿಯಾಗಬಲ್ಲದು; ಏಕೆಂದರೆ ಪವಿತ್ರ ಭೋಜನ ಮಾಡುವುದರಿಂದ ಅಂತಃಕರಣ ಶುದ್ದಿಯಾಗುತ್ತದೆಂದು ಹೇಳಲಾಗಿದೆ —<span class="char-style-override-8"> ‘ಆಹಾರೆಶುದ್ಧೌ ಸತ್ವಶುದ್ದಿಃ </span>(ಛಾಂದೋಗ್ಯ 7/26/2) ಆದ್ದರಿಂದ ಆಹಾರ-ವ್ಯವಹಾರಾದಿ ಹೊರಗಿನ ಶುದ್ಧಿಯಿಂದಲೂ ಒಳಗಿನ ಶುದ್ಧಿಯಾಗುತ್ತದೆ. ಆದ್ದರಿಂದ ಸತ್ಯರ್ಮಗಳಿಂದ ಸದ್ಭಾವಗಳು ಉಂಟಾಗುತ್ತವೆ ಮತ್ತು ಸದ್ಭಾವವುಂಟಾದಾಗ ಅದರಿಂದ ಅಸತ್ಕರ್ಮವಾಗುವುದೇ ಇಲ್ಲ. ಹೃದಯದ ಸದ್ಭಾವಗಳಿಗಿಂತಲೂ ಭಗವಂತನ ಸ್ವರೂಪವು ಪರಮ ಸತ್ಯ, ಸರ್ವಶ್ರೇಷ್ಠ ಮತ್ತು ಪವಿತ್ರವಾಗಿದೆ. ಅದರ ಬಗ್ಗೆ ಹೇಳುವುದೇನಿದೆ? ಭಗವಂತನ ಸ್ವರೂಪದಲ್ಲಿ ನಮ್ಮ ನಿಷ್ಠೆ ಉಂಟಾದಾಗ, ಭಗವಂತನ ಸ್ವರೂಪದಲ್ಲಿ ನಮ್ಮ ನಿಶ್ಚಯವು ಅಚಲವಾದಾಗ, ‘ಭಗವಂತನಿದ್ದಾನೆ’ ಎಂಬ ಇತ್ಥಂಭೂತ ನಿಶ್ಚಯ ನಮ್ಮ ಬುದ್ಧಿಯಲ್ಲಿ ಆದಾಗ ಭಾರಿ ಸಂಕಟವೊದಗಿ ಬಂದಾಗಲೂ ನಾವು ವಿಚಲಿತ ಆಗಲಾರೆವು; ಏಕೆಂದರೆ ಭಗವಂತನ ಅಸ್ತಿತ್ವದಲ್ಲಿ ಇಷ್ಟೊಂದು ಭಾರಿ ಬಲವಿದೆ. ಈ ಸ್ಥಿತಿಯಲ್ಲಿ ನಮ್ಮಿಂದ ಎಂದೂ ಅಸದ್ವವಹಾರವಾಗಲಾರದಷ್ಟು, ಹೃದಯದಲ್ಲಿ ಅಸದ್ಭಾವವುಂಟಾಗಲಾರಷ್ಟು ಆತ್ಮಬಲ ಉಂಟಾಗುತ್ತದೆ. ಆದ್ದರಿಂದ ಭಗವಂತನ ಸ್ವರೂಪದಲ್ಲಿ ಶ್ರದ್ಧಾಪೂರ್ವಕ ನಿಷ್ಠೆಯನ್ನು ದೃಢಪಡಿಸಿಕೊಳ್ಳಬೇಕು. ನಿಷ್ಠೆಯಾದ ಮೇಲೆ ನಮ್ಮೆಲ್ಲ ಕ್ರಿಯೆಗಳು ತನ್ನಿಂದ-ತಾನೇ ಶುದ್ಧ, ಶ್ರೇಷ್ಠ ಮತ್ತು ‘ಸತ್’ ಆಗಲಾರಂಭಿಸುವುವು. ‘ಭಗವಂತನು ಸದಾ-ಸರ್ವದಾ ಎಲ್ಲ ಸ್ಥಳಗಳಲ್ಲಿ ಇದ್ದಾನೆ’- ಎಂಬುದೇ ಭಗವಂತನ ಉಚ್ಚಶ್ರೇಣಿಯ ಭಕ್ತಿಯಾಗಿದೆ. ಇದೇ ಭಗವಂತನಲ್ಲಿ ನಿಷ್ಠೆಯಾಗಿದೆ. ಈ ಉಚ್ಚಶ್ರೇಣಿಯ ನಿಷ್ಠೆಯೇ ಭಗವಂತನನ್ನು ದೊರಕಿಸಿ ಕೊಡುತ್ತದೆ. </p>
<p class="Text">ಈ ಎಲ್ಲ ಮಾತುಗಳು ಸತ್ಯದ ವಿಷಯದಲ್ಲಿ ಹೇಳಲಾಗಿದೆ. ಓದುಗರು ಉಚಿತದೆಂದು ತಿಳಿದರೆ ಇವುಗಳನ್ನು ತನ್ನದಾಗಿಸಿಕೊಳ್ಳಬಹುದು. ತನ್ನದಾಗಿಸುವುದರಿಂದ ನಿಶ್ಚಯವಾಗಿ ಶ್ರೇಯಸ್ಸುಂಟಾಗುತ್ತದೆ. ನಾನು ಧಾರಣೆ ಮಾಡಿದರೆ ನನಗೆ ಶ್ರೇಯಸ್ಸುಂಟಾಗಬಹುದು; ಏಕೆಂದರೆ ಇವು ಭಗವಂತನ ವಚನಗಳಾಗಿವೆ, ನನ್ನವುಗಳಲ್ಲ. ನಾನಾದರೋ ಕೇವಲ ಅನುವಾದ ಮಾತ್ರ ಮಾಡುತ್ತೇನೆ. ಇವುಗಳನ್ನು ಪಾಲಿಸುವಂತೆ ನಾನು ನಿಮ್ಮಿಂದ ಪ್ರತಿಜ್ಞೆ ಮಾಡಿಸುವುದಿಲ್ಲ, ಏಕೆಂದರೆ ನನಗೆ ಪ್ರತಿಜ್ಞೆ ಮಾಡಿಸುವ ಅಧಿಕಾರವಿಲ್ಲ. ನೀವು ಇದನ್ನು ಒಳ್ಳೆಯದೆಂದು ತಿಳಿದರೆ, ಸರಿಯೆಂದು ತಿಳಿದರೆ ಧಾರಣೆ ಮಾಡಬಹುದು, ಕಾರ್ಯಗತ ಮಾಡಲೂ ಬಹುದು ಇದು ಬೇರೆಮಾತು. ಒಂದು ವೇಳೆ ನೀವು ಇವನ್ನು ಕಾರ್ಯಗತ ಮಾಡಿದರೆ, ಕೇವಲ ಈ ಮೇಲೆ ಹೇಳಿದ ಸತ್ಯವನ್ನೇ ಧಾರಣ ಮಾಡುವುದರಿಂದ ನಿಮಗೆ ಶ್ರೇಯಸ್ಸಾಗಬಲ್ಲದು, ಇದರಲ್ಲಿ ಯಾವ ಶಂಕೆಯೂ ಇಲ್ಲ; ಏಕೆಂದರೆ ಭಗವಂತನು ಸ್ವಯಂ ಹೇಳುತ್ತಾನೆ, ಶಾಸ್ತ್ರಗಳು ಹೇಳುತ್ತವೆ ಮತ್ತು ಮಹಾತ್ಮರು ಹೇಳುತ್ತಾರೆ.</p>
<p class="Text para-style-override-2">ಇದಕ್ಕಾಗಿ ಸತ್ಯಸ್ವರೂಪೀ ಪರಮಾತ್ಮನನ್ನು ನಮ್ಮ ಹೃದಯ ಮತ್ತು ಬುದ್ಧಿಯಲ್ಲಿ ಧಾರಣ ಮಾಡಿ. ನಂತರ ನಿಮ್ಮ ಭಾವ ಮತ್ತು ಕ್ರಿಯೆಗಳು ತನ್ನಿಂದ-ತಾನೇ ಸತ್ಯ, ಶ್ರೇಷ್ಠ ಮತ್ತು ಶುದ್ಧವಾಗುವುವು. ಒಂದು ವೇಳೆ ನೀವು ಹೊರಗಿನ ಕ್ರಿಯೆಗಳಲ್ಲಿ ಸುಧಾರಣೆ ಮಾಡಲಾಗಲಿಲ್ಲವಾದರೆ ಯಾವುದೇ ವಿಶೇಷವಾದ ಆತಂಕದ ಮಾತಿಲ್ಲ. ನೀವು ಭಗವಂತನಲ್ಲಿ ನಿಷ್ಠೆ ಇಡಿ, ಭಗವಮತನಲ್ಲಿ ವಿಶ್ವಾಸವಿಡಿ, ಭಗವಂತನ ಮೇಲೆ ನಿರ್ಭರರಾಗಿರಿ, ಭಗವಂತನಿಗೆ ಶರಣಾಗಿ. ಮತ್ತೆ ಇದಕ್ಕಾಗಿ ನೀವು ಬೇರೆ ಯಾವುದೇ ಪ್ರಯತ್ನ ಮಾಡಬೇಕಾಗುವುದಿಲ್ಲ; ಎಲ್ಲ ಕರ್ಮ, ಎಲ್ಲ ಭಾವಗಳು ಭಗವತ್ಕೃಪೆಯಿಂದ ತನ್ನಿಂದ-ತಾನೇ ಶುದ್ಧವಾಗಿ ಬಿಡುವುವು. ನಿಮ್ಮ ಹೃದಯದಲ್ಲಿ ಯಾವಾಗ ಭಗವಂತನ ನಿಷ್ಠೆ ಉಂಟಾಗುವುದೋ, ಶ್ರದ್ಧಾಪೂರ್ವಕವಾಗಿ ಭಗವಂತನ ಅನನ್ಯ ಶರಣಾಗುವಿರೋ, ಆಗ ಸ್ವಯಂ ಭಗವಂತನು ತನ್ನಿಂದ-ತಾನೇ ನಿಮಗೆ ಪ್ರಾಪ್ತವಾಗುತ್ತಾನೆ.<span></span></p>


<p class="Page-Break"> </p>
<p class="Chapter-Heading" id="toc_marker-8">ದೇಶದ ಕಲ್ಯಾಣಕ್ಕಾಗಿ ಸಂಸ್ಕೃತ, ಆಯುರ್ವೇದ, ಹಿಂದಿ ಹಾಗೂ ಗೀತಾ-ರಾಮಾಯಣದ ಪ್ರಚಾರದ ಆವಶ್ಯಕತೆ </p>
<p class="Sub-Heading" id="toc_marker-8-1">ಸಂಸ್ಕೃತ ಭಾಷೆ</p>
<p class="Text">ವರ್ತಮಾನ ಪರಿಸ್ಥಿತಿಯ ಕುರಿತು ವಿಚಾರ ಮಾಡಿದಾಗ ದೇಶದಲ್ಲಿ ಸಂಸ್ಕೃತ ಭಾಷೆಯು ದಿನೇ ದಿನೇ ಕ್ಷೀಣಿಸುತ್ತಿರುವುದರ ಅರಿವಾಗುತ್ತದೆ. ಇದೇ ಕ್ರಮದಿಂದ ಕ್ಷೀಣಿಸುತ್ತ ಹೋದಲ್ಲಿ ಒಂದು ದಿನ ನಮ್ಮ ದೇಶದಲ್ಲಿ ಸಂಸ್ಕೃತ ಭಾಷೆಯು ಲುಪ್ತಪ್ರಾಯದಂತೆ ಆಗುವುದು ದೊಡ್ಡ ವಿಷಯವಲ್ಲ. ಪಾಂಡವರ ರಾಜ್ಯಶಾಸನ ಕಾಲದವರೆಗೆ ಇದರ ಪ್ರಚಾರವು ಹೆಚ್ಚಾಗಿಯೇ ಇತ್ತು. ನೀತಿ, ಧರ್ಮ ಮತ್ತು ಅಧ್ಯಾತ್ಮ ವಿಷಯದ ಎಲ್ಲ ಗ್ರಂಥಗಳು ಸಂಸ್ಕೃತ ಭಾಷೆಯಲ್ಲೇ ಇದ್ದುವು, ಅಲ್ಲದೆ ಇದೇ ರಾಜಭಾಷೆಯೂ ಆಗಿತ್ತು; ಏಕೆಂದರೆ ರಾಜನೀತಿಯ ಕಾರ್ಯ ಹಾಗೂ ದಂಡವಿಧಾನ ಮುಂತಾದುವೆಲ್ಲ ಮನುಸ್ಮೃತಿ, ಯಾಜ್ಞವಲ್ಕ್ಯಸ್ಮೃತಿ ಮುಂತಾದ ಸ್ಮೃತಿಗಳ ಆಧಾರದ ಮೇಲೆಯೇ ನಡೆಸಲಾಗುತ್ತಿತ್ತು. ಮಿತಾಕ್ಷರಾ ಕಾನೂನಿನಂತೆ ಈಗಲೂ ಕೆಲವು ರೂಪದಲ್ಲಿ ಈ ಸ್ಮೃತಿಗಳನ್ನು ಆಧರಿಸಿಯೇ ದಾಯಭಾಗ ಮತ್ತು ದಂಡವಿಧಾನ ಮಾಡಲಾಗುತ್ತದೆ. ನೀತಿ, ಧರ್ಮ ಮತ್ತು ಅಧ್ಯಾತ್ಮವಿಷಯಕ ಸಾಹಿತ್ಯವನ್ನು ನೋಡುವುದರಿಂದ ಸಂಸ್ಕೃತ ಭಾಷೆಯು ಹಿಂದುಸ್ಥಾನದಲ್ಲೆಲ್ಲ ವ್ಯಾಪಕ ರೂಪದಲ್ಲಿ ರೂಢಿಯಲಿತ್ತೆಂದೂ, ಅದರ ಮಹಿಮೆಯಿಂದಲೇ ಹಿಂದುಸ್ಥಾನದ ಎಲ್ಲ ಪ್ರಾಂತಗಳ ಮೂಲೆ-ಮೂಲೆಯಲ್ಲಿ ಈಗಲೂ ಸಂಸ್ಕೃತ ಭಾಷೆಯು ನೋಡಲು ಸಿಗುತ್ತದೆ. ಸಂಸ್ಕೃತ ಭಾಷೆಯು ಕಂಡು ಬರದಿರುವ ಯಾವುದೇ ಪ್ರಾಂತ, ಜಿಲ್ಲೆ ಭಾರತವರ್ಷದಲ್ಲಿ ಇಲ್ಲ. ಸಂಸ್ಕೃತವನ್ನು ಬಲ್ಲ ಯಾರೇ ಪಂಡಿತನ ಎಲ್ಲೇ ಹೋಗಲಿ, ಅವನಿಗೆ ಸಂಸ್ಕೃತದಲ್ಲಿ ಸಂಭಾಷಿಸುವವನು ಯಾರಾದರು ದೊರಕುತ್ತಾನೆ. ಇದಲ್ಲದೆ ಹಿಂದುಸ್ಥಾನದ ಯಾವುದೇ ಪ್ರಾಂತಕ್ಕೆ ಹೋಗಿರಿ- ಶ್ರುತಿ, ಸ್ಮೃತಿ, ಇತಿಹಾಸ ಮತ್ತು ಪುರಾಣ ಒಂದೇ ಪ್ರಕಾರದಿಂದ ದೊರಕುವುವು, ಎಲ್ಲಿಯಾ ವಿಶೇಷವಾದ ಭೇದ ದೊರಕಲಾರದು. ಇದರಿಂದ ನಮ್ಮ ಸಂಸ್ಕೃತ ಭಾಷೆ ಮತ್ತು ಧಾರ್ಮಿಕ ಗ್ರಂಥಗಳ ಅನಾದಿತ್ವ, ಉಪಾದೇಯತೆ ಮತ್ತು ವ್ಯಾಪಕತೆ ಸಿದ್ಧವಾಗುತ್ತದೆ. ಈ ಸಂಸ್ಕೃತ ಭಾಷೆಯ ಮೊದಲು ಯಾವುದೇ ಬೇರೆ ಭಾಷೆಯ ಶ್ರುತಿ, ಸ್ಮೃತಿ, ಇತಿಹಾಸ, ಪುರಾಣದ ಮೊದಲಿನ ಯಾವುದೇ ಧಾರ್ಮಿಕ ಗ್ರಂಥವಾಗಲೀ ಮತ್ತು ಸಂಸ್ಕೃತ ವರ್ಣಮಾಲೆಗಿಂತ ಹಿಂದಿನದಾದ ಯಾವುದೇ ಬೇರೆ ವರ್ಣಮಾಲೆಯಾ ನೋಡಿ-ಕೇಳಲು ಬರುವುದಿಲ್ಲ; ಇದರಿಂದಲೂ ಇವುಗಳ ಅನಾದಿತ್ವ ಸಿದ್ಧವಾಗುತ್ತದೆ. ಬೌದ್ಧಯುಗದಲ್ಲಿ ಧಾರ್ಮಿಕ ವಿರೋಧದ ಸಂಬಂಧವಾಗಿ ಸಂಸ್ಕೃತದ ಮೇಲೆ ಪ್ರಹಾರಗಳಾದುವು, ಆದರೂ ಸಮ್ರಾಟ ವಿಕ್ರಮಾದಿತ್ಯ ಮತ್ತು ಭೋಜರಾಜನ ಕಾಲದಲ್ಲಿ ಸಂಸ್ಕೃತದ ಒಳ್ಳೆಯ ಪ್ರಚಾರವಿದ್ದಿತು. ಅದರ ಅನಂತರವೂ ಸಂಸ್ಕೃತದ ಪ್ರಸಾರವಿತ್ತು, ಆದರೆ ಮತ್ತೆ ಮುಸಲ್ಲಾನರ ಶಾಸನದಿಂದ ಸಂಸ್ಕೃತ ನಾಶದ ಸಾಕಷ್ಟು ಪ್ರಯತ್ನಗಳಾದುವು.</p>
<p class="Text">ವೇದಗಳ ಒಟ್ಟು 1131 ಶಾಖೆಗಳಿದ್ದುವೆಂದು ಕೇಳಿ ಬರುತ್ತದೆ. ಅವುಗಳಲ್ಲಿ ಈಗ ಕೇವಲ ಸುಮಾರು 12 ಸಿಗುತ್ತವೆ. ಸಾಮವೇದದ 1000 ಶಾಖೆಗಳಲ್ಲಿ ಕೇವಲ 3 ದೊರಕುತ್ತವೆ. ವೇದ, ಬ್ರಾಹ್ಮಣ, ಆರಣ್ಯಕ, ಕಲ್ಪಸೂತ್ರಾದಿಗಳು ಹಾಗೂ ವೇದಾಂಗ ಮತ್ತು ಬೇರೆ-ಬೇರೆ ಧರ್ಮಗ್ರಂಥಗಳ ಸ್ಥಿತಿಯೂ ಇದೇ ಆಗಿದೆ. ಇವೆಲ್ಲ ವೈದಿಕ ಶಾಖೆಗಳು ಹಾಗೂ ಬೇರೆ-ಬೇರೆ ಧರ್ಮಗಳ ಇಷ್ಟೊಂದು ನಾಶವು ಹೇಗಾಯಿತು? ಈ ವಿಷಯವಾಗಿ ವೈದಿಕ ಧರ್ಮದ ವಿರೋಧಿಗಳು ಹಾಗೂ ವಿದೇಶೀ ಅತ್ಯಾಚಾರಿಗಳ ಮೂಲಕವೇ ತಮ್ಮ ಈ ಅಮೂಲ್ಯ ಗ್ರಂಥ ಸಂಪತ್ತೆಲ್ಲ ನಾಶಪಡಿಸಲಾಗಿದೆಯೆಂದು ನಿಸ್ಸಂದೇಹವಾಗಿ ಹೇಳಬಹುದು. ಉಜ್ಜಯಿನಿಯ ರಾಜಾಮತಾದಿತ್ಯನು ಸಾವಿರಾರು ಬ್ರಾಹ್ಮಣರ ಎಲ್ಲ ಪುಸ್ತಕಗಳನ್ನೂ ಸುಟ್ಟು ಹಾಕಿದ್ದನೆಂದು ಹೇಳಲಾಗುತ್ತದೆ. ಬೌದ್ಧರ ಮೂಲಕ ‘ಸಹ್ಯಾದ್ರಿಖಂಡ’ (ಪುಸ್ತಕಾಲಯ)ದ ನಾಶಪಡಿಸಲಾದುದು ಪ್ರಸಿದ್ಧವಾಗಿದೆ. ಮುಸಲ್ಮಾನರು ಕೂಡ ಸಂಸ್ಕೃತದ ಅಗಣಿತ ಧರ್ಮಗ್ರಂಥಗಳನ್ನು ನಾಶಪಡಿಸಿದರು. ಕೆಲವು ಮುಸಲ್ಮಾನ ಬಾದಷಹರು ಸಂಸ್ಕೃತದ ಪುಸ್ತಕಗಳನ್ನು ‘ಹಮಾಮ್’ (ಸ್ನಾನದ ಮನೆ)ಯನ್ನು ಬಿಸಿಯಾಗಿಸಲು ಸುಟ್ಟಿದ್ದರು. ಈ ಪ್ರಕಾರ ನಮ್ಮ ಈ ಅಮೂಲ್ಯ ಜ್ಞಾನಕೋಷವು ಧ್ವಂಸ ಮಾಡಲಾಯಿತು. ಮೊದಲಾದರೋ ಅತ್ಯಾಚಾರಿಗಳು ಇದನ್ನು ನಾಶಪಡಿಸಿದ್ದರು, ಆದರೆ ಅದರಲ್ಲಿ ನಾವು ನಿರುಪಾಯರಾಗಿದ್ದೆವು; ಆದರೆ ಕಳೆದುಳಿದುದನ್ನು ಅವಹೇಳನ ಹಾಗೂ ಮೂರ್ಖತೆಯಿಂದಾಗಿ ನಾವು ನಾಶಪಡಿಸುತ್ತಿರುವುದು ದುಃಖದ ಮಾತಾಗಿದೆ.</p>
<p class="Text">ಆದರೆ ಇದನ್ನು ಉಳಿಸಿ ರಕ್ಷಿಸುವುದು ನಮ್ಮ ಪರಮ ಕರ್ತವ್ಯವಾಗಿದೆ. ಸಂಸ್ಕೃತ ಭಾಷೆಯು ಉಳಿಯುವುದರಿಂದಲೇ ಧರ್ಮವೂ ಉಳಿದೀತು; ಏಕೆಂದರೆ ನಮ್ಮ ಎಷ್ಟು ಮೂಲ ಧಾರ್ಮಿಕ ಗ್ರಂಥಗಳಿವೆಯೋ, ಅವುಗಳ ಆಧಾರ ಸಂಸ್ಕೃತ ಭಾಷೆಯೇ ಆಗಿದೆ ಮತ್ತು ಈ ಸಂಸ್ಕೃತ ಭಾಷೆಯು ಎಷ್ಟು ಪ್ರಾಂಜಲ ಮತ್ತು ಮಧರವೆನ್ನುವುದನ್ನು, ಇದರ ತತ್ವವನ್ನು ಈ ಅಮೃತಮಯ ಭಾಷೆಯನ್ನು ಆಸ್ವಾದಿಸುವ ವಿದ್ವಾಂಸರೇ ಬಲ್ಲರು. ಸಂಸ್ಕೃತದ ವ್ಯಾಕರಣವೂ ಅಲೌಕಿಕವಾದುದು. ಇಂತಹ ಸರ್ವಾಂಗಪೂರ್ಣವಾದ ವ್ಯಾಕರಣವು ಜಗತ್ತಿನ ಯಾವುದೇ ಭಾಷೆಗೂ ಇರುವುದು ಕಾಣಬರದು.</p>
<p class="Text">ಈ ಪ್ರಕಾರದ ಸಂಸ್ಕೃತ ಭಾಷಾರೂಪೀ ಅಲೌಕಿಕ ರತ್ನದ ಒಂದು ವೇಳೆ ನಮ್ಮ ಭಾರತವರ್ಷದಲ್ಲಿ ಅಭಾವವುಂಟಾಗುವುದಾದರೆ ಮತ್ತೆ ಪುನಃ ಇದರ ಪ್ರಾದುರ್ಭಾವ ಬಹುಕಠಿಣವಾದೀತು. ಆದ್ದರಿಂದ ನಾನು ಸರ್ಕಾರ ಮತ್ತು ದೇಶವಾಸಿಗರಲ್ಲಿ ಪ್ರಾರ್ಥಿಸುವುದೇನೆಂದರೆ - ಈ ಸಂಸ್ಕೃತ ಭಾಷೆಯು ಜೀವಿತವಿರಲಿ, ಇದರ ಉತ್ತರೋತ್ತರ ಪ್ರಚಾರವಾಗಿ ಇದರ ಸರ್ವಾಂಗೀಣ ಸಮೃದ್ಧಿಯಾಗುವಂತೆ ನಾವೆಲ್ಲರೂ ಶಕ್ತ್ಯಾನುಸಾರ ಪ್ರಯತ್ನ ಮಾಡಬೇಕು.</p>
<p class="Sub-Heading" id="toc_marker-8-2">ಆಯುರ್ವೇದ - ವಿಜ್ಞಾನ</p>
<p class="Text"> ಇದೇ ಪ್ರಕಾರ ಆಯುರ್ವೇದ-ವಿಜ್ಞಾನದ ಅಭಾವವೂ ಬಹು ತೀವ್ರಗತಿಯಿಂದ ಆಗುತ್ತಿದೆ. ಆಯುರ್ವೇದೀಯ ಚಿಕಿತ್ಸೆ, ನಿದಾನ ಮತ್ತು ಔಷಧಿಗಳ ಹೆಸರು, ರೂಪ, ಸ್ವಭಾವ, ಗುಣ ಮತ್ತು ಅವುಗಳ ನಿರ್ಮಾಣದ ಮಹಾನ್ ಜ್ಞಾನವು ತ್ರಿಕಾಲಜ್ಞರಾದ ಋಷಿಗಳಿಗಿದ್ದಿತೋ, ಅದು ಕ್ರಮಶಃ ಲುಪ್ತವಾಗುತ್ತಲೇ ಇದೆ. ನಮ್ಮ ಅನುಮಾನದಂತೆ ಈಗ ಅದು ಪ್ರಾಯಶಃ ಶೇಕಡ ತೊಂಭತ್ತರಷ್ಟು ಲುಪ್ತವಾಗಿ ಹೋಗಿದೆ ಮತ್ತು ಎಷ್ಟು ಕಳೆದುಳಿದಿದೆಯೋ, ಅದರ ಹ್ರಾಸವೂ ದಿನೇ ದಿನೇ ಆಗುತ್ತ ನಡೆದಿದೆ. ಆಸ್ಥೆಯುಳ್ಳ ವೈದ್ಯ ಇಲ್ಲವಾಗುತ್ತಿದ್ದಾರೆ. ಯಾರು ಉಳಿದಿರುವರೋ ಅವರ ಆಸ್ಥೆಯು ಇದರ ಬಗ್ಗೆ ಬಿದ್ದು ಹೋಗುತ್ತಿದೆ. ಇದರ ಪರಿಣಾಮವಾಗಿ ಇಂದು ದೇಶದ ದೊಡ್ಡ-ದೊಡ್ಡ ವೈದ್ಯರೂ ಸಹ ಪ್ರಾಯಶಃ ತಮ್ಮ ಮಕ್ಕಳನ್ನು ಮೆಡಿಕಲ್ ಓದಿಸುತ್ತಾರೆ ಮತ್ತು ತಾವು ಸ್ವತಃ ಇಂಗ್ಲೀಷ್ ಔಷಧಿಗಳ ವ್ಯವಹಾರ ಮಾಡುತ್ತಾರೆ. ಭಾರತವಾಸಿಗಳಿಗೆ ಭಾರತವರ್ಷದ ಆಯುರ್ವೇದೀಯ ದೇಶೀ ಔಷಧಿಗಳು ಎಷ್ಟು ಲಾಭಪ್ರದವಾಗಬಲ್ಲವೋ ಅಷ್ಟು ವಿದೇಶೀ ಔಷಧಿಗಳು ಲಾಭಪ್ರದವಲ್ಲ ಎನ್ನುವುದು ನಿಶ್ಚಿತವಾಗಿದೆ. </p>
<p class="Shlok">‘ಯಸ್ಯ ದೇಶಸ್ಯ ಯೋ ಜಂತುಸ್ತಜ್ಜಂ ತಸ್ಯೌಷಧಂ ಹಿತಮ್’</p>
<p class="Text">‘ಯಾರು ಯಾವ ದೇಶದ ಪ್ರಾಣಿಗಳೋ, ಅವರಿಗೆ ಅದೇ ದೇಶದಲ್ಲಿ ಉತ್ಪನ್ನವಾದ ಔಷಧಿಯು ಹಿತಕಾರಿಯಾದುದು.’</p>
<p class="Text">ಈ ದೇಶದಲ್ಲಿ ಆಯುರ್ವೇದ-ವಿಜ್ಞಾನವು ಒಂದು ಕಾಲದಲ್ಲಿ ಎಷ್ಟು ಉನ್ನತವಾಗಿತ್ತು ಎನ್ನುವುದು ಮಹಾಭಾರತದ ಆದಿಪರ್ವದಲ್ಲಿ ಬರುವ ಈ ಕಥೆಯಿಂದ ತಿಳಿಯುತ್ತದೆ - ‘ಕಶ್ಯಪ’ನೆಂಬ ಹೆಸರಿನ ಒಬ್ಬ ಶ್ರೇಷ್ಠ ಬ್ರಾಹ್ಮಣನಿದ್ದನು. ಅವರು ಮೃತಪಟ್ಟ ವ್ಯಕ್ತಿಯನ್ನು ಕೂಡ ಔಷಧಿಗಳಿಂದ ಜೀವಂತಗೊಳಿಸುವ ಶಕ್ತಿ ಹೊಂದಿದ್ದರು. ರಾಜಾ ಪರೀಕ್ಷಿತನಿಗೆ ತಕ್ಷಕನಾಗನು ಕಚ್ಚುವವನಿದ್ದಾನೆಂಬುದು ತಿಳಿದಾಗ ಅವನು ಪರೀಕ್ಷಿತನ ಬಳಿ ಹೋಗಲು ಮನೆಯಿಂದ ಹೊರಟನು. ದಾರಿಯಲ್ಲಿ ಅವನಿಗೆ ತಕ್ಷಕನ ಭೇಟಿಯಾಯಿತು. ಮಾನವ ರೂಪಿಯಾದ ತಕ್ಷಕನು ಕೇಳಲಾಗಿ ಕಾಶ್ಯಪನು ತಾನು ಅಲ್ಲಿಗೆ ಹೋಗುವ ಕಾರಣವನ್ನು ಹೇಳುತ್ತ ‘ರಾಜಾಪರೀಕ್ಷಿತನನ್ನು ತಕ್ಷಕನು ಕಚ್ಚುವನು, ಆಗ ನಾನು ಅವನನ್ನು ನನ್ನ ಔಷಧಿಯಿಂದ ಬದುಕಿಸುವೆನು’ ಎಂದನು. ಇದನ್ನು ಕೇಳಿ ತಕ್ಷಕನು ‘ನಾನೇ ತಕ್ಷಕನಾಗಿದ್ದೇನೆ ಎಂದು ಹೇಳಿ. ನನ್ನಿಂದ ಕಚ್ಚಲಾದವನಿಗೆ ನೀನು ಚಿಕಿತ್ಸೆ ಮಾಡಲಾರೆ’- ಕಶ್ಯಪನು ಹೇಳಿದ ‘ನೀನು ಕಚ್ಚಿದವನನ್ನು ನಾನು ಬದುಕಿಸಿ ಬಿಡುವೆನು.’ ಇದಕ್ಕೆ ತಕ್ಷಕನು ‘ನಾನು ಈ ವಕ್ಷವನ್ನು ಕಚ್ಚಿ ಭಸ್ಮಮಾಡಿಬಿಡುವೆನು, ನೀನು ಇದನ್ನು ಬದುಕಿಸು’ ಎಂದು ಹೇಳಿದನು. ತಕ್ಷಕನು ಕಚ್ಚುತ್ತಲೇ ವೃಕ್ಷವು ಉರಿದು ಬೂದಿಯಾಯಿತು. ಆಗ ಕಶ್ಯವನು ಮಂತ್ರ ಮತ್ತು ಔಷಧಿಗಳ ಬಲದಿಂದ ಮತ್ತೆ ಅದನ್ನು ಬದುಕಿಸಿ ತಕ್ಷಣ ಎಲೆ, ಚಿಗುರು ಇತ್ಯಾದಿಗಳಿಂದ ನಳನಳಿಸುವಂತೆ ಮಾಡಿದನು. ತಕ್ಷಕನು ತನ್ನ ಮಾನ ರಕ್ಷಣೆಗೋಸ್ಕರ ಕಾಶ್ಯಪ ಬ್ರಾಹ್ಮಣನಿಗೆ ಹೇರಳವಾಗಿ ಧನವನ್ನು ಕೊಟ್ಟು ಅವನನ್ನು ಅಲ್ಲಿಂದಲ್ಲೇ ಹಿಂದಿರುಗಿಸಿದನು.</p>
<p class="Text">ಇದರಿಂದ ಮೃತ ಮನುಷ್ಯನು ಮಾತ್ರವಲ್ಲದೆ ಸಮೂಲವಾಗಿ ಉರಿದು ಭಸ್ಮವಾದ ವೃಕ್ಷವನ್ನೂ ಕೂಡ ಹಸುರಿನಿಂದ ತುಂಬಿ ಕಂಗೊಳಿಸುವಂತೆ ಮಾಡುವಷ್ಟು ಆಯುರ್ವೇದವು ಅದ್ಭುತ ಉನ್ನತಿ ಪಡೆದಿತ್ತೆನ್ನುವುದು ನಮಗೆ ತಿಳಿದು ಬರುತ್ತದೆ. ಇಂತಹ ಆದರಣೀಯವಾದ ವಿದ್ಯೆಯು ಬರ-ಬರುತ್ತ ಲೋಪವಾಯಿತು ಮತ್ತು ಆಗುತ್ತ ಇದೆ. ಇದು ಎಷ್ಟು ಪರಿತಾಪದ ವಿಷಯವಾಗಿದೆ! ಈಗಲೂ ಕೂಡ ಈ ವಿಜ್ಞಾನ ಯಾವ ರೂಪದಲ್ಲಿದೆಯೋ ಅದನ್ನು-ಒಂದು ವೇಳೆ ಸರ್ಕಾರ ಹಾಗೂ ದೇಶವಾಸಿಗರು ಮತ್ತು ನಿಷ್ಠಾವಂತರಾದ ಸದ್ವೈದ್ಯರು ಗಮನ ಹರಿಸಿ ರಕ್ಷಣೆ, ಸಂಶೋಧನೆ, ಅನ್ವೇಷಣೆ ಮತ್ತು ಸಂವರ್ಧನೆಗೆ ಪ್ರಯತ್ನ ಮಾಡಿದರೆ ಇದರಲ್ಲಿ ಅಡಗಿರುವ ಮಹಾನ್ ಗುಣವು ಪ್ರಕಟವಾದನಂತರ ಜಗತ್ತು ಆಶ್ಚರ್ಯಚಕಿತಗೊಳ್ಳುತ್ತದೆ; ಆದರೆ ಇದಕ್ಕೆ ಎಲ್ಲರ ಸಮ್ಮಿಳಿತ ಪ್ರಯತ್ನದ ಅವಶ್ಯಕತೆಯಿದೆ. ನಾನು ಸರ್ಕಾರವನ್ನು, ದೇಶವಾಸಿಗರನ್ನು ಮತ್ತು ವೈದ್ಯ ಮಹೋದಯರನ್ನು ವಿನಯಪೂರ್ವಕವಾಗಿ ಪ್ರಾರ್ಥಿಸುತ್ತೇವೆ- ಇದರಕಡೆ ಗಮನ ಹರಿಸಲಿ ಮತ್ತು ಆಯುರ್ವೇದದ ರಕ್ಷಣೆ ಹಾಗೂ ಉನ್ನತಿ ಮಾಡಿ ತಮ್ಮ ಕರ್ತವ್ಯ-ಪಾಲನೆ ಮಾಡಲಿ ಎಂದು.</p>
<p class="Text">ಡಾಕ್ಟರ್ ಆಲೋಪತಿ ಔಷಧಿಗಳಲ್ಲಿ ಪ್ರಾಯಶಃ ಮಾಂಸ, ಮಜ್ಜೆ, ಚರ್ಬಿ, ಗ್ರಂಥಿಗಳು, ಮದಿರೆ ಮುಂತಾದ ಅಪವಿತ್ರ ಹಾಗೂ ಅಸಹ್ಯ ಪದಾರ್ಥಗಳನ್ನೂ ಪ್ರಯೋಗ ಮಾಡಲಾಗುತ್ತದೆ. ಇದು ಎಲ್ಲ ಪ್ರಕಾರದಿಂದ ಅಪವಿತ್ರ, ಹಿಂಸಾಪೂರ್ಣವಾದ್ದರಿಂದ ಅವಾಂಫನೀಯವಾಗಿದೆ. ದೇಶವಾಸಿಗರು ವಿದೇಶಿ ಆಲೋಪತಿ ಔಷಧಗಳನ್ನು ಸರ್ವಥಾ ಉಪಯೋಗಿಸದೆ ಚರಕ, ಸುಶ್ರುತ, ವಾಗ್ಭಟ್ಟ ಮುಂತಾದವರಿಂದ ರಚಿತವಾದ ಆಯುರ್ವೇದೀಯ ಶಾಸ್ತ್ರಗಳಲ್ಲಿ ತಿಳಿಸಿರುವ ವನಸ್ಪತಿ, ಧಾತು ಮತ್ತು ರಸ ಮೊದಲಾದ ಪವಿತ್ರವಾದ ಔಷಧ-ಸೇವನೆಯ ದೃಢ-ನಿಯಮವನ್ನು ಕೈಕೊಳ್ಳಲಿ. ಒಂದು ಪಕ್ಷ ಯಾರಿಂದ ಹೀಗೆ ಸರ್ವಥಾ ಆಗದಿದ್ದರೆ ಕಡೆಯ ಪಕ್ಷ ಸಾಧ್ಯವಾದಷ್ಟು ಆಲೋಪತಿ ಔಷಧಿಯನ್ನು ಬಳಸದೆ ದೇಶೀ ಆಯುರ್ವೇದೀಯ ಔಷಧಿಯ ಪ್ರಯೋಗವನ್ನು ವಿಶೇಷರೂಪದಿಂದ ಮಾಡುತ್ತೇನೆಂಬ ನಿಶ್ಚಯ ಮಾಡಿ ಪ್ರಯತ್ನಿಸಬೇಕು. ಈ ಗ್ರಂಥಗಳ ಮತ್ತು ಔಷಧಿಗಳ ನಿರ್ಮಾಪಕ ಋಷಿಗಳು ತ್ರಿಕಾಲಜ್ಞರಾಗಿದ್ದರು ಮತ್ತು ಅನುಭವಿಗಳಾಗಿದ್ದರು, ಅವರ ಅನುಭವ ಮತ್ತು ಜ್ಞಾನ ಅಲೌಕಿಕವಾಗಿತ್ತು. ಇಂತಹ ಅನುಭವವು ವರ್ತಮಾನ ಯುಗದ ಮನುಷ್ಯರಲ್ಲಿ ಸಾಧ್ಯವಿಲ್ಲ. ನಾವು ಆ ಋಷಿಗಳ ಅನುಭವ ಮತ್ತು ಜ್ಞಾನವನ್ನು ಗೌರವಿಸಿ ಅದರ ಲಾಭಪಡೆಯಬೇಕು.</p>
<p class="Sub-Heading" id="toc_marker-8-3">ಹಿಂದುಸ್ಥಾನ ಮತ್ತು ಹಿಂದೀ ಭಾಷೆ</p>
<p class="Text">ಇಂದು ನಾವು ಹಿಂದುಸ್ಥಾನವೆಂದು ಕರೆಯುವ ಈ ಭಾರತವರ್ಷದ ಹೆಸರು ಮೊದಲು ‘ಆರ್ಯಾವರ್ತ’- ಎಂಬುದಾಗಿತ್ತು. ಮುಸಲ್ಮಾನ ಬಂಧುಗಳು ‘ಹಿಂದೂ’ ಶಬ್ದವನ್ನು ಆಕ್ಷೇಪದಿಂದ ‘ಕಾಫಿರ’ ಎಂಬ ಅರ್ಥದಲ್ಲಿ ಪ್ರಯೋಗಿಸುತ್ತಾರೆ, ಆದರೆ ನಮಗೆ ‘ಹಿಂದೂ’ ಶಬ್ದವು ಪವಿತ್ರ ಮತ್ತು ಗೌರವದ ವಸ್ತುವಾಗಿದೆ. ನಮ್ಮ ಈ ದೇಶದ ಹೆಸರು ಹಿಂದುಸ್ಥಾನವೆಂದು ಏಕಾಯಿತು? ಹಿಮಾಲಯದ ‘ಹಿ’ ಮತ್ತು ‘ಬಿಂದು’ವಿನ ‘ನ್ದು’ - ಈ ಪ್ರಕಾರ ಈ ಎರಡರ ಆದಿ ಮತ್ತು ಅಂತ್ಯದ ಎರಡೂ ಶಬ್ದಗಳನ್ನು ಆಧರಿಸಿ ‘ಹಿಂದು’ ಶಬ್ದ ಆಗಿದೆ. ‘ಹಿಮಾಲಯ’ ಶಬ್ದದ ತಾತ್ಪರ್ಯ- ಉತ್ತರದಲ್ಲಿರುವ ಎಲ್ಲಕ್ಕಿಂತ ಎತ್ತರವಾದ ಗೌರೀಶಂಕರ ಪರ್ವತ (ಹಿಮಗಿರಿ) ಮತ್ತು ‘ಬಿಂದು’ ಶಬ್ದದ ಅಭಿಪ್ರಾಯ- ಪೂರ್ವ ಮತ್ತು ಪಶ್ಚಿಮ ಸಹಿತ ದಕ್ಷಿಣಸಮುದ್ರ ಎಂಬುದಾಗಿದೆ. ಅಥವಾ ಹಿಮಾಲಯದ ‘ಹಿ’ ಮತ್ತು ಸಿಂಧು (ಸಮುದ್ರ)ವಿನ ‘ಇಂಧು’ವನ್ನು ಆಧರಿಸಿ ‘ಹಿಂಧು’ ಶಬ್ದವಾಗಿದೆ, ಅದರ ಅಪಭ್ರಂಶ ‘ಹಿಂದು’ ಶಬ್ದವಾಗಿದೆ ಎಂದು ತಿಳಿಯಬಹುದು. ಹಿಮಾಲಯದಿಂದ ಹಿಡಿದು ದಕ್ಷಿಣ ಸಮುದ್ರವರೆಗಿನ ನಡುವಣ ದೇಶದ ಹೆಸರು ‘ಹಿಂದುಸ್ಥಾನ’ ಮತ್ತು ಅದರಲ್ಲಿ ವಾಸಿಸುವವರ ಜಾತಿ ‘ಹಿಂದೂ’ ಹಾಗೂ ಅವರ ಭಾಷೆ ‘ಹಿಂದೀ’ ಆಗಿದೆ. ಅವರ ಧರ್ಮವು ‘ಹಿಂದೂಧರ್ಮ’ ಎನಿಸಿಕೊಳ್ಳುತ್ತದೆ ಮತ್ತು ಅವರ ‘ನಡೆ-ನುಡಿ’, ಆಹಾರ-ವ್ಯವಹಾರ ಹಾಗೂ ವೇಶ-ಭೂಷಣಕ್ಕೆ ‘ಹಿಂದೂ ಸಂಸ್ಕತಿ’ ಎನ್ನುತ್ತೇವೆ. ಇವೆಲ್ಲದರ ರಕ್ಷಣೆಯಿಂದಲೇ ಹಿಂದೂ-ಜಾತಿಯ ಮತ್ತು ಹಿಂದೂ ಧರ್ಮದ ರಕ್ಷಣೆಯಾನಬಲ್ಲದು.</p>
<p class="Text">ಆದ್ದರಿಂದ ಹಿಂದುಸ್ಥಾನದ ನಿವಾಸಿ ಸೋದರರು ತಮ್ಮ ರಕ್ಷಣೆಗಾಗಿ ತಮ್ಮ ಹಿಂದುಸ್ಥಾನದ ಭಾಷೆ, ವೇಶ-ಭೂಷಣ, ಊಟ-ತಿಂಡಿ, ನಡೆ-ನುಡಿಗಳನ್ನೇ ತಮ್ಮದಾಗಿಸಿಕೊಂಡಿರಬೇಕು, ವಿದೇಶಿ ಪ್ರಭಾವದಿಂದ ಇವುಗಳನ್ನು ಎಂದಿಗೂ ಬದಲಾಯಿಸಬಾರದು. ತನ್ನ ಸಂಸ್ಕೃತಿಯನ್ನು ಬಿಟ್ಟು ಬೇರೆ ಜಾತಿಯ ಸಂಸ್ಕೃತಿಯನ್ನು ತನ್ನದಾಗಿಸಿಕೊಳ್ಳುವ ಜಾತಿಯು ನಷ್ಟವಾಗುತ್ತದೆ.</p>
<p class="Text">ನಮ್ಮ ಪ್ರಾಚೀನ ಭಾಷೆ ಸಂಸ್ಕೃತ, ವರ್ತಮಾನ ಭಾಷೆ ಹಿಂದಿ ಹಾಗೂ ನಮ್ಮ ಲಿಪಿ ದೇವನಾಗರಿಯಾಗಿದೆ. ಒಂದು ವೇಳೆ ನಮ್ಮ ಪ್ರಾಚೀನ ಭಾಷೆ ಸಂಸ್ಕೃತವು ರಾಷ್ಟ್ರಭಾಷೆಯಾಗದಿದ್ದರೆ ಹಿಂದೀ ಭಾಷೆಯಂತೂ ಅವಶ್ಯವಾಗಿ ರಾಷ್ಟ್ರಭಾಷೆಯಾಗಲೇ ಬೇಕು ಹಾಗೂ ಎಲ್ಲ ರೀತಿಗಳಿಂದ ನಾವು ಹಿಂದಿಯನ್ನು ಉತ್ತಮ ಸ್ಥಿತಿಗೆ ತರಬೇಕು. ಶ್ರುತಿ-ಸ್ಮೃತಿ-ಇತಿಹಾಸ-ಪುರಾಣೋಕ್ತ ಅನಾದಿಕಾಲದಿಂದ ನಡೆದು ಬರುತ್ತಿರುವ ಸನಾತನ ಧರ್ಮವೇ, ನಮ್ಮ ಆರ್ಯಜಾತಿ ಹಿಂದುಸ್ಥಾನಿಗಳ ಸನಾತನ ಹಿಂದೂಧರ್ಮವಾಗಿದೆ. ಪ್ರತಿಯೊಬ್ಬ ಹಿಂದುಸ್ಥಾನೀ ಸೋದರನು ಕನಿಷ್ಟಪಕ್ಷ ತನ್ನ ದೇಶವಾದ ಹಿಂದುಸ್ಥಾನದಲ್ಲಿ ನಮ್ಮದಾದ ಹಿಂದೂಧರ್ಮ, ಹಿಂದೂಜಾತಿ, ಹಿಂದೀಭಾಷೆ ಮತ್ತು ಹಿಂದೂ-ಸಂಸ್ಕೃತಿಯು ಸ್ಥಿರವಾಗಿರುವಂತೆ ಪ್ರಯತ್ನಿಸಬೇಕು.</p>
<p class="Sub-Heading" id="toc_marker-8-4">ಗೀತಾ - ರಾಮಾಯಣದ ಪ್ರಚಾರ</p>
<p class="Text">ಸಂಸ್ಕೃತ ಭಾಷೆಯಲ್ಲಿ ಶ್ರೀಮದ್ಭಗವದ್ಗೀತೆ ಮತ್ತು ಹಿಂದಿಯಲ್ಲಿ ಗೋಸ್ವಾಮಿ ತುಲಸೀದಾಸಕೃತ ರಾಮಚರಿತಮಾನಸ ಇವೆರಡೂ ಉತ್ತಮ ಶಿಕ್ಷಣವನ್ನು ನೀಡುವ ಸರ್ವಶ್ರೇಷ್ಠ ಗ್ರಂಥಗಳಾಗಿವೆ. ಇವುಗಳಿಗನುಸಾರವಾಗಿ ಆಚರಣೆ ಮಾಡುವುದರಿಂದ ಮನುಷ್ಯನ ಜೀವನವು ಉನ್ನತ ಮಟ್ಟದ್ದಾಗುತ್ತದೆ. ಇವೆರಡೂ ಗ್ರಂಥಗಳ ಪ್ರಶಂಸೆಯನ್ನು ಮಹಾತ್ಮ ಗಾಂಧಿಯವರೂ ತುಂಬಾ ಮಾಡಿದ್ದಾರೆ. ಇವು ಪ್ರಪಂಚಕ್ಕೆಲ್ಲ ಉಪಯೋಗವಾಗುವ ಗ್ರಂಥಗಳೆಂದು ಹೇಳಿದರೆ ಅತಿಶಯೋಕ್ತಿಯಾಗದು. ಇವುಗಳ ಶೈಲಿಯು ಬಹಳ ಸುಂದರವಾಗಿದೆ. ಇವು ಶ್ಲೋಕ, ಛಂದ, ಚೌಪದಿ, ದೋಹಾ ಮುಂತಾದುವುಗಳು ಕಾವ್ಯದ ದೃಷ್ಟಿಯಿಂದಲೂ ಕೂಡ ಅತ್ಯಂತ ರಸಯುಕ್ತ, ಮಧುರ, ಸುಂದರ ಮತ್ತು ವಿಶುದ್ಧವಾಗಿವೆ. ಆದ್ದರಿಂದ ಈ ಎರಡೂ ಗ್ರಂಥಗಳ ಪ್ರಚಾರವು ಸಾರ್ವಜನಿಕವಾಗಿ ಆಗುವುದು ಬಹಳ ಆವಶ್ಯಕವಾಗಿದೆ. ಶ್ರೀಮದ್ಭಗವದ್ಗೀತೆಯ ಮೇಲೆ ಟೀಕೆಗಳು, ಭಾಷ್ಯ ಮತ್ತು ಅನುವಾದಗಳು ದೊರಕುವಷ್ಟು ಬೇರೆ ಯಾವುದೇ ಸಂಸ್ಕೃತ ಅಥವಾ ಹಿಂದಿ ಭಾಷೆಯ ಗ್ರಂಥಗಳ ಮೇಲೆ ದೊರಕುವುದಿಲ್ಲ. ಇದು ಬಹು ಉತ್ತಮಶ್ರೇಣಿಯ ಗ್ರಂಥವೆಂದ ಇದರಿಂದ ಸಿದ್ಧವಾಗುತ್ತದೆ. ಇದನ್ನು ಎಲ್ಲ ಸಂಪ್ರದಾಯದವರೂ ತಮ್ಮದಾಗಿಸಿಕೊಂಡಿದ್ದಾರೆ ಹಾಗೂ ಭಾರತವರ್ಷದ ಎಲ್ಲ ಪ್ರಾಂತಗಳಲ್ಲಿ ಇದು ಮಾನ್ಯವಾಗಿದೆ. ರಾಮಚರಿತಮಾನಸಕ್ಕೆ ಹಿಂದೀ ವಾಙ್ಮಯದಲ್ಲಿ ಎಲ್ಲಕ್ಕಿಂತ ಮಿಗಿಲಾದ ಸ್ಥಾನವಿದೆಯಲ್ಲದೆ, ಭಾರತದ ಎಲ್ಲ ಪ್ರಾಂತಗಳಲ್ಲಿ ಇದಕ್ಕೆ ಆದರವಿದೆ. ವಿದೇಶಗಳಲ್ಲಿಯಾ ಸಹ ಜನರು ಇದನ್ನು ಮಾನ್ಯ ಮಾಡುತ್ತಾರೆ. ಈಗಷ್ಟೇ ಇದರ ಅನುವಾದ ರಷ್ಯನ್ ಭಾಷೆಯಲ್ಲಿ ಆಗಿದೆ. ಗೀತಾಪ್ರೆಸ್, ಗೋರಖಪುರದಲ್ಲಿ ಶ್ರೀಮದ್ಭಗವದ್ಗೀತೆ ಮತ್ತು ರಾಮಚರಿತಮಾನಸದ ಪ್ರಕಾಶಕ್ಕೆ ಪ್ರಥಮ ಸ್ಥಾನ ಕೊಡಲಾಗಿದೆ. ಎರಡೂ ಗ್ರಂಥಗಳ ಸಾಕಷ್ಟು ಸಂಖ್ಯೆಯಲ್ಲಿ ಕಡಿಮೆ ಬೆಲೆಗೆ ದೊರಕುತ್ತವೆ.</p>
<p class="Text">ಗೀತಾ-ರಾಮಾಯಣ-ಪರೀಕ್ಷಾ-ಸಮಿತಿಯ ಹೆಸರಿನಿಂದ ಒಂದು ಬೇರೆ ಸಂಸ್ಥೆಯು ಕಾರ್ಯಮಾಡುತ್ತಿದೆ. ಅದರ ಉದ್ದೇಶ ಬಾಲಕರಿಗೆ ಗೀತೆ ಮತ್ತು ರಾಮಾಯಣದ ವಿಶೇಷ ಜ್ಞಾನವಾಗಬೇಕೆಂಬುದೇ ಆಗಿದೆ. ಇದಕ್ಕೋಸ್ಕರ ಬೇರೆ-ಬೇರೆ ಪರೀಕ್ಷೆಗಳನ್ನು ನಡೆಸಲಾಗುತ್ತದೆ. ನೂರಾರು ಶಾಲಾ-ಕಾಲೇಜುಗಳಲ್ಲಿ ಮತ್ತು ಪಾಠಶಾಲೆಗಳಲ್ಲಿ ಇವುಗಳ ಪರೀಕ್ಷೆಗಳು ನಡೆಯುತ್ತವೆ- ಇದಲ್ಲದೆ ಕೆಲವು ಸ್ಥಳಗಳಲ್ಲಿ ಇವುಗಳ ಅಧ್ಯಯನವು ಅನಿವಾರ್ಯಾವಾಗಿದೆ. ಈ ಪರೀಕ್ಷೆಗಳ ಸಂಬಂಧ ವಿಶೇಷವಾಗಿ ತಿಳಿಯಲು ಬಯಸುವವರು ‘ಗೀತಾ-ರಾಮಾಯಣ-ಪರೀಕ್ಷಾ-ಸಮಿತಿ’ ಯ ನಿಯಮಾವಳಿಯನ್ನು ಋಷಿಕೇಶದಿಂದ ತರಿಸಿಕೊಂಡು ತಿಳಿಯಬಹುದಾಗಿದೆ. ಪಾಠಶಾಲೆಗಳನ್ನು, ಪ್ರೌಢಶಾಲೆ ಮತ್ತು ಕಾಲೇಜನ್ನು ನಡೆಸುತ್ತಿರುವವರಲ್ಲಿ ಅಥವಾ ಅವುಗಳಿಗೆ ನೆರವು ನೀಡುತ್ತಿರುವವರಲ್ಲಿ ಮತ್ತು ಸರಕಾರದೊಡನೆ ನಮ್ಮ ಪ್ರಾರ್ಥನೆ — ತಮ್ಮ ಸಂಸ್ಥೆಗಳಲ್ಲಿ ಗೀತಾಪ್ರೆಸ್, ಗೋರಖಪುರದಿಂದ ಪ್ರಚಾರಿತ ಗೀತಾ-ರಾಮಾಯಣದ ಪರೀಕ್ಷೆಗಳನ್ನು ನಡೆಸಿ ಇವುಗಳಿಂದಾಗುವ ಲಾಭದಿಂದ ಬಾಲಕರು ವಂಚಿತರಾಗದಿರುವಂತೆ ಮಾಡಲಿ.</p>
<p class="Text">ಇದೇ ಪ್ರಕಾರ ಮನುಷ್ಯಮಾತ್ರರ ಲಾಭಕ್ಕಾಗಿ ‘ಗೀತಾ-ರಾಮಾಯಣ-ಪ್ರಚಾರ-ಸಂಘ’ ಎಂಬ ಹೆಸರಿನ ಇನ್ನೊಂದು ವಿಭಾಗವಿದೆ. ಇದರಲ್ಲಿ ಗೀತಾ-ವಿಭಾಗದಲ್ಲಿ ಐದು ಪ್ರಕಾರದ ಮತ್ತು ಶ್ರೀರಾಮಾಯಣ ವಿಭಾಗದಲ್ಲಿ ಮೂರು ಪ್ರಕಾರದ ಸದಸ್ಯರಾಗಿಸಿಕೊಳ್ಳಲಾಗುತ್ತದೆ. ಪ್ರತಿಯೊಂದು ವರ್ಣ, ಜಾತಿ ಮತ್ತು ಆಶ್ರಮದ ನರ-ನಾರಿಯರು, ಬಾಲಕರು, ಯುವಕರು, ವೃದ್ಧರು-ಎಲ್ಲರೂ ಇದರ ಸದಸ್ಯರಾಗಬಲ್ಲರು. ಸದಸ್ಯರಿಂದ ಯಾವುದೇ ಶುಲ್ಕವನ್ನೂ ತೆಗೆದುಕೊಳ್ಳಲಾಗುವುದಿಲ್ಲ. ಪ್ರೇಮಪೂರ್ವಕವಾಗ ಗೀತೆ ಮತ್ತು ರಾಮಾಯಣ-ಪಾರಾಯಣ ಮತ್ತು ಅಧ್ಯಯಯನವೇ ಇದರ ಸತಸ್ಯತ್ವದ ಮೌಲ್ಯವಾಗಿದೆ. ಇಲ್ಲಿಯವರೆಗೆ ಇದಕ್ಕೆ ಸಾವಿರಾರು ಸಂಖ್ಯೆಯಲ್ಲಿ ಸದಸ್ಯರಾಗಿದ್ದಾರೆ ಮತ್ತು ಆಗುತ್ತಿದ್ದಾರೆ. ಸದಸ್ಯರ ಪ್ರಕಾರವನ್ನು ಕೆಳಗೆ ಬರೆಯಲಾಗುತ್ತಿದೆ, ಓದುಗರು ಅವನ್ನು ಓದಿಕೊಂಡು ಮತ್ತು ತಿಳಿದುಕೊಂಡು ಮನೆ-ಮನೆಗೂ ಅವುಗಳ ಪ್ರಚಾರ ಮಾಡಬೇಕು. </p>
<p class="Text">ಶ್ರೀಗೀತಾ-ವಿಭಾಗದಲ್ಲಿ ಸೇರಲು ಬಯಸುವ ಸದಸ್ಯರ ಐದು ಪ್ರಕಾರಗಳು ಇಂತಿವೆ —</p>
<p class="Text">(1) ಅರ್ಥವನ್ನು ಲಕ್ಷ್ಯವಾಗಿರಿಸಿಕೊಂಡು ಪ್ರೇಮಪೂರ್ವಕವಾಗಿ ಸಂಪೂರ್ಣ ಗೀತೆಯ (ಹದಿನೆಂಟು ಅಧ್ಯಾಯಗಳ) ಪಠಣವನ್ನು ಪ್ರತಿದಿನ ಮಾಡುವವರು.</p>
<p class="Text">(2) ಪ್ರತಿದಿನ ಗೀತೆಯ ಒಂಭತ್ತು ಅಧ್ಯಾಯಗಳ ಪಠಣವನ್ನು ಅರ್ಥವನ್ನು ಲಕ್ಷ್ಯದಲ್ಲಿಟ್ಟು ಪ್ರೇಮಪೂರ್ವಕವಾಗಿ ಮಾಡುವವರು. </p>
<p class="Text">(3) ಅರ್ಥವನ್ನು ಲಕ್ಷ್ಯದಲ್ಲಿಟ್ಟುಕೊಂಡು ಪ್ರೇಮಪೂರ್ವಕವಾಗಿ ಗೀತೆಯ ಆರು ಅಧ್ಯಾಯಗಳ ಪಠಣವನ್ನು ಪ್ರತಿದಿನ ಮಾಡುವವರು.</p>
<p class="Text">(4) ಹದಿನೈದು ದಿನಗಳಲ್ಲಿ ಸಂಪೂರ್ಣ ಗೀತೆಯ ಅರ್ಥಸಹಿತವಾಗಿ ಪ್ರೇಮಪೂರ್ವಕ ಪಠಣವನ್ನು ಒಂದು ಬಾರಿ ಮಾಡಿ, ವರ್ಷಕ್ಕೆ ಇಪ್ಪತ್ನಾಲ್ಕು ಬಾರಿ ಅರ್ಥಸಹಿತ ಪಠಣ ಮಾಡುವವರು.</p>
<p class="Text">ಗೀತೆಗೆ ಅನುಗುಣವಾಗಿ ಜೀವನವನ್ನು ರೂಪಿಸಿಕೊಳ್ಳುವುದಕ್ಕಾಗಿ ಗೀತಾ-ತತ್ವವಿವೇಚನೀ ಟೀಕೆ-ಯ ಪ್ರತಿದಿನ ಕನಿಷ್ಟ ಒಂದು ಘಂಟೆ ಅಥವಾ ಎರಡು ಶ್ಲೋಕಗಳನ್ನು ಗಂಭೀರವಾಗಿ ವಿಚಾರ ಮಾಡಬೇಕು. (ಗೀತೆಯ ಅಧ್ಯಯನವನ್ನು ಮಾಡಿರುವ ಮತ್ತು ಗಂಭೀರವಾಗಿ ಅದರ ಅರ್ಥವನ್ನು ಕುರಿತು ವಿಚಾರ ಮಾಡಬಲ್ಲವವರೇ ಐದನೇ ಪ್ರಕಾರದ ಸದಸ್ಯರಾಗಬೇಕು.)</p>
<p class="Text">ಗೀತಾ ಪಠಣವನ್ನು ಮಾಡುವ ಪ್ರತಿಯೊಬ್ಬ ಸಜ್ಜನನು ಸಾಧ್ಯವಾದಲ್ಲಿ ಪ್ರತಿದಿನ ‘ಗೀತಾಪ್ರೆಸ್ನಿಂದ ಪ್ರಕಾಶಿತವಾದ ಗೀತಾ-ತತ್ವವಿವೇಚನೀ’ ಟೀಕೆಯಲ್ಲಿನ ಗೀತೆಯ ಎರಡು ಶ್ಲೋಕಗಳ ಭಾವಸಹಿತ ಪ್ರೇಮಪೂರ್ವಕವಾಗಿ ಕಠಣ ಮತ್ತು ಮನನ ಮಾಡೆಲೆಂದು ನಿವೇದನೆ ಇದೆ.</p>
<p class="Text">ಶ್ರೀರಾಮಾಯಣ ವಿಭಾಗದಲ್ಲಿ ಸೇರುವ ಸದಸ್ಯರ ಮೂರು ಪ್ರಕಾರಗಳು ಹೀಗಿವೆ :—</p>
<p class="Text">(1) ಪ್ರತಿದಿನ ನವಾಹ್ನ-ಪಾರಾಯಣ ರೀತಿಯಿಂದ ಶ್ರೀರಾಮಚರಿತಮಾನಸದ ಪಠಣವನ್ನು ಅರ್ಥದ ಕುರಿತು ಲಕ್ಷ್ಯವಿಟ್ಟು ಪ್ರೇಮಪೂರ್ವಕ ಮಾಡುವವರು. </p>
<p class="Text">(2) ಪ್ರತಿದಿನ ಮಾನಸ ಪಾರಾಯಣದ ರೀತಿಯಲ್ಲಿ ಅರ್ಥದ ಕುರಿತು ಲಕ್ಷ್ಯವಿರಿಸುತ್ತ ಪ್ರೇಮಪೂರ್ವಕ ಪಠಣ ಮಾಡುವವರು. </p>
<p class="Text">(3) ಪ್ರತಿದಿನ ಕನಿಷ್ಟಪಕ್ಷ ಏಳು ದೋಹೆಗಳ (ಚೌಪಾಯಿ-ಛಂದ ಮೊದಲಾದವುಗಳ ಸಹಿತ) ಪ್ರೇಮಪೂರ್ವಕ ಅರ್ಥಸಹಿತ ಪಠಣ ಮಾಡುವವರು. ಈ ಪ್ರಕಾರ ಇಡೀವರ್ಷದಲ್ಲಿ ಸಂಪೂರ್ಣ ರಾಮಾಯಣದವನ್ನು ಅರ್ಥಸಹಿತ ಕನಿಷ್ಟ ಎರಡು ಬಾರಿ ಪಠಣ ಮಾಡುವವರು. ಮೇಲೆ ಹೇಳಿದ ಎರಡೂ ವಿಭಾಗಗಳ ಅಥವಾ ಯಾವುದಾದರೊಂದು ವಿಭಾಗದ ಸದಸ್ಯರಾಗಬಯಸುವವರು ‘ಗೀತಾ-ರಾಮಾಯಣ-ಪ್ರಚಾರ-ಸಂಘ’ ಪೋಸ್ಟ್ ಗೀತಾಪ್ರೆಸ್ ಗೋರಖಪುರ ಹೆಸರಿನಲ್ಲಿ ಪತ್ರ ಬರೆದು ಆವೇದನ ಪತ್ರವನ್ನು ತರಿಸಿಕೊಳ್ಳಕೊಳ್ಳಲಿ.</p>
<p class="Text">ಇವುಗಳಲ್ಲಿ ಅರ್ಥಸಹಿತ ಗೀತಾ-ರಾಮಾಯಣದ ಪಾಠದಿಂದ ಬಹಳ ಅಧಿಕವಾದ ಲಾಭವಾಗುತ್ತದೆ. ಪ್ರತಿದಿನ ಗೀತೆಯ ಹದಿನೆಂಟೂ ಅಧ್ಯಯಗಳ ಕೇವಲ ಶ್ಲೋಕ-ಪಠಣ ಮಾಡುವವನಿಗಿಂತ ಅರ್ಥ ಮತ್ತು ಭಾವಸಹಿತವಾಗಿ ಕೇವಲ ಒಂದು ಅಧ್ಯಾಯದ ಪಠಣವನ್ನು ಪ್ರತಿದಿನ ಮಾಡುವವನಿಗಿಂತ ಮತ್ತು ಅವನಿಗಿಂತಲೂ ಕನಿಷ್ಟ ಪಕ್ಷ ಒಂದು ಶ್ಲೋಕದ ಅರ್ಥ ಮತ್ತ ಭಾವವನ್ನು ಅರಿತು ಅದರಂತೆ ಭಕ್ತಿ, ಜ್ಞಾನ, ವೈರಾಗ್ಯ ಮತ್ತು ಸದಾಚಾರಯುಕ್ತನಾಗಿ ತನ್ನ ಜೀವನವನ್ನು ರೂಪಿಸಿಕೊಳ್ಳುವವನು ಶ್ರೇಷ್ಠನಾಗಿದ್ದಾನೆ.</p>
<p class="Text">ಇದೇ ರೀತಿ ಸಂಪೂರ್ಣ ರಾಮಾಯಣದ ಮೂಲ ಪಠಣ ಮಾಡುವವನಿಗಿಂತ ಅರ್ಥ ಮತ್ತು ಭಾವವನ್ನರಿತು ಮೂಲಪಠಣ ಮಾಡುವವನು ಅಥವಾ ಭಾವವನ್ನು ತಿಳಿದು ಅರ್ಥಸಹಿತ ಪಠಣ ಮಾಡುವವನು, ಬಹು ಉತ್ತಮ ಶ್ರೇಣಿಯವನಾಗಿದ್ದಾನೆ ಮತ್ತು ಅವನಿಗಿಂತಲೂ ರಾಮಾಯಣದ ಅರ್ಥ ಮತ್ತು ಭಾವವನ್ನು ತಿಳಿದು ಯಥಾಶಕ್ತಿ ಅದಕ್ಕನುಗುಣವಾಗಿ ತನ್ನ ಜೀವನವನ್ನು ರೂಪಿಸಿಕೊಳ್ಳುವವನು ಶ್ರೇಷ್ಠನಾಗಿದ್ದಾನೆ. ಆದ್ದರಿಂದ ಗೀತೆ ಮತ್ತು ರಾಮಾಯಣದ ಪಠಣ ಮಾಡುವವರು ಯಥಾಶಕ್ತಿ ನಿಯಮವನ್ನು ಕೈಗೊಳ್ಳಬೇಕು ಹಾಗೂ ಭಾವವನ್ನು ಅರಿತು ಅದಕ್ಕನುಸಾರವಾಗಿ ಜೀವನವನ್ನು ರೂಪಿಸಿಕೊಳ್ಳುವ ವಿಶೇಷ ಪ್ರಯತ್ನ ಮಾಡಬೇಕೆಂದು ಎಲ್ಲ ಓದುಗರಲ್ಲಿ ನಮ್ಮ ಪ್ರಾರ್ಥನೆಯಾಗಿದೆ.</p>
<p class="Text para-style-override-2">ಮೇಲೆ ಹೇಳಿದ ಗೀತೆ ಮತ್ತು ರಾಮಾಯಣಗಳೆರಡೂ ಅಧ್ಯಾತ್ಮದೃಷ್ಟಿಯಿಂದಾದರೋ ಬಹುಲಾಭಕರ ವಸ್ತುಗಳಾಗಿಯೇ ಇವೆ, ಇದರ ಜೊತೆಗೆ ಸಂಸ್ಕೃತ ಮತ್ತು ಹಿಂದಿಯ ಜ್ಞಾನದ ದೃಷ್ಟಿಯಿಂದ ಹಾಗೂ ಬೌದ್ಧಿಕ, ನೈತಿಕ, ಸಾಮಾಜಿಕ ಮತ್ತು ವ್ಯಾವಹಾರಿಕ ಲಾಭದ ದೃಷ್ಟಿಯಿಂದಲೂ ಸಹ ಬಹಳ ಉಪಯೋಗಿ ಆಗಿವೆ. ಆದ್ದರಿಂದ ಸರ್ಕಾರ ಹಾಗೂ ಭಾರತವಾಸಿ ಸೋದರರಲ್ಲಿ ನಮ್ಮ ಪ್ರಾರ್ಥನೆ ಸಾಂಪ್ರದಾಯಿಕ ದೃಷ್ಟಿಯನ್ನು ತೊರೆದು ಎಲ್ಲರ ಬೌದ್ಧಿಕ, ನೈತಿಕ, ಸಾಮಾಜಿಕ ಹಾಗೂ ವ್ಯಾವಹಾರಿಕ ಲಾಭವನ್ನು ದೃಷ್ಟಿಯಲ್ಲಿಟ್ಟು ಇವುಗಳ ಪ್ರಚಾರ ಮಾಡಲಿ.<span></span></p>


<p class="Page-Break"> </p>
<p class="Chapter-Heading" id="toc_marker-9">ಎಲ್ಲ ವರ್ಣಾಶ್ರಮಗಳಲ್ಲಿ ಮುಕ್ತಿ</p>
<p class="Text">ಮುಕ್ತಿಯು ಸಂನ್ಯಾಸ-ಆಶ್ರಮದಲ್ಲಿಯೇ ಆಗುತ್ತದೆ ಗೃಹಸ್ಥಾಶ್ರಮದಲ್ಲಿ ಇಲ್ಲ ಎಂದು ಕೆಲವು ಸಜ್ಜನರು ಹೇಳುತ್ತಾರೆ; ಆದರೆ ಅವರು ಹೀಗೆ ಹೇಳುವುದು ಎಷ್ಟು ಉಚಿತವಾದುದೆಂಬುದು ತಿಳಿದು ಬರುವುದಿಲ್ಲ; ಏಕೆಂದರೆ ಶ್ರುತಿ-ಸ್ಮೃತಿ, ಇತಿಹಾಸ-ಪುರಾಣಗಳನ್ನು ನೋಡುವುದರಿಂದ ಎಲ್ಲ ವರ್ಣ ಮತ್ತು ಆಶ್ರಮಗಳಲ್ಲಿ ಮುಕ್ತಿಯಾಗುತ್ತದೆಂಬುದು ತಿಳಿದು ಬರುತ್ತದೆ. ಮುಕ್ತಿಯ ವಿಷಯದಲ್ಲಿ ವರ್ಣ, ಆಶ್ರಮ ಮತ್ತು ಜಾತಿಯ ಪ್ರಧಾನತೆಯಿಲ್ಲ; ಸದ್ಗುಣ, ಸದಾಚಾರ, ಈಶ್ವರ ಭಕ್ತಿ ಮತ್ತು ಜ್ಞಾನದ್ದೇ ಪ್ರಧಾನತೆಯಿದೆ; ಮತ್ತು ಈ ಮಾತು ಶಾಸ್ತ್ರ ಸಂಗತವೂ ಹಾಗೂ ಯುಕ್ತಿ ಯುಕ್ತವೂ ಆಗಿದೆ.</p>
<p class="Text">ಒಂದು ವೇಳೆ ಮುಕ್ತಿಯು ಜ್ಞಾನದಿಂದಲೇ ಆಗುತ್ತದೆ ಎಂದು ಹೇಳಿದರೆ — ‘ಋತೇ ಜ್ಞಾನಾನ್ನ ಮುಕ್ತಿ:’ — ಈ ಸಿದ್ಧಾಂತಕ್ಕನುಸಾರವಾಗಿ ನಿಷ್ಕಾಮಕರ್ಮ ಮತ್ತು ಈಶ್ವರಭಕ್ತಿ ಮೊದಲಾದ ಸಾಧನಗಳಿಂದ ಮುಕ್ತಿ ಉಂಟಾಗುವುದಿಲ್ಲವಾದರೆ ಹೀಗೆ ಹೇಳುವುದು ಉಚಿತವಲ್ಲ; ಏಕೆಂದರೆ ಯಾವ ಪರಮಾತ್ಮನ ಜ್ಞಾನದಿಂದ ಮುಕ್ತಿ ಹೇಳಲಾಗಿದೆಯೋ, ಆ ಜ್ಞಾನವು ನಿಷ್ಕಾಮಕರ್ಮ ಮಾಡುವುದರಿಂದ ಅಂತಃಕರಣ ಶುದ್ಧವಾದನಂತರ ತನ್ನಿಂದ-ತಾನೇ ಉಂಟಗುತ್ತದೆ.</p>
<p class="Text">ಗೀತೆಯಲ್ಲಿ ಭಗವಂತನು ಹೇಳಿದ್ದಾನೆ —</p>
<p class="Shlok">ನ ಹಿ ಜ್ಞಾನೇನ ಸದೃಶಂ ಪವಿತ್ರಮಿಹ ವಿದ್ಯತೇ ।</p>
<p class="Shlok">ತತ್ಸ್ವಯಂ ಯೋಗ ಸಂಸಿದ್ಧಃ ಕಾಲೇನಾತ್ಮನಿ ವಿಂದತಿ ॥</p>
<p class="TXT-Right">(4/38)</p>
<p class="Text">‘ಈ ಸಂಸಾರದಲ್ಲಿ ಜ್ಞಾನಕ್ಕೆ ಸಮಾನವಾಗಿ ಪವಿತ್ರವಾಗಿಸುವ ವಸ್ತು ನಿಸ್ಸಂದೇಹವಾಗಿ ಬೇರಾವುದೂ ಇಲ್ಲ. ಆಜ್ಞಾನವನ್ನು ಎಷ್ಟೋ ಕಾಲದಿಂದ ಕರ್ಮಯೋಗದ ಮೂಲಕ ಶುದ್ಧಾಂತಃಕರಣನಾದ ಮನುಷ್ಯನು ತನ್ನಿಂದ-ತಾನೇ ಆತ್ಮನಲ್ಲಿ ಪಡೆದುಕೊಳ್ಳುತ್ತಾನೆ.’ ಇದಲ್ಲದೆ, ಗೀತೆಯಲ್ಲಿ ಅಲ್ಲಲ್ಲಿ ನಿಷ್ಕಾಮ ಕರ್ಮದಿಂದ ಮುಕ್ತಿಯನ್ನು ತಿಳಿಸಿದೆ (2/51;3/19:5/11-12 ಇತ್ಯಾದಿ)</p>
<p class="Text">ನಿಷ್ಕಾಮಕರ್ಮದಿಂದಲೇ ಅಂತಃಕರಣ ಶುದ್ಧವಾಗಿ ತನ್ನಿಂದ-ತಾನೇ ಜ್ಞಾನ ಉಂಟಾಗಿ ಮುಕ್ತಿಯಾಗುತ್ತದೆ. ಎಂದಾಗ ಈಶ್ವರನ ಭಕ್ತಿಯಿಂದ ಜ್ಞಾನದ ಪ್ರಾಪ್ತಿಯಾಗಿ ಮುಕ್ತಿಯಾಗುವುದೆಂದು ಹೇಳುವುದೇನಿದೆ ಭಗವದ್ಗೀತೆಯಲ್ಲಿ ಸ್ವಯಂ ಭಗವಂತನೇ ಹೇಳಿದ್ದಾನೆ —</p>
<p class="Shlok">ತೇಷಾಂ ಸತತಯುಕ್ತಾನಾಂ ಭಜತಾಂ ಪ್ರೀತಿಪೂರ್ವಕಮ್ । </p>
<p class="Shlok">ದದಾಮಿ ಬುದ್ಧಿಯೋಗಂ ತಂ ಯೇನ ಮಾಮುಪಯಾಂತಿ ತೇ ॥</p>
<p class="Shlok">ತೇಷಾಮೇವಾನುಕಂಪಾರ್ಥಮಹಮಜ್ಞಾನಜಂ ತಮಃ ।</p>
<p class="Shlok">ನಾಶಯಾಮ್ಯಾತ್ಮಭಾವಸ್ಥೋ ಜ್ಞಾನದೀಪೇನ ಭಾಸ್ವತಾ ॥ </p>
<p class="TXT-Right">(10/10-11)</p>
<p class="Text">‘ನನ್ನ ಧ್ಯಾನಾದಿಗಳಲ್ಲಿ ನಿರಂತರತೊಡಗಿರುವ ಮತ್ತು ಪ್ರೇಮಪೂರ್ವಕವಾಗಿ ಭಜಿಸುವ ಆ ನನ್ನ ಭಕ್ತರಿಗೆ ನಾನು ಆ ತತ್ವಜ್ಞಾನರೂಪೀ ಯೋಗವನ್ನು ಕರುಣಿಸುತ್ತೇನೆ. ಅದರಿಂದ ಅವರು ನನನ್ನೇ ಪಡೆಯುತ್ತಾರೆ. ಹೇ ಅರ್ಜುನಾ! ಅವರ ಮೇಲೆ ಅನುಗ್ರಹಮಾಡುವುದಕ್ಕಾಗಿ ಅವರ ಅಂತಃಕರಣದಲ್ಲಿ ನೆಲೆಸಿ ನಾನೇ ಸ್ವಯಂ ಅವರ ಅಜ್ಞಾನಜನಿತ ಅಂಧಕಾರವನ್ನು ಪ್ರಕಾಶಮಯ ತತ್ವಜ್ಞಾನರೂಪವಾದ ದೀಪದ ಮೂಲಕ ನಾಶಮಾಡಿ ಬಿಡುತ್ತೇನೆ.’</p>
<p class="Text">ಹಾಗೂ ಶ್ರೀಭಗವಂತನು ಒಂಭತ್ತನೇ ಅಧ್ಯಾಯದ ಮೂವತ್ತೆರಡನೆಯ ಶ್ಲೋಕದಲ್ಲಿ ಹೇಳಿದ್ದಾನೆ —</p>
<p class="Shlok">ಮಾಂ ಹಿ ಪಾರ್ಥ ವ್ಯಪಾಶ್ರಿತ್ಯ ಯೋಽಪಿ ಸ್ಯುಃ ಪಾಪಯೋನಯಃ ।</p>
<p class="Shlok">ಸ್ತ್ರಿಯೋ ವೈಶ್ಯಾಸ್ತಥಾ ಶೂದ್ರಾಸ್ತೇಪಿ ಯಾಂತಿ ಪರಾಂ ಗತಿಮ್ ॥</p>
<p class="Text">‘ಹೇ ಅರ್ಜುನ! ಸ್ತ್ರೀ, ವೈಶ್ಯ, ಶೂದ್ರ ಮತ್ತು ಪಾಪಯೋನಿ ಚಾಂಡಾಲಾದಿ ಯಾರೇ ಆಗಿರಲಿ, ಅವರೂ ಕೂಡ ನನಲ್ಲಿ ಶರಣಾಗಿ ಪರಮಗತಿಯನ್ನು ಪಡೆಯುತ್ತಾರೆ.’</p>
<p class="Text">ಈಶ್ವರನ ಭಕ್ತಿಯಿಂದ ಸ್ತ್ರೀ, ವೈಶ್ಯ, ಶೂದ್ರ ಮತ್ತು ಪಾಪಯೋನಿ ಮೊದಲಾದರಿಗೂ ಪರಮಗತಿಯನ್ನು ತಿಳಿಸಿರುವಾಗ, ‘ಗೃಹಸ್ಥಾಶ್ರಮದಲ್ಲಿ ಮುಕ್ತಿಯಾಗುವುದಿಲ್ಲ’ ಎಂದು ಹೇಗೆ ಹೇಳಬಹುದು? ಈಶ್ವರನ ಭಕ್ತಿರಿಗೆ ಶರಣಾಗುವುದರಿಂದಲೂ ಜಾತಿಯಲ್ಲಿ ಕೀಳಾಗಿರುವ ಮನುಷ್ಯನವರೆಗೆ ಶ್ರೇಯಸ್ಸಾಗುವ ಮಾತು ಶ್ರೀಮದ್ಭಾಗವತದಲ್ಲಿ ಬರುತ್ತದೆ —</p>
<p class="Shlok">ಕಿರಾತಹೂಣಾಂಧ್ರಪುಲಿಂದಪುಲ್ಕಸಾ</p>
<p class="Shlok">ಆಭೀರಕಂಕಾ ಯವನಾಃ ಖಸಾದಯಃ ।</p>
<p class="Shlok">ಯೇನ್ಯೇ ಚ ಪಾಪಾ ಯದುಪಾಶ್ರಯಾಶ್ರಯಾಃ</p>
<p class="Shlok">ಶುದ್ಧ್ಯಂತಿ ತಸ್ಮೆ ಪ್ರಭವಿಷ್ಣವೇ ನಮಃ ॥ </p>
<p class="TXT-Right">					 (ಶ್ರೀಮದ್ಭಾಗವತ 2/4/18)</p>
<p class="Text">‘ಯಾರ ಆಶ್ರಿತ ಭಕ್ತರ ಆಶ್ರಯ ಪಡೆದು ಕಿರಾತ, ಹೂಣ, ಆಂಧ್ರ, ಪುಲಿಂದ, ಪುಲ್ಕಸ, ಆಭೀರ, ಕಂಕ, ಯವನ ಮತ್ತು ಖಸಾದಿ ಅಧಮ ಜಾತಿಯ ಜನರು ಹಾಗೂ ಇವರಲ್ಲದೆ ಇನ್ನೂ ದೊಡ್ಡ-ದೊಡ್ಡ ಪಾಪಿ ಮನುಷ್ಯರು ಶುದ್ಧವಾಗಿ ಹೋಗುತ್ತಾರೋ, ಆ ಜಗತ್ಪ್ರಭು ಭಗವಂತನಾದ ವಿಷ್ಣುವಿಗೆ ನಮಸ್ಕಾರ’ವು. — ಹೀರುವಾಗ ಭಗವಂತನಲ್ಲಿ ಶರಣಾಗುವುದರಿಂದ ಉದ್ಧಾರವಾಗುವುದರಲ್ಲಿ ಹೇಳುವುದೇನಿದೆ! (ನೋಡಿ ಗೀತೆ 18/62).</p>
<p class="Text">ಶಾಸ್ತ್ರಗಳಲ್ಲಿ ಎಲ್ಲ ವರ್ಣ ಮತ್ತು ಎಲ್ಲ ಆಶ್ರಮಗಳಲ್ಲಿ ಭಕ್ತಿ, ಜ್ಞಾನ ಮತ್ತು ನಿಷ್ಕಾಮ ಭಾವ ಮುಂತಾದ ಎಲ್ಲ ಸಾಧನಗಳಿಂದ ಮುಕ್ತಿಯನ್ನು ತಿಳಿಸಿದೆ ಮತ್ತು ಇದರ ಅನೇಕ ಉದಾಹರಣೆಗಳು ವೇದ-ಪುರಾಣ ಮತ್ತು ಇತಿಹಾಸದಲ್ಲಿ ದೊರಕುತ್ತವೆ. </p>
<p class="Text">ಛಾಂದೋಗ್ಯೋಪನಿಷತ್ನಲ್ಲಿ ಉದ್ದಾಲಕ ಮುನಿಯು ತನ್ನ ಪುತ್ರ ಶ್ವೇತಕೇತುವಿಗೆ ಉಪದೇಶ ನೀಡಿ ಅವನ ಉದ್ಧಾರಗೈದರೆಂದು ತಿಳಿಸಿದೆ. ಜಾಬಾಲನ ಪುತ್ರ ಸತ್ಯಕಾಮನಿಗೆ ಗುರುವಾಜ್ಞೆಯನ್ನು ಪಾಲಿಸಿದ್ದರಿಂದ ಬ್ರಹ್ಮಚರ್ಯಾಶ್ರಮದಲ್ಲಿರುತ್ತಲೇ ಬ್ರಹ್ಮಜ್ಞಾನವಾಗಿ ಬ್ರಹ್ಮಪ್ರಾಪ್ತಿಯಾಗಿ ಹೋಯಿತು ಹಾಗೂ ಸತ್ಯಕಾಮನ ಶಿಷ್ಯ ಉಪಕೊಲನೂ ಕೂಡ ಬ್ರಹ್ಮಚರ್ಯಾಶ್ರಮದಲ್ಲಿಯೇ ಗುರುಸೇವೆಯಿಂದ ಬ್ರಹ್ಮನನ್ನು ಪಡೆದುಕೊಂಡನು. ಇದೇ ಪ್ರಕಾರ ರಾಜರ್ಷಿ ಅಶ್ವಪತಿ ಮತ್ತು ರಾಜಾಜನಕರಾದರೋ ಸ್ವಯಂ ಮುಕ್ತರಾಗಿಯೇ ಇದ್ದರು, ಅವರ ಬಳಿ ದೊಡ್ಡ-ದೊಡ್ಡ ಋಷಿ-ಮುನಿಗಳೂ ಕೂಡ ಜ್ಞಾನವನ್ನು ಪಡೆಯಲು ಹೋಗುತ್ತಿದ್ದರು ಮತ್ತು ಮುಕ್ತಿಯನ್ನು ಪಡೆಯುತ್ತಿದ್ದರು. ರಾಜಾ ಅಶ್ವಪತಿಯ ಬಳಿ ಹೋಗಿ ಪ್ರಾಚೀನಶಾಲ ಮೊದಲಾದ ಋಷಿಗಳು ಜ್ಞಾನ ಪ್ರಾಪ್ತಿ ಮಾಡಿಕೊಂಡು ಅವರು ಮುಕ್ತರಾದರು.</p>
<p class="Text">ಯಾಜ್ಞವಲ್ಕ್ಯ ಋಷಿಗಳಿಂದ ಅವರ ಪತ್ನೀ ಮೈತ್ರೇಯಿಯು ಜ್ಞಾನಪ್ರಾಪ್ತಿ ಮಾಡಿಕೊಂಡಳು. ವಚಕ್ನುಕೆಯ ಪುತ್ರೀಗಾರ್ಗಿಯು ಸ್ವಯಂ ಜೀವನ್ಮುಕ್ತಳಾಗಿದ್ದಳು. ಅವಳು ಜನಕ ಮಹಾರಾಜನ ಸಭೆಯಲ್ಲಿ ಬ್ರಹ್ಮವೇತ್ತರ ಪ್ರಸಂಗದಲ್ಲಿ ಯಾಜ್ಞವರ್ಲ್ಯರೊಡನೆ ಪ್ರಶ್ನೆಗಳನ್ನು ಕೇಳಿದ್ದಳು. ಇವಳ ಕಥೆಯನ್ನು ಬೃಹದಾರಣ್ಯಕ ಉಪನಿಷತ್ತಿನಲ್ಲಿ ನೋಡಬೇಕು.</p>
<p class="Text">ಯಮರಾಜನಿಂದ ಉಪದೇಶ ಪಡೆದು ನಚಿಕೇತನು ಜೀವನ್ಮುಕ್ತನಾದ ಪ್ರಸಂಗ ಕಠೋಪನಿಷತ್ತಿನಲಿ ಬಂದಿದೆ.</p>
<p class="Text">ಮಾತಾ-ಪಿತೃಗಳ ಸೇವೆಯಿಂದ ಮೂಕ ಚಾಂಡಾಲ, ಪಾತಿವ್ರತ್ಯದ ಪಾಲನೆಯಿಂದ ಶುಭಾ ಎಂಬ ಹೆಸರಿನ ಸ್ತ್ರೀ, ನ್ಯಾಯಯುಕ್ತ ಹಾಗೂ ಸತ್ಯತೆಯಿಂದೊಡಗೊಂಡ ಕ್ರಯ-ವಿಕ್ರಯದಿಂದ ತುಲಾಧಾರ ವೈಶ್ಯ ಉತ್ತಮ ಗುಣಗಳಿಂದ ಸಜ್ಜನ ಅದ್ರೋಹಕ ಹಾಗೂ ಭಗವದ್ಭಕ್ತಿಯಿಂದ ವೈಷ್ಣವ ಪರಮಾತ್ಮನನ್ನು ಪಡೆದುಕೊಂಡರು. ಇವರುಗಳ ಆಖ್ಯಾನ ಪದ್ಮಪುರಾಣದ ಸೃಷ್ಟಿಖಂಡದಲ್ಲಿ ಬಹು ವಿಸ್ತಾರದಿಂದ ಬರುತ್ತದೆ, ಅದು ನೋಡಲು ಯೋಗ್ಯವಾದುದಾಗಿದೆ. (ಇವರ ಬಗ್ಗೆ ಗೀತಾಪ್ರೆಸ್ಸಿನಿಂದ ಪ್ರಕಟಗೊಂಡ ‘ಭಗವಂತನ ಐದು ಆವಾಸ ಸ್ಥಾನಗಳು’ ಎಂಬ ಪುಸ್ತಕವನ್ನು ಓದಿರಿ.)</p>
<p class="Text">ರಾಜಾ ಚೋಳ ಹಾಗೂ ಬ್ರಾಹ್ಮಣ ವಿಷ್ಣುದಾಸನೂ ಸಹ ಈಶ್ವರನ ಭಕ್ತಿಯಿಂದ ಪರಮಪದವನ್ನು ಪ್ರಾಪ್ತವಾಗಿಸಿಕೊಂಡರು ಎನ್ನುವ ಕಥೆ ಪದ್ಮಪುರಾಣದ ಪಾತಾಳಖಂಡದಲ್ಲಿ ಬರುತ್ತದೆ. ರಾಜಾ ಅಂಬರೀಷ ಮತ್ತು ಭೀಷ್ಮಪಿತಾಮಹರಿಗೆ ಭಗವದ್ಭಕ್ತಿಯ ಮಹಿಮೆಯಿಂದ ಭಗವಂತನ ಪ್ರಾಪ್ತಿಯಾದ ಉಲ್ಲೇಖ ಶ್ರೀಮದ್ಭಾಗವತದಲ್ಲಿ ಬರುತ್ತದೆ ಹಾಗೂ ಭಕ್ತ ಅರ್ಜುನ ಮತ್ತು ದ್ರೌಪದಿಗೆ ಪರಮಪದ-ಪ್ರಾಪ್ತಿಯ ವರ್ಣನೆ ಮಹಾಭಾರತದ ಸ್ವರ್ಗಾರೋಹಣ ಪರ್ವದಲ್ಲಿದೆ. ಮಾರ್ಕಂಡೇಯ ಪುರಾಣದಲ್ಲಿ ಭಗವತಿಯ ಉಪಾಸನೆಯಿಂದ ಸಮಾಧಿ ವೈಶ್ಯನ ಪರಮಪದಪ್ರಾಪ್ತಿಯ ಕಥೆಯಿದೆ. ಮಹಾಭಾರತ ಕಥೆಯಂತೆ ಲೊಮಹರ್ಷಣ, ಉಗ್ರಶ್ರವಾ, ಸಂಜಯ, ದಾಸೀಪುತ್ರ ವಿದುರ ಇವರುಗಳ ಭಗವದ್ಭಕ್ತಿಯಿಂದ ಭಗವಂತನನ್ನು ಪಡೆದುಕೊಂಡರು. ವಾಲ್ಮೀಕಿ ರಾಮಾಯಣದ ಅರಣ್ಯಕಾಂಡದಲ್ಲಿ ವರ್ಣಿತನಾದಂತೆ ಬೇಡರ ಜಾತಿಯ ಶಬರಿಯು ಭಗವಂತನ ಭಕ್ತಿಗೈದು ಭಗವತ್ಪ್ರಾಪ್ತಿಮಾಡಿಕೊಂಡಳು. ಈ ಪ್ರಕಾರವಾಗಿ ಎಲ್ಲ ವರ್ಣ ಮತ್ತು ಎಲ್ಲ ಆಶ್ರಮಗಳಲ್ಲಿ ಅನೇಕ ಸ್ತ್ರೀ-ಪುರುಷರು ಕರ್ಮ, ಉಪಾಸನೆ ಹಾಗೂ ಯೋಗ ಮೊದಲಾದ ಸಾಧನಗಳಿಂದ ಪರಮಾತ್ಮನನ್ನು ಪಡೆದುಕೊಂಡ ಉಲ್ಲೇಖ ಶಾಸ್ತ್ರಗಳಲ್ಲಿ ಅಲ್ಲಲ್ಲಿ ದೊರೆಯುತ್ತದೆ, ಎಷ್ಟೊಂದು ತೋರಿಸಲಿ?</p>
<p class="Text">ಮೇಲಿನ ಉದಾಹರಣೆಗಳಲ್ಲಿ ಹೆಚ್ಚಿನವರು ಗೃಹಸ್ಥಾಶ್ರಮಗಳಿದ್ದಾರೆ. ಇನ್ನು ವಾನಪ್ರಸ್ಥಿ ಮತ್ತು ಸನ್ಯಾಸಿಗಳ ಶ್ರೇಯಸ್ಸಾಗುವುದೆಂಬುದರಲ್ಲಿ ಹೇಳುವುದೇನಿದೆ! ಮಿಕ್ಕೆಲ್ಲ ಆಶ್ರಮಿಗಳ ಭರಣ-ಪೋಷಣೆ ಗೃಹಸ್ಥಾಶ್ರಮದಿಂದಲೇ ಆಗುತ್ತದೆ, ಇದಕ್ಕಾಗಿ ಪುರಾಣಗಳಲ್ಲಿ ಅಲ್ಲಲ್ಲಿ ಗೃಹಸ್ಥಾಶ್ರಮವನ್ನು ಬೇರೆ ಆಶ್ರಮಗಳಿಗಿಂತ ಶ್ರೇಷ್ಠವೆಂದು ತಿಳಿಸಿದ್ದಾರೆ. ಆದ್ದರಿಂದ ನರ-ನಾರಿಯರು ಗೃಹಸ್ಥಾಶ್ರಮದಲ್ಲಿದ್ದು ಕೊಂಡು ತಮ್ಮ ವರ್ಣ ಧರ್ಮವನ್ನು ನಿಷ್ಕಾಮಭಾವದಿಂದ ಪಾಲಿಸುತ್ತ ಈಶ್ವರನ ಅನನ್ಯ ಭಕ್ತಿ ಮಾಡುವವರು ಮುಕ್ತಿಪಡೆಯುವರೆಂಬುದರಲ್ಲಿ ಯಾವ ಸಂದೇಹವೂ ಇರುವುದಿಲ್ಲ. ಶ್ರೀಸ್ಕಂದ-ಪುರಾಣದ ಮಾಹೇಶ್ವರಖಂಡದಲ್ಲಿ ಮಹಾತ್ಮಾ ನಂದಭದ್ರ ವೈಶ್ಯನ ತುಂಬಾ ಮಹತ್ವಪೂರ್ಣವಾದ ಕಥೆಯಿದೆ. ಅವನಲ್ಲಿ ತನ್ನ ವರ್ಣಧರ್ಮದ ಆಚರಣೆಯನ್ನು ನಿಷ್ಕಾಮಭಾವದಿಂದ ಮಾಡುವ, ಸಮಸ್ತ ಧರ್ಮಗಳ ವಾಸ್ತವಿಕ ಪಾರತತ್ವವನ್ನು ತಿಳಿದು ಎಲ್ಲರನ್ನೂ ಗೌರವಿಸುವುದು ಹಾಗೂ ಜೊತೆಗೇ ಭಗವಾನ್ ಸದಾಶಿವನಲ್ಲಿ ಅನನ್ಯ ಭಕ್ತಿ ಇಡುವುದು- ಈ ಮೂರೂ ವಿಶೇಷತೆಗಳು ಇದ್ದುವು. ಅವನ ವಿಸ್ರೃತ ಆಖ್ಯಾನ ಸ್ಕಂದಪುರಾಣದ ಮಾಹೇಶ್ವರಖಂಡಾತರ್ಗತ ಕುಮಾರಿಕಾಖಂಡದ 40-41ನೇ ಅಧ್ಯಾಯಗಳಲ್ಲಿ ನೋಡಲು ಯೋಗ್ಯವಾಗಿದೆ. ಓದುಗರ ತಿಳುವಳಿಕೆಗಾಗಿ ಅದರ ದಿಗ್ದರ್ಶನವನ್ನು ಸಂಕ್ಷೇಪದಿಂದ ಮಾಡಲಾಗುತ್ತದೆ.</p>
<p class="Text">ನಂದಭದ್ರನೆಂಬ ಒಬ್ಬ ವೈಶ್ಯನಿದ್ದನು. ಅವನು ಸಾಕ್ಷಾತ್ ಧರ್ಮರಾಜನಂತೆ ಸಮಸ್ತ ಧರ್ಮಗಳ ತತ್ವ-ರಹಸ್ಯವನ್ನು ತಿಳಿದವನಾಗಿದ್ದನು. ಅವನು ಎಲ್ಲರ ಸುಹೃದನಾಗಿದ್ದು, ಸದಾ ಎಲ್ಲರ ಹಿತಸಾಧನೆಯಲ್ಲಿ ಮುಳುಗುತ್ತಿದ್ದನು. ಅವನು ಕಾಯಾ, ವಾಚಾ, ಮನಸಾ ಪರೋಪಕಾರಧರ್ಮದ ಆಶ್ರಯವನ್ನು ಪಡೆದಿದ್ದನು. ನಂದಭದ್ರನು ಈ ವಿಶಾಲ ಧರ್ಮಸಮುದ್ರವನ್ನು ಮಂಥನಮಾಡಿ ಸಾರತತ್ವವನ್ನು ಗ್ರಹಿಸಿದ್ದನು.</p>
<p class="Text">ಅವನು ಜೀವನಕ್ಕಾಗಿ ನ್ಯಾಯಯುಕ್ತ ವಾಣಿಜ್ಯವನ್ನು ಶ್ರೇಷ್ಠವೆಂದು ತಿಳಿದಿದ್ದು ಅದನ್ನೇ ತನ್ನದಾಗಿಸಿಕೊಂಡಿದ್ದನು. ಅವನು ಕೆಲವೇ ಮರ ಮತ್ತು ಎಲೆ-ಗರಿಗಳನ್ನು ಪಯೋಗಿಸಿ ತಾನು ವಾಸಿಸುವುದಕ್ಕಾಗಿ ಮನೆಯನ್ನು ಕಟ್ಟಿಕೊಂಡಿದ್ದನು ಮತ್ತು ಎಲ್ಲ ಜನರ ಒಳಿತಿಗಾಗಿ ಹಾಗೂ ತನ್ನ ಶರೀರ ನಿರ್ವಾಹಕ್ಕಾಗಿ ಕಡಿಮೆ ಲಾಭ ಪಡೆದು ವ್ಯಾಪಾರ ಮಾಡುತ್ತಿದ್ದನು. ಅವನು ಕ್ರಯ-ವಿಕ್ರಯ ಮಾಡುತ್ತಿದ್ದ ವಸ್ತುಗಳಲ್ಲಿ ಮದಿರೆಯು ಸರ್ವಥಾ ವರ್ಜ್ಯವಾಗಿತ್ತು. ಅವನು ಗ್ರಾಹಕರೊಡನೆ ಭೇದಭಾವ ಮಾಡದೆ ಸಮತೆಯ ವ್ಯವಹಾರ ಮಾಡುತ್ತಿದ್ದನು. ಸುಳ್ಳು ಮತ್ತು ಕಪಟದ ಸುಳಿವೂ ಅಲ್ಲಿರಲಿಲ್ಲ. ವಸ್ತುಗಳ ಆದಾನ-ಪ್ರದಾನದಲ್ಲಿ ಅವನು ಎಲ್ಲರೊಡನೆ ಸಮತಾಪೂರ್ಣ ವ್ಯವಹಾರ ಮಾಡುತ್ತಿದ್ದನು. ಮೋಸ-ವಂಚೆಯಿಲ್ಲದೆ ಇತರರಿಂದ ವಸ್ತುಗಳನ್ನು ಕೊಂಡು ಅವನ್ನು ಮೋಸ-ವಂಚನೆಗಳಿಲ್ಲದೆ ಎಲ್ಲರಿಗೂ ಸಮಾನ ಭಾವದಿಂದ ಮಾರುತ್ತಿದ್ದನು; ಇದೇ ಅವನ ಶ್ರೇಷ್ಠ ವ್ರತವಾಗಿತ್ತು. ಕೆಲವು ಜನರು ಯಜ್ಞದ ಪ್ರಶಂಸೆ ಮಾಡುತ್ತಾರೆ, ಆದರೆ ನಂದಭದ್ರನು ಹೀಗೆ ಸರ್ವಥ ತಿಳಿಯುತ್ತಿರಲಿಲ್ಲ, ಅವನು ಶ್ರದ್ಧಾಪೂರ್ವಕವಾಗಿ ದೇವಪೂಜನ, ನಮಸ್ಕಾರ, ಸ್ತುತಿ, ನೈವೇದ್ಯ-ನಿವೇದನೆ ಮುಂತಾದ ಯಜ್ಞದ ಸಾರಭೂತ ಕ್ರಿಯೆಗಳನ್ನು ಸದಾಪಾಲಿಸುತ್ತಿದ್ದನು. ಕೆಲವರು ಸಂನ್ಯಾಸವನ್ನು ಪ್ರಶಂಸಿಸುತ್ತಾರೆ, ಆದರೆ ನಂದಭದ್ರನು ಅವರಲ್ಲಿಯೂ ಸಹಮತನಾಗಿರಲಿಲ್ಲ. ವಿಷಯಗಳನ್ನು ಹೊರನಿಂದ ತ್ಯಾಗಗೈದು ಮನದಲ್ಲಿ ಅವುಗಳನ್ನು ಚಿಂತಿಸುವ, ಪುರುಷನು ಗಾರ್ಹಸ್ಥ್ಯ ಮತ್ತು ಸಂನ್ಯಾಸದಿಂದ ಅಥವಾ ಇಹಲೋಕ ಮತ್ತು ಪರಲೋಕ-ಎರಡರಿಂದಲೂ ಭ್ರಷ್ಟನಾಗಿ ಚದುರಿಹೋದ ಮೋಡದಂತೆ ನಷ್ಟವಾಗಿ ಬಿಡುತ್ತಾನೆ ಎಂದು ಅವನು ಹೇಳುತ್ತಿದ್ದನು. ಸಂನ್ಯಾಸದ ಸಾರಭೂತ ಉತ್ತಮ ತತ್ವವನ್ನು ನಂದಭದ್ರನೂ ಆದರಿಸುತ್ತಿದ್ದನು. ಅವನು ಯಾರ ಕರ್ಮಗಳ ನಿಂದೆಯನ್ನಾಗಲೀ ಅಥವಾ ಪ್ರಶಂಸೆಯನ್ನಾಗಲೀ ಮಾಡುತ್ತಿರಲಿಲ್ಲ. ಅವನಿಗೆ ಯಾರೊಡನೆಯಾ ದ್ವೇಷವಾಗಲಿ, ರಾಗವಾಗಲಿ, ಅನುರೋಧವಾಗಲಿ ಅಥವಾ ವಿರೋಧವಾಗಲಿ ಇರಲಿಲ್ಲ. ಕಲ್ಲು ಮತ್ತು ಚಿನ್ನವನ್ನು ಸಮಾನವಾಗಿ ಕಾಣುತ್ತಿದ್ದನು ಹಾಗೂ ತನ್ನ ನಿಂದೆ ಮತ್ತು ಸ್ತುತಿಯಲ್ಲಿ ಕೂಡ ಸಮಾನಭಾವವಿಡುತ್ತಿದ್ದನು. ಅವನು ಸ್ವಭಾವತಃ ಧೀರನಾಗಿದ್ದನು. ಸಮಸ್ತ ಭೂತಗಳಿಂದ ನಿರ್ಭಯನಾಗಿದ್ದನು. ತನ್ನ ಆಕೃತಿಯನ್ನು ಕುರುಡನೋ, ಕಿವುಡನೋ ಎನ್ನುವಂತೆ ಮಾಡಿಕೊಂಡಿದ್ದನು; ಅರ್ಥಾತ್ ಅವನು ಇತರರ ದೋಷವನ್ನು ನೋಡುತ್ತಿರಲಿಲ್ಲ, ಕೇಳುತ್ತಲೂ ಇರಲಿಲ್ಲ. ಅವನಿಗೆ ಕರ್ಮಗಳಲ್ಲಿ ಫಲಾಕಾಂಕ್ಷೆ ಇರಲಿಲ್ಲ. ಆದ್ದರಿಂದ ಪ್ರತ್ಯೇಕ ಕರ್ಮವು ಅವನಿಗೆ ಭಗವಂತ ಸದಾಶಿವನ ಆರಾಧನೆಯ ಅಂಗವಾಗಿ ಬಿಡುತ್ತಿತ್ತು. ಈ ಕಾರಣದಿಂದಲೇ ಅವನು ಧರ್ಮಾನುಷ್ಠಾನವನ್ನು ಇಷ್ಟಪಟ್ಟು ಮಾಡುತ್ತಿದ್ದ ಆದರೆ ಅದರಲ್ಲಿ ಯಾವುದೇ ಸ್ವಾರ್ಥ ಇರುತ್ತಿರಲಿಲ್ಲ. ನಂದಭದ್ರನು ಚೆನ್ನಾಗಿ ವಿಚಾರ ಮಾಡಿ ಈ ಮೋಕ್ಷಪ್ರಾಪ್ತಿಯ ಸಾರರೂಪ ಧರ್ಮವನ್ನು ತನ್ನದಾಗಿಸಿಕೊಂಡಿದ್ದನು.</p>
<p class="Text">ಕೆಲವರು ಕೃಷಿಯ ಪ್ರಶಂಸೆ ಮಾಡುತ್ತಾರೆ; ಆದರೆ ನಂದಭದ್ರನು ಅದರದ್ದೂ ಸಾರಭಾಗವನ್ನು ಮಾತ್ರ ತನ್ನದಾಗಿಸಿಕೊಂಡಿದ್ದನು. ಕೃಷಿಯ ಆದಾಯದಲ್ಲಿ ಮೂವತ್ತನೇ ಒಂದು ಭಾಗವನ್ನು ತ್ಯಾಗಮಾಡಬೇಕು- ಅದನ್ನು ಧಾರ್ಮಿಕ ಕಾರ್ಯಗಳಲ್ಲಿ ತೊಡಗಿಸಬೇಕು. ಮುದಿ ಪಶುಗಳ ಪಾಲನೆ-ಪೋಷಣೆಯನ್ನು ತಾನೇ ಸ್ವತಃ ಮಾಡಬೇಕು. ಯಾರು ಹೀಗೆ ಮಾಡುತ್ತಾರೋ ಅವನೇ ಶ್ರೇಷ್ಠನಾದ ರೈತನಾಗಿದ್ದಾನೆ. ನಂದಭದ್ರನು ಇದೇ ಕೃಷಿಯ ಸಾರತತ್ವವೆಂದು ತಿಳಿದು ಇದನ್ನು ಆದರಿಸುತ್ತಿದ್ದನು. </p>
<p class="Text">ಪ್ರತಿದಿನ ತನ್ನ ಶಕ್ತ್ಯಾನುಸಾರ ದೇವತೆಗಳು, ಪಿತೃಗಳು, ಮನುಷ್ಯರು (ಅತಿಥಗಳು), ಬ್ರಾಹ್ಮಣರು ಹಾಗೂ ಪಶು-ಪಕ್ಷಿ, ಕೀಟ-ಪತಂಗಾದಿ ಭೂತಗಳಿಗೆ ಅನ್ನವನ್ನು ಕೊಡಬೇಕು. ಯಾವಾಗಲೂ ಇವರೆಲ್ಲರಿಗೂ ಕೊಟ್ಟನಂತರವೇ ತಾನು ಭೋಜನ ಮಾಡುವುದುಚಿತ ಎನ್ನುವುದು ಅವನ ಅಭಿಪ್ರಾಯವಾಗಿತ್ತು.<span class="char-style-override-7">+</span> ಕೆಲವರು ಐಶ್ವರ್ಯವನ್ನು ಪ್ರಶಂಸೆ ಮಾಡುತ್ತಾರೆ, ಆದರೆ ನಂದಭದ್ರನು ಅದನ್ನು ಪ್ರಶಂಸೆಗೆ ಯೋಗ್ಯವಲ್ಲವೆಂದು ತಿಳಿದಿದ್ದನು; ಏಕೆಂದರೆ ಐಶ್ಚರ್ಯವಂತನಾದ ಪುರುಷನು ತನ್ನನ್ನು ಚಿರಸ್ಥಾಯಿ ಎಂದರಿತು ಇತರರೊಡನೆ ದುರ್ವ್ಯವಹಾರ ಮಾಡುತ್ತಾರೆ. ವಾಸ್ತವವಾಗಿ ಧನಮದದಿಂದ ಉನ್ನತ್ತನಾಗುವವನು, ಪತಿತನಾಗಿ ವೇಕವನ್ನು ಕಳೆದುಕೊಳ್ಳುತ್ತಾನೆ. ಆದ್ದರಿಂದ ಸಮಸ್ತ ಪ್ರಾಣಿಗಳನ್ನು ತನ್ನದೇ ಆತ್ಮವೆಂದು ಪರಿಗಣಿಸಿ ಅವುಗಳೊಡನೆ ತನ್ನಂತೆಯೇ ವ್ಯವಹಾರ ಮಾಡಬೇಕು.<span class="char-style-override-7">*</span></p>
<p class="Footnotes">+ ಗೀತೆಯಲ್ಲಿಯಾ ಭಗವಂತನು ಹೀಗೆಯೇ ಹೇಳಿದ್ದಾನೆ —</p>
<p class="Footnote-Shloka">ಯಜ್ಞಶಿಷ್ಟಾಶಿನಃ ಸಂತೋ ಮುಚ್ಯಂತೇ ಸರ್ವಕಿಲ್ಬಿಷೈಃ ।</p>
<p class="Footnote-Shloka">ಭುಂಜತೇ ತೇ ತ್ವಘಂ ಪಾಪಾ ಯೇ ಪಚಂತ್ಯಾತ್ಮ ಕಾರಣಾತ್ ॥ </p>
<p class="Footnotes-Right">(3/13)</p>
<p class="Footnotes">ಯಜ್ಞದಲ್ಲಿ ಉಳಿದ ಅನ್ನವನ್ನು ಉಣ್ಣುವ ಶ್ರೇಷ್ಠ ಪುರುಷನು ಎಲ್ಲ ಪಾಪಗಳಿಂದ ಮುಕ್ತನಾಗಿಬಿಡುತ್ತಾನೆ ಮತ್ತು ಯಾವ ಪಾಪಿಜನರು ತಮ್ಮ ಶರೀರ ಪೋಷಣೆ ಮಾುವುದಕ್ಕಾಗಿಯೇ ಅನ್ನವನ್ನು ಬೇಯಿಸುತ್ತಾರೋ, ಅವರು ಪಾಪಗಳನ್ನೇ ಉಣ್ಣುತ್ತಾರೆ.</p>
<p class="Footnotes"><span class="char-style-override-10">*</span><span class="char-style-override-11"> </span>ಶ್ರೀಮದ್ಭಗವದ್ಗೀತೆಯಲ್ಲಿ ಕೂಡ ಭಗವಂತನು ಅರ್ಜುನನೊಡನೆ ಹೇಳಿದ್ದಾನೆ —</p>
<p class="Footnote-Shloka">ಸರ್ವಭೂತಸ್ಥಮಾತ್ಮಾನಂ ಸರ್ವಭೂತಾನಿ ಚಾತ್ಮನಿ ।</p>
<p class="Footnote-Shloka">ಈಕ್ಷತೇ ಯೋಗಯುಕ್ತಾತ್ಮಾ ಸರ್ವತ್ರ ಸಮದರ್ಶಿನಃ ॥</p>
<p class="Footnotes-Right">(6/29)</p>
<p class="Footnote-Shloka">ಆತ್ಮೌಪಮ್ಯೇನ ಸರ್ವತ್ರ ಸಮಂ ಪಶ್ಯತಿ ಯೋಽರ್ಜುನ ।</p>
<p class="Footnote-Shloka">ಸುಖಂ ವಾ ಯದಿ ವಾ ದುಃಖಂ ಸಯೋಗೀ ಪರಮೋಮತಃ ॥</p>
<p class="Footnotes-Right">(6/32)</p>
<p class="Footnotes">ಅರ್ಜುನಾ! ಸರ್ವವ್ಯಾಪಿಯಾದ ಅನಂತ ಚೇತನದಲ್ಲಿ ಏಕೀಭಾವದಿಂದ ಸ್ಥಿತಿ ರೂಪ ಯೋಗದಿಂದ ಯುಕ್ತನಾದ ಆತ್ಮವುಳ್ಳವನು ಹಾಗೂ ಎಲ್ಲರಲ್ಲಿ ಸಮಭಾವದಿಂದ ನೋಡುವ ಯೋಗಿಯು ಆತ್ಮನನ್ನು ಸಮಸ್ತ ಭೂತಗಳಲ್ಲಿ ಮಂಜುಗಡ್ಡೆಯಲ್ಲಿ ನೀರಿನಂತೆ ವ್ಯಾಪಕವಾಗಿ ನೋಡುತ್ತಾನೆ ಮತ್ತು ಸಂಪೂರ್ಣ ಭೂತಗಳನ್ನು ಆತ್ಮನಲ್ಲಿ (ತನ್ನಲ್ಲಿ) ನೋಡುತ್ತಾನೆ, ಅರ್ಥಾತ್ ಸ್ವಪ್ನದಿಂದೆಚ್ಚೆತ್ತ ಪುರುಷನು ಹೇಗೆ ಸ್ವಪ್ನದ ಸಂಸಾರವನ್ನು ತನ್ನಲ್ಲಿ ಅಂತರ್ಗತವಾಗಿರುವುದನ್ನು ಸಂಕಲ್ಪದ ಆಧಾರದಿಂದ ನೋಡುತ್ತಾನೋ, ಹಾಗೆಯೇ ಆಪುರುಷನು ಸಂಪೂರ್ಣ ಭೂತಗಳನ್ನು ತನ್ನ ಸರ್ವವ್ಯಾಪಿಯಾದ ಅನಂತ ಚೇತನ ಆತ್ಮದ ಒಳಗೆ ಸಂಕಲ್ಪದ ಆಧಾರದಿಂದ ನೋಡುತ್ತಾನೆ.</p>
<p class="Footnotes"><span xml:lang="en-US">‘</span><span xml:lang="en-US">ಅರ್ಜುನಾ! ಯಾವ ಯೋಗಿಯು ತನ್ನ ಸಾದ್ಯೃತೆಯಿಂದ ಸಂಪೂರ್ಣ</span><span xml:lang="en-US"> ಭೂತಗಳಲ್ಲಿ ಸಮವನ್ನು ನೋಡುತ್ತಾನೋ ಮತ್ತು ಸುಖ ಅಥವಾ</span><span xml:lang="en-US"> ದುಃಖವನ್ನು ಕೂಡ ಸಮವಾಗಿ ನೋಡುತ್ತಾನೋ, ಆ ಯೋಗಿಯು ಪರಮಶ್ರೇಷ</span><span xml:lang="en-US">್ಠನೆಂದು ಪರಿಗಣಿಸಲ್ಪಟ್ಟಿದ್ದಾನೆ.’ ‘ತನ್ನ ಸಾದೃಶ್ಯತೆಯಿಂದ ಸಮ</span><span xml:lang="en-US"> ನೋಡು’ ವುದರ ತಾತ್ಪರ್ಯವು - ಹೀಗೆ ಮನುಷ್ಯನು ತನ್ನ</span><span xml:lang="en-US"> ಮಸ್ತಕ, ಕೈ, ಕಾಲು, ಗುದ ಪ್ರದೇಶಗಳೊಡನೆ ಬ್ರಾಹ್ಮಣ</span><span xml:lang="en-US">, ಕ್ಷತ್ರಿಯ, ಶೂದ್ರ ಮತ್ತು ಮ್ಲೇಚ್ಛಾದಿಗಳಂತೆ</span><span xml:lang="en-US"> ವರ್ತಿಸುತ್ತಿದ್ದರೂ ಕೂಡ ಅವುಗಳಲ್ಲಿ ಆತ್ಮಭಾವ ಅರ</span><span xml:lang="en-US">್ಥಾತ್ ತನ್ನತನ ಸಮಾನವಾಗುವುದರಿಂದ ಅವುಗಳ ಸುಖ ಮತ್ತು ದುಃಖವನ್ನು</span><span xml:lang="en-US"> ಸಮಾನವಾಗಿಯೇ ನೋಡುತ್ತಾನೋ, ಹಾಗೆಯೇ ಎಲ್ಲ ಭೂತಗಳಲ್ಲಿ ನೋಡಬೇಕು.</span></p>
<p class="Text">ಯಾರಿಗೆ ಸರ್ವತ್ರ ಆತ್ಮದೃಷ್ಟಿ ಇದೆಯೋ, ಅವನು ಐಶ್ಚರ್ಯದಿಂದ ಉನ್ಮತ್ತನಾಗುವುದಿಲ್ಲ. ಆದ್ದರಿಂದ ಅವನು ತನ್ನ ಶಕ್ತ್ಯಾನುಸಾರ ಎಲ್ಲ ಪ್ರಾಣಿಗಳ ಸೇವೆ ಮಾಡುತ್ತಿದ್ದನು, ಯಾರ ಸೇವೆಯಿಂದಲೂ ವಿಮುಖನಾಗುತ್ತಿರಲಿಲ್ಲ. ಈ ಆಚರಣೆಗಳಿಂದ ಸಂಪನ್ನನಾದ ಸಾಧುಶಿರೋಮಣಿ ನಂದಭದ್ರನ ಸದ್ವವ್ಯಹಾರವನ್ನು ನೋಡಿ ದೇವತೆಗಳೂ ಮತ್ಸರ ಪಡುತ್ತಿದ್ದರು.</p>
<p class="Text">ಇದೇ ಸ್ಥಳದಲ್ಲಿ ನಂದಭದ್ರನ ನೆರೆ ಮನೆಯಲ್ಲಿ ಒಬ್ಬ ಶೂದ್ರನೂ ಇರುತ್ತಿದ್ದನು. ಅವನ ಹೆಸರು ಸತ್ಯವ್ರತನಾಗಿದ್ದರೂ ಬಹುಭಾರಿ ನಾಸ್ತಿಕನಾಗಿದ್ದನು. ಒಂದು ವೇಳೆ ನಂದಭದ್ರನಲ್ಲಿ ಯಾವುದಾದರೂ ದೋಷಕಂಡುಕೊಂಡರೆವನನ್ನು ಧರ್ಮದಿಂದ ಬೀಳಿಸಬೇಕೆಂಬುದು ಅವನ ಇಚ್ಛೆಯಾಗಿತ್ತು. ನಂದಭದ್ರನಿಗೆ ವೃದ್ಧಾವಸ್ಥೆಯಲ್ಲಿ ಒಬ್ಬ ಮಗ ಹುಟ್ಟಿದ ಆದರೆ ಅವನು ಉಳಿಯಲಿಲ್ಲ. ಇದನ್ನು ತನ್ನ ಪ್ರಾರಬ್ಧವೆಂದರಿತು ಆ ಮಹಾಮತಿ ವೈಶ್ಯನು ಶೋಕಿಸಲಿಲ್ಲ. ಇದಾದನಂತರ ನಂದಭದ್ರನ ಪ್ರೀತಿಪಾತ್ರಳಾದ ಪತಿವ್ರತೆ ಅರುಂಧತಿಯಂತೆ ಸಾಧ್ವೀ ಸ್ತ್ರೀಯರ ಸಮಸ್ತ ಸದ್ಗುಣಗಳಿಂದ ವಿಭೂಷಿತಳಾಗಿದ್ದ ಪತ್ನೀ ಕನಕಾ ಹಠಾತ್ತನೆ ಮೃತ್ಯುವಿಗೆ ತುತ್ತಾದಳು. ಸತ್ಯವ್ರತನಿಗೆ ಬಹು ದಿನಗಳ ನಂತರ ಬಹಳ ಪ್ರಸನ್ನತೆ ಉಂಟಾಯಿತು. ‘ಬಹು ಕಷ್ಟಕರ ವಿಷಯ’ ಎಂದು ಹೇಳುತ್ತ ಅವನು ಶೀಘ್ರವಾಗಿ ನಂದಭದ್ರನ ಬಳಿ ಬಂದ ಮತ್ತು ಮಿತ್ರನಂತೆ ಭೇಟಿಯಾಗಿ ಅವನೊಡನೆ ಹೇಳಿದ ನಂದಭದ್ರಾ! ‘ನಿನ್ನಂತಹ ಧರ್ಮಾತ್ಮನಿಗೂ ಇಂತಹ ಫಲ ದೊರಕಿತೆಂದಾಗ ಈ ಧರ್ಮ-ಕರ್ಮವೆಲ್ಲ ವ್ಯರ್ಥವೆಂದು ನನಗನಿಸುತ್ತದೆ. ನಾನು ವಾಣಿಯ ಹದಿನೆಂಟು ಮತ್ತು ಬುದ್ಧಿಯ ಒಂಭತ್ತು ದೋಷಗಳಿಂದ ರಹಿತವಾದ ಸರ್ವಥಾ ನಿರ್ದೋಷವಾದ ವಾಕ್ಯಗಳನ್ನು ಹೇಳುವೆನು.<span class="char-style-override-7">*</span> ಶಾಸ್ತ್ರಗಳ ಜಾಲದಿಂದ ಬೇರೆಯಾದ ಮಥ್ಯಾವಾದಗಳನ್ನು ಬಿಟ್ಟು ಕೇವಲ ಸತ್ಯವನ್ನು ಹೇಳುವುದೇ ನನ್ನ ವ್ರತವಾಗಿದೆ. ಆದ್ದರಿಂದ ನಾನು ‘ಸತ್ಯವ್ರತ’ ಎನಿಸಿಕೊಳ್ಳುತ್ತೇನೆ’ — ನಾನು ನಿನ್ನಲ್ಲಿ ಸತ್ಯವನ್ನೇ ಹೇಳುವೆನು.</p>
<p class="Footnotes">* ಸೂಕ್ಷ್ಮತೆ, ಸಂಖ್ಯೆ, ಕ್ರಮ, ನಿರ್ಣಯ ಮತ್ತು ಪ್ರಯೋಜನ- ಈ ಐದು ಅರ್ಥಗಳು ಯಾವುದರಲ್ಲಿ ದೊರೆಯುತ್ತವೆಯೋ ಅದನ್ನು ವಾಕ್ಯವೆನ್ನುತ್ತಾರೆ. ಧರ್ಮ, ಅರ್ಥ, ಕಾಮ ಮತ್ತು ಮೋಕ್ಷದ ಉದ್ದೇಶದಿಂದ ಏನೆಲ್ಲ ಹೇಳಲಾಗುತ್ತದೆಯೋ ಅದನ್ನು ‘ಪ್ರಯೋಜನ’ ವೆಂಬ ಹೆಸರಿನ ವಾಕ್ಯವೆಂದು ಹೇಳಲಾಗಿದೆ. ಧರ್ಮ, ಅರ್ಥ, ಕಾಮ ಮತ್ತು ಮೋಕ್ಷದ ವಿಷಯದಲ್ಲಿ ಪ್ರತಿಜ್ಞೆಮಾಡಿ ವಾಕ್ಯದ ಉಪಸಂಹಾರದಲ್ಲಿ ‘ಇದೇ ಅದಾಗಿದೆ’ ಎಂದು ಹೇಳಿ ಯಾವುದು ವಿಶೇಷ ರೂಪದಿಂದ ಸಿದ್ಧಾಂತ ತಿಳಿಸಲಾಗುತ್ತದೆಯೋ ಅದು ‘ನಿರ್ಣಯ’ ಎಂಬ ಹೆಸರಿನ ವಾಕ್ಯವಾಗಿದೆ. ‘ಇದನ್ನು ಮೊದಲು ಮತ್ತು ಇದನ್ನು ಆಮೇಲೆ ಹೇಳಬೇಕು’ ಈ ಪ್ರಕಾರ ಕ್ರಮವಿಭಾಗಪೂರ್ವಕವಾಗಿ ಯಾವ ಪ್ರಸ್ತುತ ವಿಷಯದ ಪ್ರತಿಪಾದನೆ ಮಾಡಲಾಗುತ್ತದೆಯೋ, ಅದನ್ನು ವಾಕ್ಯ ತತ್ವದ ಅರಿವಿರುವ ವಿದ್ವಾಂಸರು ‘ಕ್ರಮ’ ಎನ್ನುತ್ತಾರೆ. ಎಲ್ಲಿ ದೋಷ ಮತ್ತು ಗುಣಗಳ ಯಥಾವತ್ ವಿಭಾಗ ಮಾಡಿ ಎರಡಕ್ಕೂ ಪ್ರಮಾಣವನ್ನು ಒದಗಿಸಲಾಗುತ್ತದೆಯೋ ಅದನ್ನು ‘ಸಂಖ್ಯಾ’ ವಾಕ್ಯವೆಂದು ತಿಳಿಯಬೇಕು ಮತ್ತು ಎಲ್ಲಿ ವಾಕ್ಯದ ವಿಭಿನ್ನ ಅರ್ಥಗಳಲ್ಲಿ ಅಭೇದ ನೋಡಲಾಗುತ್ತದೆಯೋ, ಆ ಅತಿಶಯ ಅಭೇದದ ಪ್ರತೀತಿಯಲ್ಲಿ ಯಾವ ಹೇತು ಇದೆಯೋ ಅದನ್ನೇ ‘ಸೂಕ್ಷತಾ’ ಎನ್ನುತ್ತಾರೆ. ಇದು ವಾಕ್ಯದ ಗುಣಗಳ ಗಣನೆಯಾಯಿತು.</p>
<p class="Text">ವಾಣಿಯ ಹದಿನೆಂಟು ದೋಷಗಳು ಈ ರೀತಿ ತಿಳಿಯಬೇಕು ಅಪೇತಾರ್ಥ, ಅಭಿನ್ನಾರ್ಥ, ಅಪ್ರವೃತ್ತ, ಅಧಿಕ, ಅಶ್ಲಕ್ಷಣ, ಸಂದಿಗ್ಧ, ಪದಾಂತಅಕ್ಷರ ಗುರುವಾಗಿರುವುದು, ಪರಾಂಙ್ಮಖ ಮುಖ, ಅನೃತ, ಅಸಂಸ್ಕೃತ, ತ್ರಿವರ್ಗ-ವಿರುದ್ಧ, ನ್ಯೂನ, ಕಷ್ಟಶಬ್ದ, ಅತಿಶಬ್ದ, ವ್ಯತ್ಕ್ರಮಾಭಿಹತ, ಸಶೇಷ, ಅಹೇತುಕ ಹಾಗೂ ನಿಷ್ಕಾರಣ. ಯಾವ ವಾಣಿಯನ್ನು ಉಚ್ಚರಿಸದ ಮೇಲೂ ಅರ್ಥದ ಭಾಸವಾಗುವುದಿಲ್ಲವೋ ಅದು ‘ಅಪೇತಾರ್ಥ’ವಾದುದು. ಯಾವುದರಿಂದ ಅರ್ಥಭೇದದ ಸ್ಪಷ್ಟ ಪ್ರತೀತಯಾಗದಿರುವುದು ‘ಅಭಿನ್ನಾರ್ಥ’ವಾಗಿದೆ. ಯಾವುದು ಸದಾಕಾಲ ವ್ಯವಹಾರದಲ್ಲಿ ಬರುವುದಿಲ್ಲವೋ, ಇಂತಹ ಶಬ್ದವು ‘ಅಪ್ರವೃತ್ತ’ ಎಂದು ಹೇಳಲಾಗಿದೆ. ಯಾವುದು ಇರದಿದ್ದರೂ ವಾಕ್ಯಾರ್ಥ-ಬೋಧವಾಗುತ್ತದೋ ಆ ವಾಕ್ ಅಥವಾ ಶಬ್ದ ‘ಅಧಿಕ’ವಾಗಿದೆ. ಅಸ್ಪಷ್ಟ ಅಥವಾ ಅಪರಿಮಾರ್ಜಿತ ವಾಣಿಯನ್ನು ‘ಅಶ್ಲಕ್ಷಣ’ ಎನ್ನುತ್ತಾರೆ. ಯಾವುದರಿಂದ ಅರ್ಥದಲ್ಲಿ ಸಂದೇಹ ಉಂಟಾಗುತ್ತದೆಯೋ, ಅದು ‘ಸಂದಿಗ್ಧ’ವೆನಿಸುತ್ತದೆ. ‘ಪದಾಂತ ಅಕ್ಷರದ ಗುರು ಉಚ್ಚಾರಣೆಯಾ’ ಕೂಡ ಒಂದು ದೋಷವೇ ಆಗಿದೆ. ವಕ್ತಾರನು ಯಾವ ಅರ್ಥವನ್ನು ವ್ಯಕ್ತಪಡಿಸಲು ಬಯಸುತ್ತಾನೋ ಅದರ ವಿಪರೀತ ಅರ್ಥದ ಕಡೆಗೆ ಹೋಗುವ ವಾಣಿಯನ್ನು ‘ಪರಾಂಙ್ಮಖ-ಮುಖ’ ಎಂದು ಹೇಳಲಾಗಿದೆ. ‘ಅನೃತ’ದ ಅರ್ಥ ಅಸತ್ರವಾಗಿದೆ. ವ್ಯಾಕರಣದಿಂದ ಸಿದ್ಧವಾಗದಿರುವ ವಾಣಿಯನ್ನು ‘ಅಸಂಸ್ಕೃತ’ ಎನ್ನುತ್ತಾರೆ. ಧರ್ಮ, ಅರ್ಥ ಮತ್ತು ಕಾಮಕ್ಕೆ ವಿಪರೀತ ವಿಚಾರವನ್ನು ಪ್ರಕಟಪಡಿಸುವ ವಾಣಿಯನ್ನು ‘ತ್ರಿವರ್ಗವಿರುದ್ಧ’ ಎಂದು ಹೇಳಿದೆ. ಅರ್ಥಬೋಧಕ್ಕೆ ಸಾಕಾಷ್ಟು ಶಬ್ದವಿಲ್ಲದಿರುವುದು ‘ನ್ಯೂನ’ ಎಂಬ ದೋಷವಾಗಿದೆ. ಯಾವುದರ ಉಚ್ಚಾರಣೆಯಲ್ಲಿ ಕಷ್ಟವಾಗುತ್ತದೋ ಅದು ‘ಕಷ್ಟಶಬ್ದ’ವಾದುದು. ಅತಿಶಯೋಕ್ತಿಪೂರ್ಣ ಶಬ್ದವನ್ನು ಇಲ್ಲಿ ‘ಅತಿಶಬ್ದ’ ಎಂದು ಹೇಳಿದೆ. ಕ್ರಮವನ್ನು ಉಲ್ಲಂಘಿಸಿ ಶಬ್ದಪ್ರಯೋಗವಾದುದು ‘ವ್ಯತ್ಕ್ರಮಾಭಿಹೃತ’ ಎನಿಸಿಕೊಳ್ಳುತ್ತದೆ. ವಾಕ್ಯವು ಪೂರ್ಣವಾದನಂತರವೂ ಒಂದು ವೇಳೆ ಅರ್ಥಪೂರ್ಣವಾಗದಿದ್ದಲ್ಲಿ ಅಲ್ಲಿ ‘ಸಶೇಷ’ವೆಂಬ ದೋಷ ಉಂಟಾಗುತ್ತದೆ. ಹೇಳಲಾದ ಅರ್ಥಸಿದ್ಧಿಗಾಗಿ ಎಲ್ಲಿ ಉಚಿತವಾದ ತರ್ಕ ಅಥವಾ ಯುಕ್ತಿಯ ಅಭಾವವಿದೆಯೋ, ಅಲ್ಲಿ ‘ಅಹೇತುಕ’ ದೋಷವಿರುತ್ತದೆ. ಯಾವುದಾದರೂ ಮಾತನ್ನು ಹೇಳುವುದಕ್ಕೆ ಯಾವುದೇ ಕಾರಣವನ್ನೂ ತಿಳಿಸಲಾಗಿಲ್ಲವೋ, ಅಥವಾ ಯಾವುದಾದರೂ ಶಬ್ದಪ್ರಯೋಗಕ್ಕೆ ಉಚಿತವಾದ ಕಾರಣವಾದುದು, ‘ನಿಷ್ಕಾರಣ’ವೆಂಬ ದೋಷ.</p>
<p class="Text">ಕಾಮ, ಕ್ರೋಧ, ಭಯ, ಲೋಭ ದೈನ್ಯ ಕುಟಿಲತೆ, ದಯಾಹೀನತೆ, ಸಮ್ಮಾನಹೀನತೆ, ಧರ್ಮಹೀನತೆ, ಈ ಒಂಭತ್ತು ಬೌದ್ಧಿಕ ದೋಷಗಳಾಗಿವೆ. ಯಾವಾಗ ವಕ್ತಾ, ಶ್ರೋತಾ ಮತ್ತು ವಾಕ್ಯ ಮೂರೂ ಅವಿಕಲವಾಗಿದ್ದು ಹೇಳುವ ಇಚ್ಛೆಯಲ್ಲಿ ಸಮಾನಾವಸ್ಥೆಯು ಪ್ರಾಪ್ತವಾದಾಗಲೇ ವಕ್ತಾನ ಅಭಿಪ್ರಾಯನ ಯಥವತ್-ರೂಪ ಪ್ರಕಟವಾಗುತ್ತದೆ. ಪರಸ್ಪರ ಮಾತನಾಡುತ್ತಿರುವಾಗ ವಕ್ತಾನು ಶ್ರೋತಾನ ಅವಹೇಳನ ಮಾಡುತ್ತಾನೋ ಅಥವಾ ಶ್ರೋತಾನೇ ವಕ್ತಾರನನ್ನು ಉಪೇಕ್ಷಿಸತೊಡಗಿದಾಗ ಹೇಳಿದ ವಾಕ್ಯ ಬುದ್ಧಿಗೆ ನಾಟುವುದಿಲ್ಲ. ಇದಲ್ಲದೆ, ಯಾರು ಸತ್ಯವನ್ನು ತೊರೆದು ತನಗೆ ಅಥವಾ ಶ್ರೋತಾನಿಗೆ ಪ್ರಿಯವಾಗುವ ವಚನವನ್ನು ಹೇಳುತ್ತಾನೋ, ಅವನ ಆ ವಾಕ್ಯದಲ್ಲಿ ಸಂದೇಹ ಉಂಟಾಗ ತೊಡಗುತ್ತದೆ, ಆದ್ದರಿಂದ ಆ ವಾಕ್ಯವೂ ದೋಷಯುಕ್ತವಾದುದೇ ಆಗಿದೆ. ಆದ್ದರಿಂದ ಯಾರು ತನಗೆ ಅಥವಾ ಶ್ರೋತಾನಿಗೆ ಪ್ರಿಯವಾಗಿ ತೋರುವ ಮಾತನ್ನು ಬಿಟ್ಟು ಕೇವಲ ಸತ್ಯವನ್ನೇ ಹೇಳುತ್ತಾನೋ, ಅವನೇ ಈ ಪೃಥ್ವಿಯಲ್ಲಿ ಯಥಾರ್ಥ ವಕ್ತಾ ಆಗಿದ್ದಾನೆ, ಬೇರೆಯವರಲ್ಲ.</p>
<p class="Text">ಎಂದಿನಿಂದ ‘ನೀನು ಪಾಷಾಣದ (ಶಿವಲಿಂಗ) ಪೂಜೆಯಲ್ಲಿ ತೊಡಗಿರುವೆಯೋ, ಅಂದಿನಿಂದ ಯಾವುದೇ ಒಳ್ಳೆಯ ಫಲ ದೊರಕಿರುವುದು ನನಗೆ ಕಂಡು ಬಂದಿಲ್ಲ. ನಿನ್ನ ಒಬ್ಬನೇ ಮಗನಿದ್ದವನು ಕಾಲವಾದನು. ಪತಿವ್ರತೆಯಾದ ಹೆಂಡತಿಯೂ ಸಂಸಾರದಿಂದ ಹೊರಟು ಹೋದಳು. ಅಯ್ಯಾ! ದೇವತೆಗಳು ಎಲ್ಲಿದ್ದಾರೆ? ಎಲ್ಲ ಮಿಥ್ಯೆಯಾಗಿದೆ! ಒಂದು ವೇಳೆ ಇದ್ದದ್ದರೆ ಕಾಣಿಸುತ್ತಿರಲಿಲ್ಲವೇ? ಇದೆಲ್ಲ ಕೆಲವು ಕಪಟಿಗಳಾದ ಬ್ರಾಹ್ಮಣರ ಸುಳ್ಳು ಕಲ್ಪನೆಯಾಗಿದೆ. ಪ್ರಪಂಚದ ಸೃಷ್ಟಿ ಮತ್ತು ಸಂಹಾರ-ಇವೆರಡೂ ಸುಳ್ಳಾಗಿವೆ. ಈ ವಿಶ್ವವು ಸ್ವಭಾವದಿಂದಲೇ ಸದಾ ಇದ್ದುಕೊಂಡಿದೆ. ಈ ಸೂರ್ಯಮೊದಲಾದ ಗ್ರಹಗಳು ಸ್ವಭಾವದಿಂದಲೇ ಆಕಾಶದಲ್ಲಿ ವಿಚರಿಸುತ್ತವೆ, ಸ್ವಭಾವದಿಂದಲೇ ಪೃಥ್ವಿ ಸ್ಥಿರವಾಗಿದೆ, ಸ್ವಭಾವದಿಂದಾಗಿಯೇ ಸಮುದ್ರ ತನ್ನ ಮೇರೆಯೊಳಗೆ ನೆಲೆಸಿದೆ, ಸ್ವಭಾವದಿಂದಲೇ ಈ ಅನೇಕವಾದ ಜೀವಿಗಳು ಉತ್ಪನ್ನವಾಗುತ್ತವೆ, ಸ್ವಭಾವದಿಂದಲೇ ಈ ಸಮಸ್ತ ಜಗತ್ತು ಪ್ರಕಾಶಿತವಾಗುತ್ತದೆ. ಪ್ರತ್ಯಕ್ಷವಾಗಿ ಕಾಣಿಸುವ ಇದರ ಕರ್ತಾ ಈಶ್ವರ ಯಾರೂ ಇಲ್ಲ.</p>
<p class="Text">‘ಧೂರ್ತಜನರು ಈ ಮನುಷ್ಯ ಯೋನಿಯನ್ನೇ ಎಲ್ಲಕ್ಕಿಂತ ಶ್ರೇಷ್ಠ ಎಂದು ತಿಳಿಸುತ್ತಾರೆ, ಆದರೆ ಮನುಷ್ಯ ಯೋನಿಗಿಂತ ಮಿಗಿಲಾದ ಕಷ್ಟ ಬೇರಾವ ಯೋನಿಯಲ್ಲೂ ಇಲ್ಲ. ಈ ಪಶು-ಪಕ್ಷಿ, ಕ್ರಿಮಿ-ಕೀಟಗಳು ಯಾವ ಬಂಧನವಿಲ್ಲದೆ ಸುಖವಾಗಿ ವಿಹರಿಸುತ್ತವೆ, ಇವುಗಳ ಯೋನಿ ಅತ್ಯಂತ ದುರ್ಲಭವಾದುದು. ಮನುಷ್ಯಗಿಂತ ಅನ್ಯಯೋನಿಗಳಲ್ಲಿ ಉತ್ಪನ್ನವಾಗುವ ಎಲ್ಲ ಜೀವಿಗಳು ಧನ್ಯವಾಗಿವೆ. ಅದಕ್ಕಾಗಿ ನಂದಭದ್ರ! ನೀನು ಮಿಥ್ಯಾಧರ್ಮವನ್ನು ಪರಿತ್ಯಜಿಸಿ ಸಂತೋಷದಿಂದ ತಿನ್ನು, ಕುಡಿ, ಆಟವಾಡು ಮತ್ತು ಭೋಗಗಳನ್ನು ಭೋಗಿಸು. ಪೃಥ್ವಿಯ ಮೇಲೆ ಇದಿಷ್ಟೇ ಸತ್ಯವಾಗಿದೆ.’ —</p>
<p class="Text">ಸತ್ಯವ್ರತನ ಅಶುಭಕರ, ಅಯುಕ್ತಿಸಂಗತ ಹಾಗೂ ಅಸಮಂಜಸವಾದ (ದೋಷಪೂರ್ಣ) ವಾಕ್ಯಗಳಿಂದ ಮಹಾ ಬುದ್ಧಿವಂತನಾದ ನಂದಭದ್ರನು ಸ್ವಲ್ಪವೂ ವಿಚಲಿತನಾಗಲಿಲ್ಲ. ಅವನು ಕ್ಷೋಭರಹಿತ ಸಮುದ್ರದಂತೆ ಗಂಭೀರನಾಗಿದ್ದನು. ಅವನು ನಗುತ್ತ ಉತ್ತರಿಸಿದನು — ‘ಸತ್ಯವ್ರತರೇ! ನೀವು ಧರ್ಮಾತ್ಮ ಮನುಷ್ಯರು ಸದಾ ದುಃಖಕ್ಕೆ ಭಾಗಿಗಳಾಗುತ್ತಾರೆ ಎಂದು ಹೇಳಿದುದು ಸುಳ್ಳು. ನಾವು ಪಾಪಿಗಳ ಮೇಲೂ ಅನೇಕವಾದ ದುಃಖ ಬರುತ್ತಿರುವುದನ್ನು ನೋಡುತ್ತೇವೆ. ಸಂಸಾರ ಬಂಧನದಿಂದ ಉಂಟಾದ ಕ್ಲೇಶ ಹಾಗೂ ಪುತ್ರ ಮತ್ತು ಪತ್ನೀ ಮೊದಲಾದವರ ಮೃತ್ಯುವಿನ ದುಃಖ ಪಾಪಿ ಮನುಷ್ಯರಲ್ಲಿಯೂ ಕಂಡುಬರುತ್ತದೆ. ಆದ್ದರಿಂದ ನನ್ನ ಅಭಿಪ್ರಾಯದಲ್ಲಿ ಧರ್ಮವೇ ಶ್ರೇಷ್ಠವಾದುದು.’</p>
<p class="Text">‘ಎರಡನೆಯದಾಗಿ, ಜಗತ್ತಿಗೆ ಕಾರಣನಾದ ಯಾವ ಮಹಾನ್ ಈಶ್ವರನಿಲ್ಲ ಎಂದು ಹೇಳಿದುದು ಮಕ್ಕಳ ಮಾತಿನಂತಿದೆ. ಪ್ರಜೆಯು ರಾಜನಿಲ್ಲದೆ ಇರಲಾದೀತೇ? ಇದಲ್ಲದೆ ನೀನು ಸುಳ್ಳಾಗಿಯೇ ಕಲ್ಲಿನ ಲಿಂಗಕ್ಕೆ ಪೂಜೆ ಮಾಡುತ್ತಿರುವೆ’ ಎಂದು ನೀವೇನು ಹೇಳುದಿರೋ, ಇದಕ್ಕೆ ಉತ್ತರವಾಗಿ — ಹೇಗೆ ಕುರುಡನು ಸೂರ್ಯನ ಸ್ವರೂಪವನ್ನು ಅರಿಯನೋ ಅದೇ ಪ್ರಕಾರ ನೀವು ಶಿವಲಿಂಗದ ಮಹಿಮೆಯನ್ನು ಅರಿತಿಲ್ಲ ಇಷ್ಟೇ ಹೇಳಬಲ್ಲೆ. ಭಗವಾನ್ ಶ್ರೀರಾಮನು ಸಮುದ್ರದ ದಡದಲ್ಲಿ ಶ್ರೀರಾಮೇಶ್ವರ ಲಿಂಗದ ಸ್ಥಾಪನೆ ಮಾಡಿದ್ದಾನೆ, ಅದೂ ಸುಳ್ಳೇ ಆಗಿದೆಯೇ?</p>
<p class="Text">‘ದೇವತೆಗಳು ಇಲ್ಲ, ಇದ್ದಿದ್ದರೆ ಎಲ್ಲಿಯಾ ಏಕೆ ಕಾಣಿಸುವುದಿಲ್ಲ ಎಂಬ ಈ ಪ್ರಶ್ನೆಯಿಂದ ನನಗೆ ಬಹಳ ಆಶ್ಚರ್ಯವಾಗುತ್ತಿದೆ. ದರಿದ್ರರಾದವರು ಮನೆಮನೆಗೆ ಹೋಗಿ ಭಿಕ್ಷೆ ಬೇಡುವಂತೆ ದೇವತೆಗಳೂ ಸಹ ನಿಮ್ಮ ಬಳಿ ಬಂದು ಯಾಚಿಸಬೇಕೇನು? ನಿಮ್ಮ ಅಭಿಪ್ರಾಯದಂತೆ ಒಂದು ವೇಳೆ ಎಲ್ಲ ಪದಾರ್ಥಗಳು ಸ್ವಭಾವದಿಂದಲೇ ಸಿದ್ಧವಾಗುತ್ತವೆಯಾದರೆ ಹೇಳಿ ಕರ್ತನಿಲ್ಲದೆ ಭೋಜನವೇಕೆ ತಯಾರಾಗುವುದಿಲ್ಲ? ಆದ್ದರಿಂದ ಯಾವುದೇ ನಿರ್ಮಾಣಕಾರ್ಯವು ಅವಶ್ಯವಾಗಿ ಯಾವುದೋ ಕರ್ತೃವಿನದೇ ಆಗಿದೆ. ನೀವು ಈ ಪಶುವೇ ಮೊದಲಾದ ಪ್ರಾಣಿಗಳೇ ಸುಖಿ ಹಾಗೂ ಧನ್ಯ ಎಂದೇನು ಹೇಳಿದಿರೋ, ಈ ಮಾತನ್ನು ನೀವಲ್ಲದೆ ಬೇರಾರೂ ಹೇಳಿಯೂ ಇಲ್ಲ, ಕೇಳಿಯಾ ಇಲ್ಲ. ತಮೋಗುಣಿ ಮತ್ತು ಅನೇಕ ಇಂದ್ರಿಯಗಳಿಂದ ರಹಿತವಾದ ಪಶು-ಪಕ್ಷಿ ಮುಂತಾದ ಪ್ರಾಣಿಗಳೂ ಹಾಗೂ ಅವುಗಳ ಕಷ್ಟಗಳೂ ಸಹ ಸ್ಪೃಹಣೀಯ ಮತ್ತು ಧನ್ಯವೆಂದಾದರೆ ಸಂಪೂರ್ಣ ಇಂದ್ರಿಯಗಳಿಂದ ಕೂಡಿದ ಮನುಷ್ಯನು ಶ್ರೇಷ್ಠ ಮತ್ತು ಧನ್ಯ ಏಕಿಲ್ಲ? ನಿಮ್ಮ ಈ ಅದ್ಭುತವಾದ ಸತ್ಯವ್ರತವನ್ನು ನರಕಕ್ಕೆ ಹೋಗಲೆಂದೇ ನೀವು ಸಂಗ್ರಹಿಸಿದ್ದೀರಿ ಎಂದು ನಾನು ತಿಳಿಯುತ್ತೇನೆ. ನೀವು ಮೊದಲೆಯೇ ಆಡಂಬರಪೂರ್ಣವಾದ ಪೀಠಿಕೆಯನ್ನು ಹಾಕಿ ನಿಮ್ಮ ಜ್ಞಾನದ ಪರಿಚಯವನ್ನು ಪ್ರಾರಂಭಿಸಿದರಲ್ಲಿಯೇ ನಿಮ್ಮ ಈ ವಚನಗಳ ಸಾರಹೀನತೆ ವ್ಯಕ್ತವಾಗಿ ಹೋಗಿದೆ. ನೀವು ಬೇರೇನನ್ನೋ ಹೇಳುವ ಪ್ರತಿಜ್ಞೆ ಮಾಡಿದ್ದಿರಿ ಆದರೆ ಹೇಳಿದ್ದು ಬೇರೇಯೇ ಆಯಿತು. ಇದರಲ್ಲಿ ನಿಮ್ಮ ದೋಷವೇನೂ ಇಲ್ಲ, ದೋಷವೆಲ್ಲ ನಿಮ್ಮ ಮಾತನ್ನು ಕೇಳುತ್ತಿರುವ ನನ್ನದೇ ಆದೆ. ನಾಸ್ತಿಕ, ಸರ್ಪ ಮತ್ತು ವಿಷ. ಇವುಗಳ ಸ್ವಭಾವವೇ ಇತರರನ್ನು ಮೋಹ ಗೋಳಿಸುವುದಾಗಿದೆ. ಪ್ರತಿದಿನ ಸಾಧುಪುರುಷರ ಸಂಗ ಮಾಡುವುದು ಧರ್ಮದ ಕಾರಣವಾಗಿದೆ. ಅದಕ್ಕಾಗಿ ವಿದ್ವಾಂಸರು, ಶುದ್ಧ ಭಾವವುಳ್ಳ ತಪಸ್ವಿಗಳು ಹಾಗೂ ಶಾಂತಿಪರಾಯಣರಾದ ಸಂತ-ಮಹಾತ್ಮರುಗಳ ಜೊತೆ ಸಂಪರ್ಕ ಸ್ಥಾಪಿಸಿಕೊಳ್ಳಬೇಕು. ದುಷ್ಟ ಪುರುಷರ ದರ್ಶನ, ಸ್ಪರ್ಷ, ಅವರೊಡನೆ ವಾರ್ತಾಲಾಪ, ಏಕಾಸನದಲ್ಲಿ ಕುರುವುದು ಹಾಗೂ ಜೊತೆಯಲ್ಲಿ ಭೋಜನ ಮಾಡುವುದರಿಂದ ಧಾರ್ಮಿಕ ಆಚಾರ ನಷ್ಟವಾಗುತ್ತದೆ. ನೀಚರಸಂಗದಿಂದ ಪುರುಷರ ಬುದ್ದಿ ನಷ್ಟವಾಗುತ್ತದೆ. ಮಧ್ಯಮ ವರ್ಗದ ಜನರೊಡನೆ ವ್ಯವಹರಿಸುವುದರಿಂದ ಬುದ್ಧಿಯು ಮಧ್ಯಮಸ್ಥಿತಿಗೆ ಪ್ರಾಪ್ತವಾಗುತ್ತದೆ ಮತ್ತು ಶ್ರೇಷ್ಠ ಪುರುಷರ ಜೊತೆ ಸಮಾಗಮವಾಗುವುದರಿಂದ ಬುದ್ಧಿಯು ಶ್ರೇಷ್ಠವಾಗುತ್ತದೆ. ಈ ಧರ್ಮವನ್ನು ಸ್ಮರಿಸಿ ನಾನು ಪುನಃ ನಿಮ್ಮನ್ನು ಭೇಟಿಯಾಗುವ ಇಚ್ಛೆಯನ್ನು ಇಟ್ಟುಕೊಳ್ಳುವುದಿಲ್ಲ; ಏಕೆಂದರೆ ನೀವು ಸದಾಕಾಲ ಬ್ರಾಹ್ಮಣಾದಿಗಳ ನಿಂದೆಯನ್ನೇ ಮಾಡುತ್ತೀರಿ. ವೇದಗಳು ಪ್ರಮಾಣ, ಸ್ಮೃತಿಗಳೂ ಪ್ರಮಾಣ ಹಾಗೂ ಧರ್ಮ ಮತ್ತು ಅರ್ಥದಿಂದ ಯುಕತವಾದ ವಚನಗಳೂ ಪ್ರಮಾಣವಾಗಿವೆ; ಆದರೆ ಯಾರ ದೃಷ್ಟಿಯಲ್ಲಿ ಈ ಮೂರೂ ಪ್ರಮಾಣವಲ್ಲವೋ, ಅವನ ಮಾತನ್ನು ಪ್ರಮಾಣವೆಂದು ಯಾರು ಒಪ್ಪುವರು?’</p>
<p class="Text">ಈ ಪ್ರಕಾರವಾಗಿ ಹೇಳಿ ಮಹಾತ್ಮ ನಂದಭದ್ರನು ಅಲ್ಲಿಂದೆದ್ದು ಹೊರಟು ಹೋದನು. ಅವನು ಸದಾ ಭಗವಾನ್ ಶಿವನ ಉಪಾಸನೆಯಲ್ಲಿ ತೊಡಗಿ ಭಗವಾನ್ ಶಿವನ ಭಕ್ತಿಯನ್ನು ಮಾಡುತ್ತ ಪರಮಪದವನ್ನು ಪಡೆದುಕೊಂಡನು. </p>
<p class="Text">ಭಕ್ತಿ ಸಹಿತ ನಿಷ್ಕಾಮ ಕರ್ಮದ ವಿಷಯದಲ್ಲಾದರೋ ಶಾಸ್ತ್ರದ ವಿಧಿವಾಕ್ಯವೂ ಇದೆ. ಶ್ರೀಭಗವಂತನು ಗೀತೆಯಲ್ಲಿ ಹೇಳುತ್ತಾನೆ —</p>
<p class="Shlok">ಸ್ವೇ ಸ್ವೇ ಕರ್ಮಣ್ಯಭಿರತಃ ಸಂಸಿದ್ಧಿಂ ಲಭತೇ ನರಃ ।</p>
<p class="Shlok">ಸ್ವಕರ್ಮನಿರತಃ ಸಿದ್ಧಿಂ ಯಥಾ ವಿಂದತಿ ತಚ್ಛೃಣು ॥</p>
<p class="Shlok">ಯತಃ ಪ್ರವೃತ್ತಿರ್ಭೂತಾನಾಂ ಯೇನ ಸರ್ವಮಿದಂ ತತಮ್ । </p>
<p class="Shlok">ಸೃಕರ್ಮಣಾ ತಮಭ್ಯರ್ಚ್ಯ ಸಿದ್ಧಿಂ ವಿಂದತಿ ಮಾನವಃ ॥ </p>
<p class="TXT-Right">(18/45/46)</p>
<p class="Text">‘ತಮ್ಮ-ತಮ್ಮ ಸ್ವಾಭಾವಿಕ ಕರ್ಮದಲ್ಲಿ ತತ್ಪರತೆಯಿಂದ ತೊಡಗಿರುವ ಮನುಷ್ಯನ ಭಗವತ್ಪ್ರಾಪ್ತಿ ರೂಪೀ ಪರಮ ಸಿದ್ಧಿಯನ್ನು ಪಡೆಯುತ್ತಾನೆ. ತನ್ನ ಸ್ವಾಭಾವಿಕ ಕರ್ಮದಲ್ಲಿ ತೊಡಗಿರುವ ಮನುಷ್ಯನು ಯಾವ ಪ್ರಕಾರದಿಂದ ಕರ್ಮಮಾಡಿ ಪರಮ ಸಿದ್ದಿಯನ್ನು ಪಡೆಯುತ್ತಾನೆಂಬ ಆ ವಿಧಿಯನ್ನು ನೀನು ಕೇಳು.’ ‘ಯಾವ ಪರಮೇಶ್ವರನಿಂದ ಸಂಪೂರ್ಣ ಪ್ರಾಣಿಗಳ ಉತ್ಪತ್ತಿಯಾಗಿದೆಯೋ ಮತ್ತು ಯಾರಿಂದ ಈ ಸಮಸ್ತ ಜಗತ್ತು ವ್ಯಾಪ್ತವಾಗಿದೆಯೋ, ಆ ಪರಮೇಶ್ವರನ ಪೂಜೆಯನ್ನು ತನ್ನ ಸ್ವಾಭಾವಿಕ ಕರ್ಮಗಳ ಮೂಲಕ ಮಾಡಿ ಮನುಷ್ಯನು ಪರಮಸಿದ್ದಿಯನ್ನು ಪಡೆಯುತ್ತಾನೆ.’</p>
<p class="Text para-style-override-2">ಆದ್ದರಿಂದ ಎಲ್ಲ ಮನುಷ್ಯರು ಪರಮಾತ್ಮನಲ್ಲಿ ಶರಣಾಗಿ ತಮ್ಮ-ತಮ್ಮ ವರ್ಣಾಶ್ರಮಗಳಿಗನುಸಾರ ಜನತಾ ಜನಾರ್ದನನ ಸೇವೆ ಮಾಡಿ ಪರಮಾತ್ಮನ ಪ್ರಾಪ್ತಿಗಾಗಿ ಪ್ರಾಣಬಿಟ್ಟು ಪ್ರಯತ್ನ ಮಾಡಬೇಕು.<span></span></p>
<p class="Text"> </p>
<p class="Chapter-Heading" id="toc_marker-10">ಪ್ರಕೃತಿ-ಪುರುಷ-ವಿಚಾರ</p>
<p class="Text">‘ಸತ್ವ, ರಜ, ತಮ — ಈ ಮೂರೂ ಗುಣಮಯ ಪದಾರ್ಥಗಳು ಪ್ರಕೃತಿಯಿಂದ ಯಾವ ಪ್ರಕಾರ ಉತ್ಪನ್ನವಾಗುತ್ತವೆ ಮತ್ತು ಪ್ರಕೃತಿಯನ್ನು ಕರ್ತಾ ಹಾಗೂ ಪುರುಷನನ್ನು ಭೋಕ್ತಾ ಎಂದು ಯಾವ ಕಾರಣದಿಂದ ತಿಳಿಸಲಾಗಿದೆ?’ ಎಂಬುದು ಓರ್ವ ಸಹೋದರನ ಪ್ರಶ್ನೆಯಾಗಿದೆ. ಇದರ ಉತ್ತರದಲ್ಲಿ ಕೆಳಕಂಡಂತೆ ನಿವೇದಿಸಲಾಗುತ್ತದೆ. ಭಗವಂತನು ಶ್ರೀಮದ್ಭಗವದ್ಗೀತೆಯಲ್ಲಿ ಹೇಳಿದ್ದಾನೆ —</p>
<p class="Shlok">ಪ್ರಕೃತಿಂ ಪುರುಷಂ ಚೈವ ವಿದ್ಧ್ಯನಾದೀ ಉಭಾವಪಿ । </p>
<p class="Shlok">ವಿಕಾರಾಶ್ಚ ಗುಣಾಂಶ್ಚೈವ ವಿದ್ಧಿ ಪ್ರಕೃತಿಸಂಭವಾನ್ ॥ </p>
<p class="TXT-Right">(13/19)</p>
<p class="Text">‘ಪ್ರಕೃತಿ ಮತ್ತು ಪುರುಷ ಇವರಿಬ್ಬರನ್ನೂ ನೀನು ಅನಾದಿಯೆಂದು ತಿಳಿ ಮತ್ತು ರಾಗದ್ವೇಷಾದಿ ವಿಕಾರಗಳನ್ನು ಹಾಗೂ ತ್ರಿಗುಣಾತ್ಮಕವಾದ ಸಮಸ್ತ ಪದಾರ್ಥಗಳನ್ನು ಸಹ ಪ್ರಕೃತಿಯಿಂದ ಉತ್ಪನ್ನವಾದದ್ದೆಂದು ತಿಳಿ’ ಇದರಲ್ಲಿ ವಿಕಾರ ಮತ್ತು ಗುಣಗಳನ್ನು ಪ್ರಕೃತಿಯಿಂದ ಉತ್ಪನ್ನವಾದದ್ದೆಂದು ತಿಳಿಸಿದೆ. ಆದ್ದರಿಂದ ಮೊದಲು ‘ವಿಕಾರ’ಗಳೆಷ್ಟಿವೆ ಎಂಬುದನ್ನು ತಿಳಿಯಬೇಕು. ವಿಕಾರಗಳ ಸಂಬಂಧವಾಗಿ ಇದೇ ಹದಿಮೂರನೇ ಅಧ್ಯಾಯದ ಆರನೇ ಶ್ಲೋಕದಲ್ಲಿ ಭಗವಂತನು ಹೇಳಿದ್ದಾನೆ —</p>
<p class="Shlok">ಇಚ್ಛಾ ದ್ವೇಷಃ ಸುಖಂ ದುಃಖಂ ಸಂಘಾತಶ್ಚೇತನಾ ಧೃತಿಃ ।</p>
<p class="Shlok">ಏತತ್ ಕ್ಷೇತ್ರಂ ಸಮಾಸೇನ ಸವಿಕಾರಮುದಾಹೃತಮ್ ॥</p>
<p class="Text">‘ಇಚ್ಛೆ, ದ್ವೇಷ, ಸುಖ, ದುಃಖ, ಸ್ಥೂಲದೇಹದ ಪಿಂಡ ಚೇತನ ಮತ್ತು ಧೃತಿ — ಈ ಪ್ರಕಾರವಾದ ವಿಕಾರಗಳ ಸಹಿತ ಈ ಕ್ಷೇತ್ರವನ್ನು ಸಂಕ್ಷೇಪಿಸಿ ಹೇಳಲಾಯಿತು.’ ಇದರ ಮೊದಲಿನ ಶ್ಲೋಕ (13/5)ದಲ್ಲಿ ಶರೀರದ ತತ್ವಗಳಿಷ್ಟಿವೆ ಎಂಬುದನ್ನು ತಿಳಿಸಲಾಗಿದೆ. ಇಲ್ಲಿ ‘ಕ್ಷೇತ್ರ’ ಶರೀರದ ಹೆಸರು. ಆದ್ದರಿಂದ ಇವೆಲ್ಲ ಶರೀರದ ವಿಕಾರಗಳಾಗಿವೆ. ಇವುಗಳಲ್ಲಿ ಇಚ್ಛೆ, ದ್ವೇಷ, ಸುಖ, ದುಃಖ, ಧೃತಿ ಮತ್ತು ಚೇತನ — ಇವು ಹೃದಯದ ವಿಕಾರಗಳಾಗಿವೆ. ಸಂಘಾತ ಸ್ಥೂಲದೇಹದ ವಿಕಾರವಾಗಿದೆ. ಧೃತಿ ಮತ್ತು ಚೇತನ ಸಾತ್ವಿಕವಾದ್ದರಿಂದ ಒಳ್ಳೆಯ ವಿಕಾರಗಳಾಗಿವೆ. ‘ಇಚ್ಛೆ’ ರಾಗದ ಕಾರ್ಯವಾದ್ದರಿಂದ ಒಂದು ಪ್ರಕಾರದ ರಾಗವೇ ಆಗಿದೆ. ಈ ರಾಗ-ದ್ವೇಷಗಳೇ ಎಲ್ಲ ವಿಕಾರಗಳ ಮೂಲವಾಗಿದೆ. ಅನುಕೂಲತೆಯಲ್ಲಿ ಉಂಟಾಗುವ ವೃತ್ತಿಯ ಹೆಸರು ‘ರಾಗ’ ಹಾಗೂ ಪ್ರತಿಕೂಲತೆಯಲ್ಲಿ ಪರಿಣಮಿಸುವ ವೃತ್ತಿಯ ಹೆಸರು ‘ದ್ವೇಷ’ ಎಂದಾಗಿದೆ. ಏನೆಲ್ಲ ಪ್ರತಿಕೂಲವಿದೆಯೋ, ಅದರಲ್ಲಿ ದ್ವೇಷ ಹಾಗೂ ದುಃಖವಿರುತ್ತದೆ, ಭಯ ಹಾಗೂ ಈರ್ಷ್ಯೆ ಇರುತ್ತದೆ, ಪ್ರತಿದ್ವಂದ್ವತೆ ಹಾಗೂ ಚಿಂತೆ ಇರುತ್ತದೆ; ಇದಲ್ಲದೆಯಾ ದ್ವೇಷದ ಕಾರಣಗಳು ಬೇರೆ ಅನೇಕವಾದ ವಿಕಾರಗಳಾಗುತ್ತವೆ. ಇದೇ ಪ್ರಕಾರ ರಾಗದ ಕಾರಣದಿಂದಲೂ ಹರ್ಷ, ಕಾಮ ಮುಂತಾದ ಅನೇಕ ವಿಕಾರಗಳು ಉಂಟಾಗುತ್ತವೆ. ‘ಇಚ್ಛೆ’ಯಿಂದಲೂ ಅನೇಕಾನೇಕ ವಿಕಾರಗಳು ಹುಟ್ಟುತ್ತವೆ. </p>
<p class="Shlok">ಸಂಗಾತ್ಸಂಜಾಯತೇ ಕಾಮಃ ಕಾಮಾತ್ಕ್ರೋಧೋಽಭಿಜಾಯತೇ ॥</p>
<p class="Shlok">ಕ್ರೋಧಾದ್ಭವತಿ ಸಮ್ಮೋಹಃ ಸಮ್ಮೋಹಾತ್ ಸ್ಮೃತಿ ವಿಭ್ರಮಃ ।</p>
<p class="Shlok">ಸ್ಮೃತಿಭ್ರಂಶಾದ್ ಬುದ್ಧಿನಾಶೋ ಬುದ್ಧಿನಾಶಾತ್ ಪ್ರಣಶ್ಯತಿ ॥ </p>
<p class="TXT-Right">(ಗೀತೆ -2/62-63)</p>
<p class="Text">‘ಆಸಕ್ತಿಯಿಂದ ವಿಷಯಗಳ ಕಾಮನೆ ಉಂಟಾಗುತ್ತದೆ ಮತ್ತು ಕಾಮನೆಯಲ್ಲಿ ವಿಘ್ನವುಂಟಾದಾಗ ಕ್ರೋಧವುಂಟಾಗುತ್ತದೆ. ಕ್ರೊಧದಿಂದ ಅತ್ಯಂತ ಮೂಢಭಾವ ಉತ್ಪತ್ತಿಯಾಗುತ್ತದೆ, ಮೂಢಭಾವದಿಂದ ಸ್ಮೃತಿಯಲ್ಲಿ ಭ್ರಮೆಯುಂಟಾಗುತ್ತದೆ, ಸ್ಮೃತಿಯಲ್ಲಿ ಭ್ರಮೆಯುಂಟಾಗುವುದರಿಂದ ಬುದ್ಧಿ ಅರ್ಥಾತ್ ಜ್ಞಾನಶಕ್ತಿಯ ನಾಶವಾಗುತ್ತದೆ ಮತ್ತು ಬುದ್ಧಿಯು ನಾಶವಾಗುವುದರಿಂದ ಈ ಪುರುಷ ತನ್ನ ಸ್ಥಿತಿಯಿಂದ ಪತನವಾಗುತ್ತಾನೆ.</p>
<p class="Text">ಇವೆಲ್ಲ ರಾಗ ಮತ್ತು ಇಚ್ಛೆಯ ವಿಕಾರಗಳೇ ಆಗಿವೆ. ಆಸಕ್ತಿಯಿಂದ ಕಾಮನೆ ಉಂಟಾಗುತ್ತದೆ, ಕಾಮನೆಗೆ ಆಘಾತ ಒದಗಿದಾಗ ಕ್ರೋಧವುಂಟಾಗುತ್ತದೆ, ಮತ್ತೆ ಸ್ಮೃತಿವಿಭ್ರಮ, ಅದರಿಂದ ಬುದ್ಧಿಯ ನಾಶ ಹಾಗೂ ಬುದ್ಧಿನಾಶದಿಂದ ಸಂಪೂರ್ಣ ಪತನವಾಗುತ್ತದೆ. ಈ ಎಲ್ಲ ವಿಕಾರಗಳು ಇವುಗಳಿಂದಲೇ ಆದುವು. ಆದ್ದರಿಂದ ಭಗವಂತನು ನಾನು ನಿನಗೆ ಸಂಕ್ಷೇಪದಿಂದಲೇ ‘ವಿಕಾರಗಳನ್ನು’ ತಿಳಿಸಿದ್ದೇನೆ ಎಂದು ಹೇಳಿದನು. ಈ ಇನ್ನೊಂದು ವಿಷಯ ಕುರಿತು ವಿಚಾರ ಮಾಡಬೇಕು. ಭಗವಂತನು ಹೇಳುತ್ತಾನೆ — <span class="char-style-override-8">ವಿಕಾರಾಂಶ್ಚ ಗುಣಾಂಶ್ಚೈವ ವಿದ್ಧಿ ಪ್ರಕೃತಿಸಂಭವಾನ್</span> ।। (13/19) ‘ವಿಕಾರಗಳನ್ನ ಮತ್ತು ತ್ರಿಗುಣಾತ್ಮಕ ಸಂಪೂರ್ಣಪದಾರ್ಥಗಳನ್ನು ಪ್ರಕೃತಿಯಿಂದ ಉತ್ಪನ್ನವಾದುವೆಂದು ತಿಳಿ.’ ಸತ್ವ, ರಜ ಮತ್ತು ತಮ — ಈ ಮೂರು ಗುಣಗಳಾಗಿವೆ. ಪ್ರಕೃತಿಯಿಂದಲೇ ಕಾರ್ಯ-ಕಾರಣರೂಪೀ ಮೂರೂ ಗುಣಗಳ ವಿಸ್ತಾರವಾಗುತ್ತದೆ. ಮಹಾಸರ್ಗ (ಸ್ಪಶಿ)ದ ಆದಿಯಲ್ಲಿ ಕೇವಲ ಪ್ರಕೃತಿ ಮತ್ತು ಪುರುಷ ಎರಡೆ ಇರುತ್ತವೆ. ಪುರುಷ ಎಂದರೆ ಪರಮಾತ್ಮ ಮತ್ತು ಪ್ರಕೃತಿ ಎಂದರೆ ಪರಮಾತ್ಮನಶಕ್ತಿಃ ಅರ್ಥಾತ್ ಶಕ್ತಿ ಮತ್ತು ಶಕ್ತಿವಂತ. ಇವುಗಳಿಂದಲೇ ಈ ಜಗತ್ತೆಲ್ಲ ಉತ್ಪನ್ನವಾಯಿತು. ಗೀತೆಯ ಹದಿನಾಲ್ಕನೇ ಅಧ್ಯಾಯದ ಮೂರನೇ ಶ್ಲೋಕದಲ್ಲಿ ಮಹದ್ ಯೋನಿ ಪ್ರಕೃತಿಯಾಗಿದೆ ಮತ್ತು ನಾನು ಬೀಜವನ್ನು ಕೊಡುವ ತಂದೆಯಾಗಿದ್ದೇನೆ ಎಂಬ ಈ ಮಾತನ್ನು ತಿಳಿಸಿದ್ದಾನೆ. ಆದ್ದರಿಂದ ಪ್ರಕೃತಿ ಎಲ್ಲರ ತಾಯಿಯಾಗಿದ್ದಾಳೆ ಮತ್ತು ನಾನು ಅದರಲ್ಲಿ ಬೀಜವನ್ನು ಬಿತ್ತುವ ತಂದೆಯಾಗಿದ್ದೇನೆ, ಇದರಿಂದ ಸಮಸ್ತ ಪ್ರಪಂಚದ ಉತ್ಪತ್ತಿಯಾಗುತ್ತದೆ. ಈ ಪ್ರಕಾರ ತ್ರಿಗುಣಮಯ ಸಮಸ್ತ ಪದಾರ್ಥಗಳು ಪ್ರಕೃತಿಯಿಂದಲೇ ಉತ್ಪನ್ನವಾಗುತ್ತವೆ. </p>
<p class="Text">ಮಹಾಸರ್ಗದ ಆದಿಯಲ್ಲಿ ಸೃಷ್ಟಿಯ ಉತ್ಪತ್ತಿಯಾಗುತ್ತದೆ ಮತ್ತು ಮಹಾಪ್ರಳಯ ಕಾಲದಲ್ಲಿ ಎಲ್ಲ ಪ್ರಾಣಿಗಳು ಪ್ರಕೃತಿಯಲ್ಲಿ ವಿಲೀನವಾಗುತ್ತವೆ. ಆ ಎಲ್ಲ ಪ್ರಾಣಿಗಳ ಸ್ಥೂಲಶರೀರಗಳು ಪ್ರಳಯ ಕಾಲದಲ್ಲಿ ವಿನಾಶವಾಗಿಹೋಗುತ್ತವೆ. ಸೂಕ್ಷ್ಮ ಶರೀರದ ಅಭಿಮಾನಿ ಜೀವರಿರುತ್ತಾರೆ, ಆದರೆ ಅವರ ಸೂಕ್ಷ್ಮ ಶರೀರವೂ ಕೂಡ ತಮ್ಮ ‘ಕಾರಣ’ದಲ್ಲಿ ವಿಲೀನವಾಗಿ ಹೋಗುತ್ತವೆ. ಈ ಪ್ರಕಾರವಾಗಿ ಮಹಾಪ್ರಳಯದಲ್ಲಿ ಎಲ್ಲವುಗಳ ವಿಲೀನವಾಗುತ್ತದೆ. ಮತ್ತೆ ಮಹಾಸರ್ಗದ ಸಮಯದಲ್ಲಿ ಇದೇ ಪ್ರಕಾರದಿಂದ ಎಲ್ಲದರ ಉತ್ಪತ್ತಿಯಾಗುತ್ತದೆ. ಜಗತ್ತಿನ ಉತ್ಪತ್ತಿ ಮತ್ತು ಪ್ರಳಯದ ವರ್ಣನೆಯಲ್ಲಿ ಶಾಸ್ತ್ರಗಳಲ್ಲಿ ಸ್ವಲ್ಪ-ಸ್ವಲ್ಪ ಭಿನ್ನತೆ ಕಂಡು ಬರುತ್ತದೆ. ಮಹರ್ಷಿ ಪಾತಂಜಲಿ ಪ್ರಣೀತ ಯೋಗಶಾಸ್ತ್ರ ಹಾಗೂ ಭಗವಾನ್ ಕಪಿಲದೇವರ ಮೂಲಕ ರಚಿತವಾದ ಸಾಂಖ್ಯಶಾಸ್ತ್ರದಲ್ಲಿ ಎಷ್ಟು ಪದಾರ್ಥಗಳನ್ನು ತಿಳಿಸಲಾಗಿದೆಯೋ, ಅಷ್ಟೇ ಗೀತೆಯಲ್ಲಿಯಾ ತಿಳಿಸಲಾಗಿದೆ. ಅಲ್ಲಿ ಸೃಷ್ಟಿಯ ಉತ್ಪತ್ತಿಯ ಕ್ರಮ ಈ ಪ್ರಕಾರವಿದೆ — ಪ್ರಕೃತಿಯಿಂದ ಮಹತ್ತತ್ವದ ಉತ್ಪತ್ತಿಯಾಯಿತು, ಮಹತ್ತತ್ವದಿಂದ ಸಮಷ್ಟಿ ಅಹಂಕಾರದ, ಅಹಂಕಾರದಿಂದ ಮನಸ್ಸು ಮತ್ತು ಪಂಚ-ತನ್ಮಾತ್ರೆಗಳು ಹಾಗೂ ಪಂಚತನ್ಮಾತ್ರೆಗಳಿಂದ ಶ್ರೋತೃ, ತ್ವಕ್, ನೇತ್ರ, ಜಿಹ್ವೆ, ನಾಸಿಕ, ವಾಕ್, ಪಾಣಿ, ಪಾದ, ಉಪಸ್ಥ ಮತ್ತು ಗುದ — ಈ ಹತ್ತು ಇಂದ್ರಿಯಗಳ ಮತ್ತು ಆಕಾಶ, ವಾಯು, ತೇಜಸ್ಸು, ಜಲ, ಪೃಥ್ವಿ — ಈ ಐದು ಸ್ಥೂಲ ಭೂತಗಳ ಉತ್ಪತ್ತಿಯಾಯಿತು. ಇದೇ ವಿಷಯವನ್ನು ಗೀತೆಯ ಹದಿಮೂರನೇ ಅಧ್ಯಾಯದ ಐದನೇ ಶ್ಲೋಕದಲ್ಲಿ ಈ ಪ್ರಕಾರ ತಿಳಿಸಲಾಗಿದೆ —</p>
<p class="Shlok">ಮಹಾಭೂತಾನ್ಯಹಂಕಾರೋ ಬುದ್ಧಿರವ್ಯಕ್ರಮೇವ ಚ ।</p>
<p class="Shlok">ಇಂದ್ರಿಯಾಣಿ ದಶೈಕಂ ಚ ಪಂಚ ಚೇಂದ್ರಿಯಗೋಚರಾಃ ॥</p>
<p class="Text">ಅರ್ಥಾತ್ ಐದು ಮಹಾಭೂತಗಳು, ಆರನೆಯದು ಅಹಂಕಾರ, ಏಳನೆಯದು ಬುದ್ಧಿ, ಎಂಟನೆಯದು ಮೂಲ ಪ್ರಕೃತಿ (ಅವ್ಯಾಕೃತಮಾಯಾ), ಹತ್ತು ಇಂದ್ರಿಯಗಳು ಮತ್ತು ಒಂದು ಮನಸ್ಸು - ಈ ಪ್ರಕಾರ ಎಂಟು ಮತ್ತು ಹನ್ನೊಂದು ಒಟ್ಟು ಹತ್ತೊಂಬತ್ತು ಹಾಗೂ ಆ ಇಂದ್ರಿಯಗಳ ಐದು ವಿಷಯಗಳು ಎಂದರೆ ಶಬ್ದ, ಸ್ಪರ್ಷ, ರೂಪ, ರಸ ಮತ್ತು ಗಂಧ-ಹೀಗೆ ಇಪ್ಪತ್ನಾಲ್ಕು ಪದಾರ್ಥಗಳಾಗುತ್ತವೆ. ಈ ಇಪ್ಪತ್ನಾಲ್ಕು ಪದಾರ್ಥಗಳೇ ‘ಸಾಂಖ್ಯ’ ಮತ್ತು ‘ಯೋಗ’ದಲ್ಲಿ ತಿಳಿಸಲಾಗಿವೆ. ಇವುಗಳ ಉತ್ಪತ್ತಿಯ ಕ್ರಮದಲ್ಲಿ ಸ್ವಲ್ಪ ಅಂತರವಿದೆ. ಇದಕ್ಕೆ ಕಾರಣವೇನೆಂದರೆ ಸೃಷ್ಟಿಯ ಉತ್ಪತ್ತಿ ಸದಾ ಒಂದೇ ಕ್ರಮದಲ್ಲಿ ಆಗುವುದಿಲ್ಲ. ಅದರಲ್ಲಿ ಅಲ್ಪ-ಸ್ವಲ್ಪ ವಿಭಿನ್ನತೆ ಇರುತ್ತದೆ. ಇದಕ್ಕಾಗಿ ವೇದಗಳಲ್ಲಿ, ಶ್ರೀವದ್ಭಾಗವತ ಮೊದಲಾದ ಪುರಾಣಗಳಲ್ಲಿ ಮನುಸ್ಮೃತಿಯ ಪ್ರಥಮಾಧ್ಯಾಯದಲ್ಲಿ ಹಾಗೂ ಉಪನಿಷದಾದಿಗಳಲ್ಲಿ ಸೃಷ್ಟಿಯ ಉತ್ಪತ್ತಿಯ ಕ್ರಮವನ್ನೇನು ತಿಳಿಸಿದ್ದಾರೋ, ಅದರಲ್ಲಿ ಸರ್ವತ್ರ ಅಲ್ಪ-ಸ್ವಲ್ಪ ವಿಭಿನ್ನತೆಯಿದೆ. ಆದರೆ ಸಿದ್ಧಾಂತ ಪ್ರಕೃತಿಯಿಂದಲೇ ಎಲ್ಲ ಜಡ ಪದಾರ್ಥಗಳ ಉತ್ಪತ್ತಿಯಾಗಿದೆ. ಈಗ ಗೀತೆಯ ಸಿದ್ಧಾಂತದಂತೆ ಪದಾರ್ಥಗಳ ಉತ್ಪತ್ತಿ ಯಾವ ಪ್ರಕಾರದಿಂದ ಆಗುತ್ತದೆ ಎಂಬುದನ್ನು ತಿಳಿಯಬೇಕಾಗಿದೆ. ಇದಕ್ಕಾಗಿ ಇಲ್ಲಿ ‘ಅವ್ಯಕ್ತ’ದಿಂದ ವಿರುದ್ಧವಾಗಿ (ತಲೆಕೆಳಗಾಗಿ) ಚಕ್ರವು ತಿರುಗುತ್ತದೆ ಎಂದು ತಿಳಿಯಬೇಕು —</p>
<p class="Shlok">ಮಹಾಭೂತಾನ್ಯಹಂಕಾರೋ ಬುದ್ಧಿರವ್ಯಕ್ತಮೇವ ಚ ।</p>
<p class="Shlok">ಇಂದ್ರಿಯಾಣಿ ದಶೈಕಂ ಚ ಪಂಚ ಚೇಂದ್ರಿಯಗೋಚರಾಃ ॥</p>
<p class="Text">ಅವ್ಯಕ್ತವು ಎಲ್ಲಕ್ಕಿಂತ ಪರವಾದುದು. ಈ ಅವ್ಯಕ್ತದಿಂದಲೇ ಎಲ್ಲದರ ಉತ್ಪತ್ತಿಯಾಗುತ್ತದೆ. ಅವ್ಯಕ್ತದ ಅರ್ಥ ‘ಅವ್ಯಾಕೃತ ಮಾಯೆ’ ಎಂದು - ಪ್ರಕೃತಿ ಅಥವಾ ಈಶ್ವರನ ಶಕ್ತಿ. ಈ ಈಶ್ವರನ ಶಕ್ತಿರೂಪೀ ಅವ್ಯಕ್ತವನ್ನು ಇಲ್ಲಿಂದ ತಲೆಕೆಳಗಾಗಿ ಪ್ರಯೋಗಿಸಿದಾಗ ಈ ಪ್ರಕೃತಿಯಿಂದ ಬುದ್ಧಿಯ ಉತ್ಪತ್ತಿಯಾಯಿತು. ಈ ಬುದ್ಧಿಯನ್ನೇ ‘ಸಮಷ್ಟಿ ಬುದ್ಧಿ’ ಅಥವಾ ‘ಮಹತ್ತತ್ವ’ ಎಂದು ಹೇಳುತ್ತಾರೆ ‘ವೇದಾಂತವು’ ‘ಸಮಷ್ಟಿ ಬುದ್ಧಿ’ ಎನ್ನುತ್ತದೆ ಹಾಗೂ ‘ಸಾಂಖ್ಯ’ ಮಾತು ‘ಯೋಗ’ ಇದನ್ನು ‘ಮಹತ್ತತ್ವ’ ಎನ್ನುತ್ತವೆ. ಈ ಬುದ್ಧಿಯಿಂದ ಅಹಂಕಾರದ ಉತ್ಪತ್ತಿಯಾಯಿತು ಮತ್ತು ಅಹಂಕಾರದಿಂದ ಪಂಚಮಹಾಭೂತಾದಿಗಳಾದುವು. ಈ ಪಂಚಮಹಾಭೂತಗಳು ಪಂಚಸೂಕ್ಷ್ಮಮಹಾಭೂತಗಳಾಗಿವೆ. ಈ ಇಂದ್ರಿಯಗಳು ಮತ್ತು ಅವುಗಳ ವಿಷಯಗಳ ಕಾರಣವಾದ್ದರಿಂದ ಅವುಗಳು ಪ್ರಕೃತಿಯೇ ಆಗಿದೆ; ಒಂದು ಮೂಲ ಪ್ರಕೃತಿ, ಏಳ್ ಪ್ರಕೃತಿ-ವಿಕೃತಿ ಮತ್ತು ಹದಿನಾರು ವಿಕಾರಗಳು - ಹೀಗೆ ಎಲ್ಲ ಸೇರಿ ಇಪತ್ನಾಲ್ಕು ಆಗುತ್ತವೆ. ಎಂದು ಸಾಂಖ್ಯದಲ್ಲಿಯೂ ತಿಳಿಸಲಾಗಿದೆ.</p>
<p class="Text">ಗೀತೆಯಲ್ಲಿ ಪ್ರಕೃತಿಯ ವರ್ಣನೆ ಈ ಪ್ರಕಾರವಾಗಿ ಬಂದಿದೆ —</p>
<p class="Shlok">ಭೂಮಿರಾಪೋಽನಲೋ ವಾಯುಃ ಖಂ ಮನೋ ಬುದ್ಧಿರೇವ ಚ ।</p>
<p class="Shlok">ಅಹಂಕಾರ ಇತೀಯಂ ಮೇ ಭಿನ್ನಾ ಪ್ರಕೃತಿರಷ್ಟಧಾ ॥</p>
<p class="TXT-Right">(7/4) </p>
<p class="Text">‘ಪೃಥ್ವಿ, ಜಲ, ಅಗ್ನಿ, ವಾಯು ಮತ್ತು ಆಕಾಶ ಈ ಐದು ಸೂಕ್ಷ್ಮ ಮಹಾಭೂತಗಳು ಹಾಗೂ ಮನ ಬುದ್ಧಿ ಮತ್ತು ಅಹಂಕಾರವೂ — ಈ ಪ್ರಕಾರ ಈ ಎಂಟು ಪ್ರಕಾರದಿಂದ ವಿಭಾಜಿತವಾದ ನನ್ನ ಪ್ರಕೃತಿಯಾಗಿದೆ. </p>
<p class="Text">ಇಲ್ಲಿ ಮೂಲಪ್ರಕೃತಿಯ ಉಲ್ಲೇಖ ಮಾಡದೆ ಮನಸ್ಸಿನ ಉಲ್ಲೇಖಮಾಡಿದೆ; ಆದರೆ ಮನಸ್ಸು ಯಾವುದರ ಪ್ರಕೃತಿಯೂ ಅಲ್ಲ, ಆದ್ದರಿಂದ ಶ್ರೀಶಂಕರಾಚಾರ್ಯರು ಇಲ್ಲಿ ಈ ಗೀತೆಯ ಪ್ರಸಂಗದಲ್ಲಿ ಮನಸ್ಸಿನ ಅರ್ಥವನ್ನು ಮನ ಎಂದು ಮಾಡದೆ ‘ಅಹಂಕಾರ’ ಎಂದು ಮಾಡಿದ್ದಾರೆ ಮತ್ತು ಬುದ್ಧಿಯ ಅರ್ಥವನ್ನು ‘ಮಹತ್ತತ್ವ’ ಹಾಗೂ ಅಹಂಕಾರದ ಅರ್ಥವನ್ನು ‘ಅವ್ಯಾಕೃತಮಾಯೆ’ ಎಂದು ಮಾಡಿದ್ದಾರೆ. ಇಲ್ಲಿ ನಾವು ಎಂಟನ್ನೂ ಪ್ರಕೃತಿ ಎಂದು ತಿಳಿಯಬೇಕು, ಏಕೆಂದರೆ ಭಗವಂತನು ಇವುಗಳನ್ನು ಪ್ರಕೃತಿ ಎಂದು ಹೇಳಿದ್ದಾನೆ. ಆದ್ದರಿಂದ ನಾವು ಈ ಪ್ರಕಾರವೇ ನಡೆಯಬೇಕು. ತಲೆಕೆಳಗಾಗಿ ಚಕ್ರದ ಚಲನೆಯ ಲೆಕ್ಕದಂತೆ ಅವ್ಯಾಕೃತ ಮಾಯೆಯಿಂದ ಬುದ್ದಿಯ ಉತ್ಪತ್ತಿಯಾಯಿತು, ಬುದ್ಧಿಯಿಂದ ಅಹಂಕಾರದ್ದು, ಅಹಂಕಾರದಿಂದ ಪಂಚತನ್ಮಾತ್ರ ರೂಪೀ ಸೂಕ್ಷ್ಮಭೂತಗಳು ಮತ್ತು ಒಂದು ಮನಸ್ಸಿನದು ಉತ್ಪತ್ತಿಯಾಯಿತು. ಈ ಪಂಚಮಹಾಭೂತಗಳಿಂದ ಹತ್ತು ಇಂದ್ರಿಯಗಳು ಮತ್ತು ಅದಾದನಂತರ ಐದು ವಿಷಯಗಳ ಉತ್ಪತ್ತಿಯಾಯಿತು. ಪಂಚಸೂಕ್ಷ್ಮಭೂತಗಳಿಂದ ಐದು ವಿಷಯಗಳು ಮತ್ತು ಹತ್ತು ಇಂದ್ರಿಯಗಳು ಉತ್ಪತ್ತಿಯಾದುವು ಇದರಲ್ಲಿಯಾದರೋ ಮತಭೇದವಿಲ್ಲ, ಆದರೆ ಮನಸ್ಸನ್ನು ಕೆಲವರು ಪಂಚ ಭೂತಗಳಿಂದ ಉತ್ಪನ್ನವಾಯಿತೆಂದು ಒಪ್ಪುತ್ತಾರೆ, ಕೆಲವರು ಅಹಂಕಾರದಿಂದ ಹುಟ್ಟಿತು ಎನ್ನುತ್ತಾರೆ. ವೇದಗಳಲ್ಲಿ, ಭಗವತದಲ್ಲಿ ಈ ಐದು ಭೂತಗಳ ಉತ್ಪತ್ತಿಯಲ್ಲಿ ಬೇರೆ ಬೇರೆ ಕ್ರಮವನ್ನು ತಿಳಿಸಿದೆ — ಆಕಾಶದಿಂದ ವಾಯು, ವಾಯುವಿನಿಂದ ತೇಜಸ್ಸು, ತೇಜಸ್ಸಿನಿಂದ ಜಲ, ಜಲದಿಂದ ಪ್ವಥ್ವಿ- ಈ ಪ್ರಕಾರದ ಕ್ರಮವೂವಿದೆ. ಈ ಸಮಸ್ತ ಕ್ರಮವನ್ನು ಪರಿಗಣಿಸಿ ವಿಚಾರ ಮಾಡಿದಾಗ ಹೀಗೆ ಸಿದ್ಧವಾಗುತ್ತದೆ — ಪ್ರಲಯವು ಆದಾಗ ಪೃಥ್ವಿಯು ಜಲದಲ್ಲಿ ಮುಳುಗಿ ಹೋಗುತ್ತದೆ, ಜಲವನ್ನು ಅಗ್ನಿ ಒಣಗಿಸುತ್ತದೆ, ಅಗ್ನಿಯನ್ನು ವಾಯುವು ಶಾಂತವಾಗಿಸುತ್ತದೆ ಮತ್ತು ವಾಯು ಆಕಾಶದಲ್ಲಿ ಸ್ವತಃ ಶಾಂತವಾಗಿ ಹೋಗುತ್ತದೆ; ಆಕಾಶ ಮಾತ್ರ ಉಳಿದುಕೊಳ್ಳುತ್ತದೆ ಯಾವಾಗ ಮಹಾಪ್ರಳಯವಾಗುತ್ತದೋ, ಆಗ ಆಕಾಶ ಹಾಗೂ ಪಂಚಭೂತಗಳ ಇನ್ನೂ ಎಷ್ಟು ವಿಕಾರಗಳಿವೆಯೋ, ಅವೆಲ್ಲ ಅಹಂಕಾರದಲ್ಲಿ ವಿಲೀನವಾಗಿ ಹೋಗುತ್ತವೆ ಮತ್ತು ಮನವೂ ಸಹ ಅಹಂಕಾರದಲ್ಲಿ, ಅಹಂಕಾರ ಬುದ್ದಿ (ಮಹತ್ತತ್ವ)ಯಲ್ಲಿ, ಬುದ್ಧಿಯು ಅವ್ಯಕ್ತ ಮಾಯೆಯಲ್ಲಿ ಲೀನವಾಗಿ ಹೋಗುತ್ತದೆ. ಅವ್ಯಕ್ತ ಮಾಯೆಯು ‘ಈಶ್ವರನ ಶಕ್ತಿ’ ಯಾಗಿದೆ. ಅದು ಮಹಾಪ್ರಲಯದಲ್ಲಿಯಾ ಉಳಿದುಕೊಂಡಿರುತ್ತದೆ. ಇದೇ ಕ್ರಮದಿಂದ ಯಾವಾಗ ಸೃಷ್ಟಿಯು ಉತ್ಪನ್ನವಾಗುತ್ತದೆಯೋ ಆಗ ಪ್ರಕೃತಿಯಿಂದ ಮೊದಲು ಮಹತ್ತತ್ವದ ಅಂದರೆ ಸಮಷ್ಟಿ ಬುದ್ಧಿಯ ಉತ್ಪತ್ತಿಯಾಗುತ್ತದೆ. ಬುದ್ಧಿಯಿಂದ ಸಮಷ್ಟಿ ಅಹಂಕಾರದ, ಅಹಂಕಾರದಿಂದ ಮನಸ್ಸಿನ ಹಾಗೂ ಅಹಂಕಾರದಿಂದಲೇ ಪಂಚತನ್ಮಾತ್ರೆಗಳ ಉತ್ಪತ್ತಿಯಾಗುತ್ತದೆ. ಪಂಚತನ್ಮಾತ್ರೆಗಳನ್ನೇ ‘ಸೂಕ್ಷ್ಮಭೂತ’ ಎನ್ನುತ್ತಾರೆ. ಸೂಕ್ಷ್ಮಭೂತ ಎಂದು ಹೇಳಿದಾಗ ಅವುಗಳಿಂದ ವಿಷಯಗಳ ಉತ್ಪತ್ತಿಯನ್ನು ಒಪ್ಪುವುದು ಉಚಿತವಾದುದು. ಒಂದು ವೇಳೆ ಆ ಐದು ಸೂಕ್ಷ್ಮ ವಿಷಯಗಳನ್ನು ಪಂಚ ತನ್ಮಾತ್ರೆಗಳೆಂದು ಒಪ್ಪಿದಲ್ಲಿ ತನ್ಮಾತ್ರರೂಪವಾದ ಸೂಕ್ಷ್ಮ ವಿಷಯಗಳಿಂದ ಪಂಚ ಭೂತಗಳ ಉತ್ಪತ್ತಿಯಾಯಿತೆಂದು ಒಪ್ಪಬೇಕು. ಯೋಗಶಾಸ್ತ್ರ ಮತ್ತು ಸಾಂಖ್ಯ ಶಾಸ್ತ್ರಗಳು ಹೀಗೆಯೇ ಒಪ್ಪುತ್ತವೆ. ಈ ಪ್ರಕಾರದಿಂದ ಇವೆಲ್ಲದರ ಉತ್ಪತ್ತಿಯನ್ನು ತಿಳಿಯಲಾಗಿದೆ. ಮಹಾಸೃಷ್ಟಿಯ ಆದಿಯಲ್ಲಿ ಕೇವಲ ಪ್ರಕೃತಿಯೇ ಇತ್ತು. ಪ್ರಲಯ ಕಾಲದಲ್ಲಿ ಸಮಸ್ತ ಜೀವಿಗಳ ಸ್ಥೂಲಶರೀರ ‘ಸಮಷ್ಟಿ ಸೂಕ್ಷ್ಮ ಪ್ರಕೃತಿ’ಯಲ್ಲಿ ವಿಲೀನವಾಗಿ ಹೋಗುತ್ತವೆ. ‘ಸೂಕ್ಷ್ಮ ಪ್ರಕೃತಿ’ ಮೂಲ ಪ್ರಕೃತಿಯಲ್ಲಿ ವಿಲೀನವಾಗಿ ಹೋಗುತ್ತದೆ. ಈ ಮೂಲಪ್ರಕೃತಿ ಎಲ್ಲದರ ನಿವಾಸ ಸ್ಥಾನವಾಗಿದೆ. ಇದೇ ‘ಸಮಷ್ಟಿ-ಕಾರಣ-ಶರೀರ’ ವಾಗಿದೆ. ಹೇಗೆ ಒಂದು ಮೋಡವಿದೆ ಮತ್ತು ಆ ಮೋಡದಲ್ಲಿ ಒಂದೊಂದು ಪರಮಾಣುವಿದೆ; ಆ ಮೋಡ ಮತ್ತು ಮೋಡದ ಪ್ರತ್ಯೇಕ ಪರಮಾಣು ಒಂದೇ ಪದಾರ್ಥವಾಗಿದೆಯೋ, ಹಾಗೆಯೇ ಪ್ರಕೃತಿಯಾ ಆಗಿದೆ. ವಸ್ತುತಃ ಪ್ರಕೃತಿಯ ಪರಮಾಣುಗಳಿರುವುದಿಲ್ಲ, ಕೇವಲ ತಿಳಿಸವುದಕ್ಕಾಗಿಯೇ ಹೀಗೆ ಹೇಳಲಾಗಿದೆ. ಪರಮಾಣುವನ್ನು ಒಪ್ಪಲು ಮೂಲಪ್ರಕೃತಿಯಲ್ಲಿ ಇಂತಹ ಅವಚ್ಛೇದ ಮಾಡಲಾಗುವುದಿಲ್ಲ. ಆಕಾಶಕ್ಕೂ ಕೆಲವರು ಪರಮಾಣುವನ್ನು ಒಪ್ಪುತ್ತಾರೆ ಮತ್ತೆ ಕೆಲವರು ಒಪ್ಪುವುದಿಲ್ಲ. ಆದರೆ ಆಕಾಶದ ವಿಭಾಗವನ್ನು ಈ ರೂಪದಲ್ಲಿಯಾ ಮಾಡಬಹುದು ಆಕಾಶದಲ್ಲಿ ನೂರಾರು ಪಕ್ಷಿಗಳು ಹಾರುತ್ತಿವೆಯಾದರೆ ಅವುಗಳಲ್ಲಿ ಪ್ರತಿಯೊಂದು ಹಕ್ಕಿಯೂ ತಮ್ಮ-ತಮ್ಮ ಆಕಾಶದ ಸ್ಥಾನದಲ್ಲಿ ಅಷ್ಟಷ್ಟು ಆಕಾಶದ ಅಂಶವನ್ನು ತಡೆಹಿಡಿದಿಟ್ಟಿದ್ದಾರೆ. ತಿಳಿಯಪಡಿಸುವುದಕ್ಕೋಸ್ಕರ ಇದೇ ಪ್ರಕಾರ ಮೂಲಪ್ರಕೃತಿಗಾಗಿಯಾ ಜೀವನು ಮೂಲಪ್ರಕೃತಿಯ ಯಾವ ಅಂಶದಲ್ಲಿದ್ದಾನೋ, ಅಷ್ಟು ಅಂಶ ಅವನ ವಾಸಸ್ಥಳವಾಗುತ್ತದೆ. ಅಥವಾ ಅದರ ಕಾರಣ-ಶರೀರವಾಗಿದೆ ಎಂದು ಹೀಗೆ ತಿಳಿಯಬಹುದಾಗಿದೆ. ಈ ಪ್ರಕಾರದಿಂದ ಕಾರಣಶರೀರ-ಸಹಿತ ‘ಜೀವವು, ಪ್ರಕೃತಿಯಲ್ಲಿರುತ್ತದೆ. ಒಂದು ವೇಳೆ ಅದು ‘ಕಾರಣಶರೀರ’ ರಹಿತನಾಗುತ್ತಿದ್ದರೆ ಅವನಿಗೆ ಪರಮಾತ್ಮನ ಪ್ರಾಪ್ತಿಯಾಗಿಬಿಡುತ್ತಿತ್ತು. ಪರಮಾತ್ಮನ ಪ್ರಾಪ್ತಿ ಅಥವಾ ಮುಕ್ತಿ ಏಕಾಗುವುದಿಲ್ಲವೆಂದರೆ ಜೀವನು ಕಾರಣಶರೀರದಲ್ಲಿ ಸ್ಥಿತನಾಗಿರುತ್ತಾನೆ. ‘ಕಾರಣ ಶರೀರ’ ಮೊಳಗೇ ‘ಸೂಕ್ಷ್ಮಶರೀರ’ ವಿದೆ ಮತ್ತು ಸೂಕ್ಷ್ಮಶರೀರದೊಳಗೆ ಸಮಸ್ತ ಪಾಪ-ಪುಣ್ಯ ಕರ್ಮಗಳ ಸಂಸ್ಕಾರವಿದೆ. ಪಾಪ-ಪುಣ್ಯದ ಯಾವ ಸಂಸ್ಕಾರಗಳು ಭೋಗಿಸಲ್ಪಡದೆ ಶೇಷವಾಗಿರುತ್ತವೆಯೋ ಅವುಗಳನ್ನು ಭೋಗಿಸುವುದಕ್ಕಾಗಿ ಪ್ರಕೃತಿಯಲ್ಲಿ ಕ್ಷೋಭ ಉತ್ಪನ್ನವಾಗುತ್ತದೆ. ಎಷ್ಟು ಕಾಲದವರೆಗೆ ಸೃಷ್ಟಿ ಇರುತ್ತದೆಯೋ, ಅಷ್ಟೇ ಕಾಲದವರೆಗೆ ಮಹಾಪ್ರಳಯವಿರುತ್ತದೆ. ಇದು ನಿಯಮವಾಗಿದೆ. ಮಹಾಪ್ರಳಯವು ಸಮಾಪ್ತಿಯಾದ ಮೇಲೆ ಮತ್ತು ಮಹಾಸರ್ಗದ ಆದಿಯಲ್ಲಿ ಪ್ರಕೃತಿಯಲ್ಲಿ ಕ್ಷೋಭ ಉತ್ಪನ್ನವಾಗುತ್ತದೆ. ಆ ಕ್ಷೋಭದಿಂದ ಕೋಲಾಹಲವುಂಟಾಗುತ್ತದೆ. ಕೋಲಾಹಲವುಂಟಾಗುವುದರಿಂದ ಹತ್ತು ಕಾರ್ಯಗಳು ಮತ್ತು ಹದಿಮೂರು ಕಾರಣಗಳ ಉತ್ಪತ್ತಿಯಾಗುತ್ತದೆ.</p>
<p class="Text">ಭಗವಂತನು ಹೇಳುತ್ತಾನೆ — </p>
<p class="Shlok">ಕಾರ್ಯಕಾರಣಕರ್ತೃತ್ವೇ ಹೇತುಃ ಪ್ರಕೃತಿರುಚ್ಯತೇ ।</p>
<p class="Shlok">ಪುರುಷಃ ಸುಖದುಃಖಾನಾಂ ಭೋಕ್ತೃತ್ವೇ ಹೇತುರುಚ್ಯತೇ ॥ </p>
<p class="TXT-Right">(ಗೀತೆ. 13/20)</p>
<p class="Text">‘ಕಾರ್ಯ ಮತ್ತು ಕಾರಣವನ್ನು ಉತ್ಪತ್ತಿ ಮಾಡುವುದರಲ್ಲಿ ಪ್ರಕೃತಿ ಹೇತುವಾಗಿದೆಯೆಂದು ಹೇಳಲಾಗುತ್ತದೆ ಮತ್ತು ಪುರುಷ ಎಂದರೆ ಜೀವಾತ್ಮನು ಸುಖ-ದುಃಖಗಳ ಭೋಕ್ತತ್ವದಲ್ಲಿ ಅಂದರೆ ಭೋಗಿಸುವುದಕ್ಕೆ ಹೇತು ಎಂದು ಹೇಳಲಾಗುತ್ತದೆ.’ </p>
<p class="Text">ಕಾರ್ಯ-ಕಾರಣದ ಉತ್ಪತ್ತಿಯಲ್ಲಿ ಪ್ರಕೃತಿಯು ಹೇತುವು ಹೇಗೆ? ಈ ವಿಷಯದ ಕುರಿತು ವಿವೇಚನೆ ಮಾಡಿಯಾಗಿದೆ. ‘ಕಾರ್ಯ’ ಹತ್ತು ಇವೆ — ಆಕಾಶ, ವಾಯು, ಅಗ್ನಿ, ಜಲ, ಪೃಥ್ವಿ, ಶಬ್ದ, ಸ್ಪರ್ಶ, ರೂಪ, ರಸ, ಗಂಧ ಎಂದು. ‘ಕಾರಣ’ ಎಂದರೆ ದ್ವಾರಗಳು ಹದಿಮೂರು ಇವೆ — ಐದು ಕರ್ಮೆಂದ್ರಿಯಗಳು, ಐದು ಜ್ಞಾನೇಂದ್ರಿಯಗಳು, ಮನಸ್ಸು, ಬುದ್ಧಿ ಮತ್ತು ಅಹಂಕಾರ. ಈ ಪ್ರಕಾರವಾಗಿ ಹದಿಮೂರು ಮತ್ತು ಹತ್ತು ಸೇರಿ ಇಪ್ಪತ್ಮೂರಾಗುತ್ತವೆ. ಒಂದು ‘ಮೂಲಪ್ರಕೃತಿ’ ಯಿಂದ ಇಪ್ಪತ್ನಾಲ್ಕು ತತ್ವಗಳಾಗುತ್ತವೆ. ಕೆಲವು ಸಜ್ಜನರು ಮನಸ್ಸು, ಬುದ್ಧಿ, ಚಿತ್ತ ಮತ್ತು ಅಹಂಕಾರವನ್ನು ಅಂತಃಕರಣದ ನಾಲ್ಕು ಭೇದಗಳೆಂದು ಮಾನ್ಯ ಮಾಡುತ್ತಾರೆ, ಆದರೆ ಗೀತೆಯಲ್ಲಿ ಇದರ ಮೂರೇ ಭೇದಗಳನ್ನು ಹೇಳಿದೆ. ಯೋಗಶಾಸ್ತ್ರ ಮತ್ತು ಸಾಂಖ್ಯಾಶಾಸ್ತ್ರದಲ್ಲಿ ಕೂಡ ಮೂರು ಭೇದಗಳನ್ನೇ ತಿಳಿಸಲಾಗಿದೆ. ಚಿತ್ತ ಮತ್ತು ಮನಸ್ಸು- ಎರಡನ್ನು ಒಂದೇ ಎಂದು ಪರಿಗಣಿಸಲಾಗಿದೆ. ಈ ಇಪತ್ಮೂರು ಪದಾರ್ಥಗಳೇನಿವೆಯೋ ಇವೆಲ್ಲದರ ಉಪಾದಾನ ಕಾರಣ ಪ್ರಕೃತಿಯೇ ಆಗಿದೆ. ಆದ್ದರಿಂದಲೇ ಇವುಗಳ ‘ಹೇತು’ — ‘ಕಾರಣ’ ಪ್ರಕೃತಿ ಎಂದು ಹೇಳಲಾಗಿದೆ. ಈ ಇಪತ್ಮೂರು ತತ್ವಗಳ ಸಮೂಹ ಅದರ ‘ಕಾರ್ಯ’ ಆಗಿದೆ. ಈಗ ಸುಖ-ದುಃಖಗಳ ಭೋಕ್ತತ್ವದಲ್ಲಿ ಹೇತು ‘ಪುರುಷ’ ಆಗಿದ್ದಾನೆ — ಎಂಬುದರ ವಿಚಾರ ಮಾಡಬೇಕಾಗಿದೆ.</p>
<p class="Text">ಪ್ರಕೃತಿಯಲ್ಲಿ ಸ್ಥಿತನಾಗಿರುವ ‘ಪುರುಷ’ನೇ ಸುಖ-ದುಃಖಗಳ ಭೋಕ್ತಾ ಆಗಿದ್ದಾನೆ. ವಸ್ತುತಃ ಕೇವಲ ಶುದ್ಧ ‘ಆತ್ಮಾ’ನಲ್ಲಿ ಕೂಡ ಭೋಕ್ತೃತ್ವವಿಲ್ಲ ಮತ್ತು ಪ್ರಕೃತಿಯಲ್ಲಿಯೂ ಭೋಕ್ತೃತ್ವವಿಲ್ಲ. ಪ್ರಕೃತಿಯಾದರೋ ‘ಜಡ’ವಾಗಿದೆ ಆದ್ದರಿಂದ ಅದು ಭೋತ್ತೃವಲ್ಲ ಮತ್ತ ಕೇವಲ ‘ಆತ್ಮಾ’ ಶುದ್ಧವಾದ ಕಾರಣ ಅದರಲ್ಲಿ ಭೋಕ್ತೃತ್ವವಿಲ್ಲ. ಭೋಕ್ತವಾಗಿರುವವನು ‘ಜೀವ’. ಪ್ರಕೃತಿ ಮತ್ತು ಪುರುಷನ ಏಕತ್ವವನ್ನು ‘ಜೀವ’ ಎನ್ನುತ್ತೇವೆ. ಆದ್ದರಿಂದ ಪ್ರಕೃತಿಯೊಂದಿಗೆ ಏಕಾತ್ಮಕತೆಯನ್ನು ಪ್ರಾಪ್ತವಾಗಿಸಿಕೊಂಡಿರುವ ಪುರುಷ ಸುಖ-ದುಃಖಗಳ ಭೋಕ್ತಾ ಆಗಿದ್ದಾನೆ —<span class="char-style-override-8"> ‘ಪುರುಷಃ ಪ್ರಕೃತಿಸ್ಥೋ ಹಿ ಭುಂಕ್ತೆ ಪ್ರಕೃತಿಜಾನ್ಗುಣಾನ್’</span> (13/21). ಇಲ್ಲಿ ಜೀವನನ್ನೇ ಪುರುಷ ಎಂದು ಹೇಳಿವೆ. ಪ್ರಕೃತಿಯಲ್ಲಿ ಸ್ಥಿತನಾಗಿರುವ ಜೀವನೇ ಸುಖ-ದುಃಖಗಳ ಭೋಕ್ತೃ ಆಗಿದ್ದಾನೆ; ಕೇವಲ ಶುದ್ಧ ಆತ್ಮಾ ಅಲ್ಲ. </p>
<p class="Text">ಪಾತಂಜಲ ಯೋಗದರ್ಶನದಲ್ಲಿ ಮಹರ್ಷಿ ಪಾತಂಜಲಿಯವರು ಹೇಳಿದ್ದಾರೆ —<span class="char-style-override-8"> ‘ಹೇಯಂ ದುಃಖಮನಾಗತಮ್’</span> (ಯೋಗ. 2/16). ‘ಬರಲಿರುವ ದುಃಖ ಹೇಯ (ತ್ಯಾಜ್ಯ)ವಾಗಿದೆ’ ಯಾವುದು ಇನ್ನೂ ಬಂದಿಲ್ಲವೋ ಅವನ್ನು ‘ಅನಾಗತ’ ಎನ್ನುತ್ತಾರೆ. ಯಾವ ದುಃಖಗಳು ಬಂದು ಕಳೆದುಹೋಗಿವೆಯೋ ಅಂದರೆ ಭೂತಕಾಲದ್ದಾಗಿದೆಯೋ ಅವುಗಳನ್ನು ತ್ಯಜಿಸಲು ಇಲ್ಲಿ ಹೇಳಿಲ್ಲ; ಏಕೆಂದರೆ ಅವು ಆಗಿಹೋದುವು-ಕಳೆದುಹೋದವು. ವರ್ತಮಾನ ಕ್ಷಣದಲ್ಲಿರುವ ದುಃಖವೂ ಕೂಡ ಒಂದು ಕ್ಷಣದಲ್ಲಿ ಭೂತನಾಗಿ ಹೋಗುವುದು. ಅದಕ್ಕಾಗಿಯೂ ವಿಚಾರ ಮಾಡುವ ಆವಶ್ಯಕತೆಯಿರುವುದಿಲ್ಲ. ಆದರೆ ಬರಲಿರುವ ದುಃಖಗಳನ್ನು ತ್ಯಾಗಮಾಡಬೇಕು. ಈಗ ‘ಅನಾಗತ’ ದುಃಖಗಳ ಹೇತು ಯಾರು? ಎಂಬ ಶಂಕೆ ಉಂಟಾಗುತ್ತದೆ. ಅದಕ್ಕೆ ಹೇಳುತ್ತಾರೆ <span class="char-style-override-8">‘ದ್ರಷ್ಟ ದೃಶ್ಯಯೋ: ಸಂಯೋಗೋ ಹೇಯಹೇತು’ </span>(ಯೋಗ 2/17) ‘ದ್ರಷ್ಟಾ ಮತ್ತು ದೃಶ್ಯ ಎಂದರೆ ಚೇತನ ಪುರುಷ ಮತ್ತು ಜಡಪ್ರಕೃತಿಯ ಸಂಯೋಗವೇ ಏಕಾತ್ಮಕತೆಯೇ ಹೇಯದ ಹೇತುವಾಗಿದೆ, ಅದರಿಂದಲೇ ದುಃಖಗಳಾಗುತ್ತವೆ. ಆದ್ದರಿಂದ ಪ್ರಕೃತಿಸ್ಥ ಪುರುಷನಿಗೇ ಸುಖ-ದುಃಖಗಳು ಬಂದು ಒದಗುತ್ತದೆ. ಈಗ ‘ಸಂಯೋಗದ ಹೇತು ಯಾವುದು?’ ಎನ್ನುವುದನ್ನು ತಿಳಿಯುವ ಇಚ್ಛೆಯಾಯಿತು. ಅದಕ್ಕೂ ಯಾವುದಾದರೂ ಕಾರಣವಿರಬೇಕಲ್ಲವೆ? ಇದಕ್ಕೆ ಉತ್ತರವಾಗಿ ತಿಳಿಸಿದರು — <span class="char-style-override-8">‘ತಸ್ಯ ಹೇತುರವಿದ್ಯಾ’</span> (ಯೋಗ. 2/24) ‘ಅದರ ಹೇತು ಅಜ್ಞಾನ’ ವಾಗಿದೆ. ಆ ಅಜ್ಞಾನದ ನಾಶ ಜ್ಞಾನದಿಂದಾಗುತ್ತದೆ. ಜ್ಞಾನೋತ್ಪತ್ತಿಯಾದ ಮೇಲೆ ಅಜ್ಞಾನ ನಾಶವಾಗುತ್ತದೆ, ಅಜ್ಞಾನ ನಾಶವಾಗುತ್ತಲೇ ಪ್ರಕೃತಿ ಪುರುಷನ ಸಂಬಂಧ ವಿಚ್ಛೇದವಾಗುತ್ತದೆ ಮತ್ತು ಈ ಪ್ರಕಾರ ಅವು ಬೇರೆಯಾಗಿಬಿಟ್ಟಾಗ, ಸುಖ-ದುಃಖಗಳ ಭೋಕ್ತ ಯಾರು ಇರುವುದಿಲ್ಲ; ಏಕೆಂದರೆ ಪುರುಷ ಕೃತಕೃತ್ಯನಾಗಿ ಹೋಗುತ್ತಾನೆ. ‘ಯಾವಾಗ ಪುರುಷನು ಕೃತಕೃತ್ಯನಾದಾಗ ಅವನಿಗೆ ಸಂಸಾರವಿರುತ್ತದೆಯೋ ಅಥವಾ ಇಲ್ಲವೋ?’ ಎಂಬ ಪ್ರಶ್ನೆ ಉದ್ಭವಿಸುತ್ತದೆ. ಇದಕ್ಕೆ ಹೇಳುತ್ತಾರೆ —<span class="char-style-override-8"> ‘ಕೃತಾರ್ಥಂ ಪ್ರತಿ ನಷ್ಟಮಪ್ಯನಷ್ಟಂ ತದನ್ಯಸಾಧಾರಣತ್ವಾತ್’</span> (ಯೋಗ. 2/22). ‘ಕೃತಕೃತ್ಯ’ ಪುರುಷನ ದೃಷ್ಟಿಯಲ್ಲಿ ಪ್ರಕೃತಿ ಇರುವುದಿಲ್ಲ, ಈಗ ಆ ಸೃಷ್ಟಿಯು ಬೇರೆ ಸರ್ವಸಾಧಾರಣರಿಗಾಗಿ ಇರುವುದರಿಂದ, ಯಾರು ಮುಕ್ತರಲ್ಲವೋ, ಅವರಿಗಾಗಿ ಇರುತ್ತದೆ. ಕೃತಾರ್ಥನಾದವನಿಗೆ ಈ ಸಂಸಾರವಿಲ್ಲ. </p>
<p class="Text">ಇದರಿಂದ ಪ್ರಕೃತಿಸ್ಥ ಪುರುಷನೇ ಸುಖ-ದುಃಖಗಳ ಭೋಕ್ತವಾಗಿದ್ದಾನೆಂಬುದು ಸಿದ್ಧವಾಯಿತು. ‘ಭೋಕ್ತೃ ಹೇಗೆ?’ ‘ಅಜ್ಞಾನದಿಂದ’. ಇದರಲ್ಲಿ ಯಾವ ಅಜ್ಞಾನವಿದೆ? ‘ಈದೇಹ ನಾನು ಮತ್ತು ಈ ದೇಹ ನನ್ನದು’ ಎಂದು ಮಾನ್ಯ ಮಾಡುವುದೇ ಅಜ್ಞಾನವಾಗಿದೆ. ಸ್ವಪ್ನಾವಸ್ಥೆಯಲ್ಲಿ ಸ್ವಪ್ನದ್ರಷ್ಟಾರನಾದ ಮನುಷ್ಯನು ಹೇಗೆ ‘ಶರೀರ ನಾನು’, ‘ದೇಹ ನನ್ನದಾಗಿದೆ’ ಮುಂತಾಗಿ ತಿಳಿಯುತ್ತಾನೆ; ಆದರೆ ಎಚ್ಚರಗೊಂಡ ಮೇಲೆ ಅವನ ಈ ಸಂಸಾರವೆಲ್ಲ ಸಮಾಪ್ತವಾಗಿ ಹೋಗುತ್ತದೆ. ಆಗ ಅವನು ಸ್ವಪ್ನದ ಸಂಸಾರ ಕೇವಲ ಸಂಕಲ್ಪಮಾತ್ರವಾಗಿತ್ತು, ಯಥಾರ್ಥದಲ್ಲಿ ಯಾವ ವಸ್ತುವೂ ಇರಲಿಲ್ಲ ಎಂದು ಅರಿಯುತ್ತಾನೆ. ಇಷ್ಟಾದರೂ ಸ್ವಪ್ನವಸ್ಥೆಯಲ್ಲಾದರೋ ಸ್ವಪ್ನದ ವಸ್ತುಗಳು ಸತ್ಯವೆಂದೇ ತೋರುತ್ತಿದ್ದುವು. ಇದೇ ಪ್ರಕಾರ ಅಜ್ಞಾನ ನಿದ್ರೆಯಲ್ಲಿ ಜಗತ್ತು ಸತ್ಯವಾಗಿ ತೋರುತ್ತದೆ. ಅದ್ರೈತ ಸಿದ್ಧಾಂತಕ್ಕನುಸಾರ ವಾಸ್ತವವಾಗಿ ನೋಡಿದರೆ ಶರೀರವೂ ಕಲ್ಪಿತವಾಗಿದೆ, ‘ನಾನು-ನನ್ನತನ’ವೂ ಕಲ್ಪಿತವಾಗಿದೆ ಮತ್ತು ಸಂಸಾರವೂ ಕಲ್ಪಿತವಾಗಿದೆ. ಈ ಸಮಸ್ತ ಪ್ರಪಂಚವೂ ಸರ್ವಥಾ ‘ಕಲ್ಪಿತ’ವಾಗಿದೆ. ‘ಯೋಗ’ ಮತ್ತು ‘ಸಾಂಖ್ಯ’ ಸಿದ್ಧಾಂತಕ್ಕನುಸಾರ ಈ ಜಡವರ್ಗವೆಲ್ಲ ‘ಪರಿಣಾಮ’ಯಾಗಿದೆ. ಅಂತಃಕರಣದಲ್ಲಿರುವ ಅಜ್ಞಾನದ ಕಾರಣದಿಂದಲೇ ಸುಖ-ದುಃಖಗಳ ಭೋಗವಾಗುತ್ತದೆ. ‘ಯೋಗ’ ಮತ್ತು ‘ಸಾಂಖ್ಯ’ ಸಿದ್ಧಾಂತಗಳು ವಾಸ್ತವವಾಗಿ ಈ ಶರೀರ ಮತ್ತು ಅಂತಃಕರಣ ಕಲ್ಪಿತವಾದ ವಸ್ತುಗಳಲ್ಲ ಎಂದು ಹೇಳುತ್ತವೆ. ಇವು ಇದೆ ಆದರೆ ಪರಿವರ್ತನಶೀಲವಾಗಿವೆ — ಸದಾ ಬದಲಾಗುತ್ತಿರುತ್ತವೆ, ಇವುಗಳ ಸಂಬಂಧ-ವಿಚ್ಛೇದವಾದ ಮೇಲೆ ಆತ್ಮಾ ಮುಕ್ತನಾಗುತ್ತಾನೆ. ‘ಅದೈತಸಿದ್ಧಾಂತ’ ಹೇಳುತ್ತದೆ — ಸಂಬಂಧ-ವಿಚ್ಛೇದ ಎನ್ನುವಂತಹ ಯಾವ ವಸ್ತುವೂ ಇಲ್ಲ, ಇದು ಸರ್ವಥಾ ಸ್ವಪ್ನವತ್ ಆಗಿದೆ, ವಾಸ್ತವವಾಗಿ ಇಲ್ಲವೇ ಇಲ್ಲ.</p>
<p class="Text">ಸುಖ-ದುಃಖಗಳ ಭೋಕ್ತಾ ಯಾವ ಪುರುಷನಾಗಿದ್ದಾನೆ? ಈ ವಿಷಯದಲ್ಲಿ ಭಗವಂತನು ಹೇಳುತ್ತಾನೆ —</p>
<p class="Shlok">ಪುರುಷಃ ಪ್ರಕೃತಿಸ್ಥೋ ಹಿ ಭುಂಕ್ತೇ ಪ್ರಕೃತಿಜಾನ್ಗುಣಾನ್ ।</p>
<p class="Shlok">ಕಾರಣಂ ಗುಣಸಂಗೋಽಸ್ಯ ಸದಸದ್ಯೋನಿಜನ್ಮಸು ॥</p>
<p class="TXT-Right">(ಗೀತೆ 13/21)</p>
<p class="Text">‘ಪ್ರಕೃತಿಯಲ್ಲಿ ಸ್ಥಿತನಾಗಿರುವ ಪುರುಷನೇ ಎಂದರೆ ಜೀವಾತ್ಮನು ಪ್ರಕೃತಿಯಿಂದ ಉತ್ಪನ್ನವಾದ ತ್ರಿಗುಣಾತ್ಮಕವಾದ ಪದಾರ್ಥಗಳನ್ನು ಭೋಗಿಸುತ್ತಾನೆ ಮತ್ತು ಈ ಗುಣಗಳ ಸಂಗವೇ ಈ ಜೀವಾತ್ಮನು ಸತ್-ಅಸತ್ ಎಂದರೆ ಒಳ್ಳೆಯ-ಕೆಟ್ಟ ಯೋನಿಗಳಲ್ಲಿ ಜನ್ಮ ಪಡೆಯುವುದಕ್ಕೆ ಕಾರಣವಾಗಿದೆ’</p>
<p class="Text">ಸಂಗ ಎನ್ನುವುದರ ಅಭಿಪ್ರಾಯವು ಆಸಕ್ತಿ ಮತ್ತು ಸಂಯೋಗ ಎಂಬುದಾಗಿದೆ. ಸತ್ವ, ರಜ ಮತ್ತು ತಮ — ಈ ಮೂರು ಗುಣಗಳಿವೆ. ಜೀವಾತ್ಮನಿಗೆ ಈ ಮೂರೂ ಗುಣಗಳಲ್ಲಿ ಯಾವ ಪ್ರೀತಿ ಮತ್ತು ಇವುಗಳೊಡನೆ ಯಾವ ಸಂಬಂಧವಿದೆಯೋ, ಅದಕ್ಕನುಸಾರವಾಗಿಯೇ ಸತ್ತನಂತರ ಅವನಿಗೆ ಒಳ್ಳೆಯ-ಕೆಟ್ಟ ಯೋನಿ ದೊರಕುತ್ತದೆ. ಯಾರಿಗೆ ಸತ್ವಗುಣದಲ್ಲಿ ಪ್ರೀತಿ ಮತ್ತು ಸ್ಥಿತಿಯುಂಟಾಗುತ್ತದೋ, ಅವನು ಮೇಲಿನ ಲೋಕಗಳಿಗೆ ಹೋಗುತ್ತಾನೆ, ಯಾರಿಗೆ ರಜೋಗುಣದಲ್ಲಿ ಪ್ರೀತಿ ಮತ್ತು ಸ್ಥಿತಿ ಇದೆಯೋ, ಅವನು ಮನುಷ್ಯಾದಿ ಯೋನಿಗಳನ್ನು ಪಡೆಯುತ್ತಾನೆ, ಹಾಗೂ ಯಾರಿಗೆ ತಮೋಗುಣದಲ್ಲಿ ಪ್ರೀತಿ ಮತ್ತು ಸ್ಥಿತಿ ಇದೆಯೋ, ಅವನು ಕೆಳಗಿನ ಲೋಕಗಳಲ್ಲಿ-ನರಕಗಳಲ್ಲಿ ಅಥವಾ ಕೀಟ-ಪತಂಗಾದಿ ತಿರ್ಯಕ್ ಯೋನಿಗಳಲ್ಲಿ ಜನ್ಮ ಪಡೆಯುತ್ತಾನೆ. ‘ಸತ್’ ಮೇಲಿನ ಯೋನಿಗಳಲ್ಲಿ ಹೇಳುತ್ತಾರೆ ಮತ್ತು ‘ಅಸತ್’ ಕೆಳಗಿನ ಯೋನಿಗಳಿಗೆ ಹೇಳುತ್ತಾರೆ. ಮನುಷ್ಯ ಯೋನಿಗಿಂತ ಕೆಳಗಿನ ಎಷ್ಟು ಯೋನಿಗಳಿವೆಯೋ ಅವೆಲ್ಲ ‘ಅಸತ್’ ಆಗಿವೆ ಹಾಗೂ ಮನುಷ್ಯನಿಗಿಂತ ಮೇಲಿನ ಎಷ್ಟು ಯೋನಿಗಳಿವೆಯೋ ಅವೆಲ್ಲ ‘ಅಸತ್’ ಆಗಿವೆ. ಅದಕ್ಕಾಗಿ ಕೇವಲ ಶುದ್ಧವಾದ ಸತ್ವಗುಣದಲ್ಲಿ ಸ್ಥಿತನಾಗಿರುವ ಮನುಷ್ಯನು ಅರ್ಚಿ-ಮಾರ್ಗದಿಂದ ಮೇಲಕ್ಕೆ ಹೋಗಿ ಸತ್ಯರೂಪೀ ಪರಮಾತ್ಮನನ್ನು ಪಡೆಯುತ್ತಾನೆ. ಆದರೆ ಯಾರಲ್ಲಿ ರಜೋಗುಣದ ಮಿಶ್ರಣವಿರುತ್ತದೋ ಅವನು ಧೂಮಮಾರ್ಗದಿಂದ ದೇವಲೋಕಕ್ಕೆ ಹೋಗಿ, ದೇವತೆಗಳ ಭೋಗಗಳನ್ನು ಭೋಗಿಸಿ ಮತ್ತೆ ಮೃತ್ಯುಲೋಕವನ್ನು ಪಡೆಯುತ್ತಾನೆ. ಅರ್ಥಾತ್ ಮೇಲೆ ಹೋಗುವವನು ‘ಸಕಾಮಿ’ ಯಾಗಿದ್ದರೆ ಅವನು ಪುನಃ ಈ ಲೋಕಕ್ಕೆ ಬರುತ್ತಾನೆ; ಆದರೆ ನಿಷ್ಕಾಮಿಗೆ ಪುನರಾಗಮನವಿರುವುದಿಲ್ಲ.</p>
<p class="Text">ಇಲ್ಲಿಯವರೆಗೆ ಶುದ್ಧ ಆತ್ಮನು ಭೋಕ್ತಾವಲ್ಲ ಪ್ರಕೃತಿಸ್ಥ ಪುರುಷನೇ (ಜೀವಾತ್ಮನೇ) ಭೋಕ್ತಾವಾಗಿದ್ದಾನೆ. ಎಂಬ ನಿರ್ಣಯವಾಯಿತು.</p>
<p class="Text">ಈಗ ಪುಣ್ಯ-ಪಾಪರೂಪವಾದ ಕರ್ಮಗಳ ಕರ್ತೃವು ಯಾರು? ಎಂಬುದನ್ನು ತಿಳಿಯುವ ಇಚ್ಛೆಯಾಯಿತು. ಕರ್ತೃವು ಪ್ರಕೃತಿ ಇದೆ ಎಂದು ಹೇಳಿದರೆ ಮತ್ತೆ ಭೋಕ್ತವೂ ಪ್ರಕೃತಿಯೇ ಆಗಬೇಕು; ಮತ್ತು ಒಂದು ವೇಳೆ ಪುರುಷನು ಕರ್ತಾ ಆಗಿದ್ದಾನೆ ಎಂದು ಹೇಳಿದರೆ ಯಾವ ಪುರುಷ ಕರ್ತಾ ಆಗಿದ್ದಾನೆ ಮತ್ತು ಅವನ ವರ್ಣನೆ ಗೀತೆಯಲ್ಲಿ ಎಲ್ಲಿ ಮಾಡಲಾಗಿದೆ? ಇದರ ಉತ್ತರವು ಕರ್ಮಗಳ ಆಗುವಿಕೆಯಲ್ಲಿ ಗೀತೆಯು ಐದು ಹೇತುಗಳನ್ನು ತಿಳಿಸುತ್ತದೆ —</p>
<p class="Shlok">ಪಂಚೈತಾನಿ ಮಹಾಬಾಹೋ ಕಾರಣಾನಿ ನಿಬೋಧ ಮೇ ।</p>
<p class="Shlok">ಸಾಂಖ್ಯೇ ಕೃತಾಂತೇ ಪ್ರೋಕ್ತಾನಿ ಸಿದ್ಧಯೇ ಸರ್ವಕರ್ಮಣಾಮ್ ॥</p>
<p class="TXT-Right">(18/13)</p>
<p class="Text">‘ಹೇ ಮಹಾಬಾಹೋ! ಸಂಪೂರ್ಣ ಕರ್ಮಗಳ ಸಿದ್ಧಿಯ ಈ ಐದು ಹೇತುಗಳು ಕರ್ಮಗಳನ್ನು ಕೊನೆಗೊಳಿಸುವುದಕ್ಕೆ ಉಪಾಯವನ್ನು ತಿಳಿಸುವ ‘ಸಾಂಖ್ಯಶಾಸ್ತ್ರ’ದಲ್ಲಿ ಹೇಳಲಾಗಿವೆ; ಅವುಗಳನ್ನು ನೀನು ಚೆನ್ನಾಗಿ ತಿಳಿ.’</p>
<p class="Shlok">ಅಧಿಷ್ಠಾನಂ ತಥಾ ಕರ್ತಾ ಕರಣಂ ಚ ಪೃಥಗ್ವಿಧಮ್ ।</p>
<p class="Shlok">ವಿವಿಧಾಶ್ಚ ಪೃಥಕ್ಚೇಷ್ಟಾ ದೈವಂ ಚೈವಾತ್ರ ಪಂಚಮಮ್ ॥</p>
<p class="TXT-Right">(18/14)</p>
<p class="Text">‘ಈ ವಿಷಯದಲ್ಲಿ ಅರ್ಥಾತ್ ಕರ್ಮಗಳ ಸಿದ್ದಿಯಲ್ಲಿ ಅಧಿಷ್ಠಾನ (ಆಧಾರ) ಮತ್ತು ಕರ್ತಾ ಹಾಗೂ ಭಿನ್ನ-ಭಿನ್ನ ಪ್ರಕಾರದ ಕಾರಣಗಳು ಹಾಗೂ ನಾನಾ ಪ್ರಕಾರದ ಬೇರೆ ಬೇರೆ ಕ್ರಿಯೆಗಳು ಮತ್ತು ಹಾಗೆಯೇ ಐದನೇ ಹೇತು ದೈವವಾಗಿದೆ.’</p>
<p class="Text">ಇಲ್ಲಿ ಅಧಿಷ್ಠಾನ(ಆಧಾರ)ವಾದರೋ ಶರೀರವಾಗಿದೆ. ಕರ್ತಾ ಈ ಜೀವಾತ್ಮನಾಗಿದ್ದಾನೆ. ಐದು ಜ್ಞಾನೇಂದ್ರಿಯ, ಐದು ಕರ್ಮೇಂದ್ರಿಯ, ಮನಸ್ಸು, ಬುದ್ಧಿ ಮತ್ತು ಅಹಂಕಾರ — ಈ ಪ್ರಕಾರವಾಗಿ ಈ ಹದಿಮೂರು ಭಿನ್ನ ಭಿನ್ನ ದ್ವಾರ(ಕಾರಣ)ಗಳಾಗಿವೆ. ನಾನಾ ಪ್ರಕಾರದ ಬೇರೆ-ಬೇರೆ ಕ್ರಿಯೆಗಳು ಹಾಗೂ ಐದನೆಯ ಹೇತು ‘ದೈವ’ ಆಗಿದೆ. ಪೂರ್ವಕೃತ ಸಂಚಿತ ಶುಭಾಶುಭ ಕರ್ಮಗಳ ಸಂಸ್ಕಾರದ ಹೆಸರು ‘ದೈವ’ ಎಂದಾಗಿದೆ. ಕೆಲವರು ದೈವದ ಅರ್ಥವು ‘ಭಗವಂತ’ನೆಂದೂ ಮತ್ತೆ ಕೆಲವರು ‘ಪ್ರಾರಬ್ಧ’ ವೆಂದೂ ಮಾಡುತ್ತಾರೆ. ಈ ಪ್ರಕಾರವಾಗಿ ಎಲ್ಲ ಕರ್ಮಗಳಲ್ಲಿ ಈ ಐದು ಹೇತುಗಳು ಪರಿಗಣಿಸಲ್ಪಟ್ಟಿವೆ. ಈ ಐದು ಹೇತುಗಳಿಂದಾಗುವ ಮೇಲೆ ತಿಳಿಸಿದ ಕರ್ಮಗಳ ಎರಡು ಭೇದಗಳು - ಪುಣ್ಯ ಮತ್ತು ಪಾಪ ಎಂಬುವು. ಇದರ ಸಂಬಂಧವಾಗಿ ಭಗವಂತನು ಹೇಳಿದ್ದಾನೆ —</p>
<p class="Shlok">ಶರೀರ ವಾಙ್ಮನೋಭಿರ್ಯತ್ಕರ್ಮ ಪ್ರಾರಭತೇ ನರಃ ।</p>
<p class="Shlok">ನ್ಯಾಯ್ಯಂ ವಾ ವಿಪರೀತಂ ವಾ ಪಂಚೈತೇ ತಸ್ಯಹೇತವಃ ॥</p>
<p class="TXT-Right">(18/15)</p>
<p class="Text">‘ಮನುಷ್ಯ, ಮನಸ್ಸು, ವಾಣಿ ಮತ್ತು ಶರೀರದಿಂದ ಶಾಸ್ತ್ರಾನುಕೂಲವಾದ ಅಥವಾ ಶಾಸ್ತ್ರ-ವಿಪರೀತವಾದ ಏನೇಲ್ಲ ಕರ್ಮ ಮಾಡುತ್ತಾನೋ, ಅದಕ್ಕೆ ಈ ಐದೂ ಕಾರಣವಾಗಿವೆ.’</p>
<p class="Text">ಈ ಪ್ರಕಾರ ಆಗುವ ಕರ್ಮದಲ್ಲಿ ಈ ಐದು ಹೇತುಗಳಿದ್ದರೂ ಯಾರು ಕರ್ಮಗಳನ್ನು ಮಾಡುವಿಕೆಯಲ್ಲಿ ‘ಶುದ್ಧ ಆತ್ಮಾ’ ನನ್ನು ಹೇತುವೆಂದು ತಿಳಿಯುವುದೇ ಅವನ ‘ಅಜ್ಞಾನ’ವಾಗಿದೆ. ಇದೇ ಮೂರ್ಖತೆಯಾಗಿದೆ. ಆತ್ಮಾ ಆದರೋ ವಾಸ್ತವವಾಗಿ ಅಕರ್ತಾ ಆಗಿದ್ದಾನೆ; ಭಗವಂತನು ಕೂಡ ಗೀತೆಯಲ್ಲಿ ಹೇಳಿದ್ದಾನೆ —</p>
<p class="Shlok">ತತ್ರೈವಂ ಸತಿ ಕರ್ತಾರಮಾತ್ಮಾನಂ ಕೇವಲಂ ತು ಯಃ ।</p>
<p class="Shlok">ಪಶ್ಯತ್ಸಕೃತಬುದ್ಧಿತ್ವಾನ್ನ ಸ ಪಶ್ಯತಿ ದುರ್ಮತಿಃ ॥</p>
<p class="TXT-Right">(18/16)</p>
<p class="Text">‘ಈ ಪ್ರಕಾರವಾದ ಮೇಲೂ ಯಾವ ಪುರುಷ ಅಶುದ್ಧಬುದ್ಧಿಯಾದ ಕಾರಣ ಆ ವಿಷಯದಲ್ಲಿ ಎಂದರೆ ಕರ್ಮಗಳ ಆಗುವಿಕೆಯಲ್ಲಿ ಕೇವಲ ಶುದ್ಧ ಸ್ವರೂಪನಾದ ಆತ್ಮಾನನ್ನು ಕರ್ತ ಎಂದು ತಿಳಿಯುತ್ತಾನೋ, ಆ ಮಲಿನ ಬುದ್ದಿಯ ಅಜ್ಞಾನಿಯು ಯಥಾರ್ಥವನ್ನು ತಿಳಿಯುವುದಿಲ್ಲ.’</p>
<p class="Text">ಅವನು ವಾಸ್ತವವಾಗಿ ಮೂರ್ಖನಾಗಿದ್ದಾನೆ, ಅವನು ತಿಳಿದಿರುವುದು ಯಥಾರ್ಥವಲ್ಲ; ಏಕೆಂದರೆ ವಾಸ್ತವವಾಗಿ ಶುದ್ಧ ಆತ್ಮಾ ಆದರೋ ‘ಕರ್ತಾ’ ಅಲ್ಲವೇ ಅಲ್ಲ; ಒಳ್ಳೆಯ ಅಥವಾ ಕೆಟ್ಟ ಎಲ್ಲ ಕರ್ಮಗಳು ಮೇಲೆ ಹೇಳಿದ ಐದು ಹೇತುಗಳಿಂದಲೇ ಆಗುತ್ತವೆ. ಎಷ್ಟು ಕರ್ಮಗಳಾಗುತ್ತವೆಯೋ, ಅವುಗಳಿಗೆ ಈ ಐದೇ ಹೇತುಗಳಿವೆ. ಇವುಗಳಿಂದಲೇ ಎಲ್ಲ ಕ್ರಿಯೆಗಳಾಗುತ್ತವೆ ಎಂಬುದೇ ಅಭಿಪ್ರಾಯವಾಗಿದೆ.</p>
<p class="Text">ಈ ಪ್ರಕಾರ ಪ್ರಕೃತಿ-ಪುರುಷನ ಸ್ವರೂಪವನ್ನು ಅರಿತ ಮೇಲೆ ಭಗವಂತನ ಕೃಪೆಯಿಂದ ಅಜ್ಞಾನದ ನಾಶವಾಗುತ್ತದೆ ಮತ್ತು ಶುದ್ಧ ಆತ್ಮನಲ್ಲಿ ಅಕರ್ತೃತ್ವ ನಿಶ್ಚಯವಾಗುವುದರಿಂದ ಅವನು ಸಮಸ್ತ ಕರ್ಮಬಂಧನಗಳಿಂದ ಬಿಡುಗಡೆ ಹೊಂದಿ ಪರಮಾತ್ಮನನ್ನು ಪಡೆಯುತ್ತಾನೆ.</p>
<p class="Text">ಜನರಿಂದ ಚಿಕ್ಕ-ಚಿಕ್ಕ ಜೀವಿಗಳ ತುಂಬಾ ಹಿಂಸೆಯಾಗುತ್ತದೆ. ನಾವು ಗಡೆಯುವಾಗ, ಕೈ ತೊಳೆಯುವಾಗ, ಹಲ್ಲುಜ್ಜಿ ಬಾಯಿ ಮುಕ್ಕುಳಿಸುವಾಗ ಹಾಗೂ ಮಲ-ಮೂತ್ರ ವಿಸರ್ಜನೆ ಮಾಡುವಾಗ ಇದರ ಕಡೆ ಗಮನವಿಡಬೇಕು. ನಾವು ಈ ಜೀವಿಗಳ ಜೀವನದ ಮೂಲ್ಯವನ್ನು ಏನೂ ಅರಿಯೆವು. ಆದರೆ ಈ ಉಪೇಕ್ಷೆಯ ಕಾರಣ ಅದಕ್ಕೆ ಬದಲಾಗಿ ನಾವು ಇಂತಹುದೇ ನಿರ್ದಯವ್ಯವಹಾರಕ್ಕೆ ಸರಿಯಾಗಬೇಕಾಗುತ್ತದೆ ಎಂಬುದನ್ನು ನೆನಪಿಡಬೇಕು. ಯಾವ ಮನುಷ್ಯನು ಜೀವಿಗಳ ಹಿಂಸೆಯ ಕಾನೂನನ್ನು ಮಾಡುತ್ತಾನೋ ಅವನು ಬಗೆ-ಬಗೆಯ ಕಷ್ಟಗಳನ್ನು ಸಹಿಸಬೇಕಾಗುವುದು. ಒಂದು ವೇಳೆ ಯಾರಾದರೂ ನಾಯಿಗೆ ರೊಟ್ಟಿ ಕೊಡುವುದನ್ನು ನಿಲ್ಲಿಸಿ ಬಿಟ್ಟರೆ ಅವನೂ ಸಹ ನಾಯಿಯಾಗಿ ಜನಿಸಿ ಹಸಿವಿನಿಂದ ಸಾಯಬೇಕಾಗುವುದು. ಒಂದು ವೇಳೆ ಯಾರಾದರೂ ಮುನಿಸಿಪಾಲಿಟಿಯಲ್ಲಿ ನಾಯಿಗಳನ್ನು ಕೊಲ್ಲಬೇಕೆಂಬ ಕಾನೂನನ್ನು ಮಾಡಿದನಾದರೆ ಅವನೂ ಸಹ ನಾಯಿಯಾಗಿ ನಿರ್ದಯತಾಪೂರ್ವಕವಾಗಿ ಮೃತ್ಯುವನ್ನು ಇದಿರಿಸಬೇಕಾಗುವುದು. ಕಟುಕರದಂತೂ ಬಹುದರ್ದೆಶೆಯಾಗುವುದು. ಯಾವ ರಾಜರ ರಾಜ್ಯದಲ್ಲಿ ಹಿಂಸೆ ಇರಲಿಲ್ಲವೋ ಅವರು ಧನ್ಯರು.</p>
<p class="TXT-Right">‘ಭಗವದ್ಧರ್ಶನದ ಉತ್ಕಂಠತೆ’ ಎಂಬ ಪುಸ್ತಕದಿಂದ</p>
<p class="Text">ರೋಗಿಗಳು ಕುಪಥ್ಯ ಮಾಡಿಕೊಂಡೇ ತೀರುತ್ತಾರೆ. ಇದು ನಮ್ಮ ವಶದಲ್ಲಿಲ್ಲ. ಕುಪಥ್ಯ ಮಾಡಿಕೊಂಡಾಗ ಸದ್ವೈದ್ಯನು ರೋಗಿಯನ್ನು ಗದರಿಸುತ್ತಾನೆ ಆದರೆ ಕೋಪಮಾಡುವುದಿಲ್ಲ. ಅವನಾದರೋ ನನ್ನ ಯದು ಆದೇಶಗಳ ಪೈಕಿ ಮೂರನು ಪಾಲಿಸಿದ್ದಾನೆಂದು ತಿಳಿಯುತ್ತಾನೆ. ಉಳಿದೆರಡರ ಪಾಲನೆಗೆ ಪ್ರಯತ್ನ ಮಾಡೋಣ ಎಂದುಕೊಳ್ಳುತ್ತಾನೆ. ವೈದ್ಯನು ಕುಪಥ್ಯವಾಗದಿರಲೆಂದು ಪದೇ ಪದೇ ಪ್ರಯತ್ನಮಾಡುತ್ತಾನೆ. ಆದರೆ ಪ್ರಯತ್ನಿಸಿದ ಮೇಲೂ ಅವನ ಹಿತವಾಗದಿದ್ದರೆ ವೈದ್ಯನು ಬೇಸರಿಸುವ ಅಗತ್ಯವಿಲ್ಲ, ಅಥವಾ ಕೋಪಿಸುವ ಆವಶ್ಯಕತೆಯಾ ಇರುವುದಿಲ್ಲ. ಫಲವನ್ನು ಭಗವಂತನ ಇಚ್ಛೆಗೆ ಬಿಟ್ಟುಬಿಡಬೇಕು ಮತ್ತು ಬೇಸರಿಸದೆ ಪ್ರಭುವಿನ ಲೀಲೆಯಲ್ಲಿ ಅವನಿಚ್ಛೆಯಂತೆ ತೊಡಗಿರಬೇಕು.</p>
<p class="TXT-Right para-style-override-2">‘ಅಮೂಲ್ಯ ಶಿಕ್ಷಾ’ ಎಂಬ ಪುಸ್ತಕದಿಂದ<span></span></p>


<p class="Page-Break"> </p>
<p class="First-End-Page-text" id="toc_marker-11" xml:lang="en-GB">ಕೊನೆಯ ಪುಟ</p>

