
<p class="First-End-Page-text para-style-override-1" id="toc_marker-1" xml:lang="en-GB"><span class="char-style-override-1">ಮೊದಲ ಪುಟ</span></p>
<p class="Titel-Page---Shri-Hari">॥ ಶ್ರೀಹರಿಃ ॥</p>
<p class="Title-Page---Book-Name">ಬಾಲಕರ ಕರ್ತವ್ಯ</p>
<p class="Title-Page---Hindi-Name">बालकोंके कर्तव्य - कन्नड़</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಮಾತಾ ಚ ಪಿತಾ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಸರ್ವಂ ಮಮ ದೇವದೇವ ॥</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tikkakar" xml:lang="kn-IN">ಶ್ರದ್ಧೇಯ ಶ್ರೀಜಯದಯಾಲಜೀ ಗೋಯಂದಕಾ</p>
<p class="Title-Page---Gita-Seva-Trust para-style-override-2">ಗೀತಾ ಸೇವಾ ಟ್ರಸ್ಟ್<span></span></p>


<p class="Page-Break">॥ ಶ್ರೀಹರಿ: ॥</p>
<p class="Chapter-Heading" id="toc_marker-2">ಪರಿಚಯ</p>
<p class="Text">ಭಾರತದಲ್ಲಿ ಇಂದು ಬಾಲಕರಿಗೆ ಪ್ರಾಪ್ತವಾಗುತ್ತಿರುವ ಶಿಕ್ಷಣವು ಭಾರತೀಯ ಸಂಸ್ಕೃತಿಗೆ ಘಾತಕವಾಗಿಯೇ ಇರುವುದಲ್ಲದೆ ಆ ಬಾಲಕರಿಗೆ ಅತ್ಯಂತ ಹಾನಿಕರವೂ ಮತ್ತು ಅವರುಗಳ ಜೀವನವು ಸಂಯಮವಿಲ್ಲದ, ರೋಗಗ್ರಸ್ತ, ದುಃಖಿತವಾಗಿಸಿ ಕೊನೆಯಲ್ಲಿ ಮಾನವ ಜೀವನದ ಪರಮ ಲಕ್ಷ್ಯವಾದ ಭಗವತ್ಪ್ರಾಪ್ತಿಯಿಂದ ವಂಚಿತಗೊಳಿಸುವುದಾಗಿದೆ. ಅಕಾಂಶ ಬುದ್ಧಿವಂತ ಸಜ್ಜನರು ಬಹಳ ವಿಚಾರ-ವಿನಿಮಯ ಮಾಡಿದ ನಂತರ ನಮ್ಮ ವರ್ತಮಾನ ಶಿಕ್ಷಣ ಪ್ರಣಾಳಿಯು ನಮ್ಮ ಬಾಲಕರಿಗೆ ಸರ್ವಥಾ ಉಪಯೋಗವಿಲ್ಲವೆಂಬ ನಿರ್ಣಯಕ್ಕೆ ಬಂದಿದ್ದಾರೆ. ತ್ರಿಕಾಲಜ್ಞರಾದ ಋಷಿ-ಮುನಿಗಳ ಅನುಭವವು ಎಲ್ಲ ಪ್ರಕಾರದಿಂದಲೂ ಈ ಲೋಕ ಮತ್ತು ಪರಲೋಕದಲ್ಲಿ ಶ್ರೇಯಸ್ಕರವಾಗಿತ್ತು. ಆದರೆ ಇಂದು ನಾವು ಅವರ ಅನುಭವದ ಲಾಭದಿಂದ ವಂಚಿತರಾಗುತ್ತಿದ್ದೇವೆ; ಏಕೆಂದರೆ, ಆ ಮಹಾನುಭಾವರ ಶಿಕ್ಷಣವು ಶಾಸ್ತ್ರಗಳಲ್ಲಿದೆ. ಬೇರೆ ಪ್ರಕಾರದ ವ್ಯರ್ಥವಾದ ಕಾರ್ಯಗಳಲ್ಲಿ ಸಮಯ ಕಳೆಯುವುದರ ಕಾರಣ ಸಮಯಾಭಾವದಿಂದ ಮತ್ತು ಶ್ರದ್ಧೆ, ಭಕ್ತಿ, ಅಭಿರುಚಿಗಳ ಕೊರತೆಯಿಂದ ನಾವುಗಳು ಶಾಸ್ತ್ರವನ್ನು ಓದುವುದಿಲ್ಲವಾದ್ದರಿಂದ ಅವುಗಳಿಂದ ಅನಭಿಜ್ಞರಾಗಿದ್ದೇವೆ. ನಮ್ಮ ಮಕ್ಕಳಂತೂ ಈ ಜ್ಞಾನದಿಂದ ಪ್ರಾಯಶಃ ಸರ್ವಥಾ ಶೂನ್ಯರಾಗಿದ್ದಾರೆ ಮತ್ತು ಆಗುತ್ತಿದ್ದಾರೆ. ಅದಕ್ಕಾಗಿ ಭಾರತೀಯ ಸಂಸ್ಕೃತಿಯ ಬಗ್ಗೆ ಶ್ರದ್ಧಾವಂತರಾದ ಹಾಗೂ ಬಾಲಕರ ನಿಜವಾದ ಶುಭವನ್ನು ಬಯಸುವವರು ಬಾಲಕ-ಬಾಲಕಿಯರಲ್ಲಿ ವರ್ಣಾಶ್ರಮ ಧರ್ಮ, ದೇವರ-ಭಕ್ತಿ, ತಂದೆ-ತಾಯಿಯರ ಸೇವೆ, ದೇವರ ಪೂಜೆ, ಶ್ರಾದ್ಧ, ಏಕಪತ್ನೀವ್ರತ, ಸತೀತ್ವ ಮುಂತಾದವುಗಳಲ್ಲಿ ಶ್ರದ್ಧೆಯುಂಟಾಗುವಂತಹ ಶಿಕ್ಷಣ ಪದ್ಧತಿಯನ್ನು ರೂಪಿಸುವ ಪ್ರಯತ್ನ ಮಾಡಬೇಕು. ಯಾವ ಪಾಲಕರು ತಾವು ಸ್ವತಃ ಸದ್ಗುಣ-ಸದಾಚಾರಗಳನ್ನು ಪಾಲಿಸುವುದಿಲ್ಲವೋ, ಅವರ ಪ್ರಭಾವ ಮಕ್ಕಳ ಮೇಲೆ ಉಂಟಾಗಲಾರದು. </p>
<p class="Text">ಇಂತಹ ಉತ್ತಮ ಶಿಕ್ಷಣಕ್ಕಾಗಿ ಗೀತೆ, ಭಾಗವತ, ರಾಮಚರಿತಮಾನಸ, ವಾಲ್ಮೀಕಿ ಮತ್ತು ಅಧ್ಯಾತ್ಮ ರಾಮಾಯಣ, ಮಹಾಭಾರತ, ಜೈಮಿನೀಯ ಅಶ್ವಮೇಧ, ಪದ್ಮಪುರಾಣ, ಮನುಸ್ಮೃತಿ ಮುಂತಾದ ಧರ್ಮಗ್ರಂಥಗಳನ್ನು ಸ್ವಯಂ ಅಧ್ಯಯನ ಮಾಡಬೇಕು ಮತ್ತು ಬಾಲಕ-ಬಾಲಕಿಯರಿಂದ ಮಾಡಿಸಬೇಕು. ಪ್ರತಿದಿನ ತಮ್ಮ ಮನೆಗಳಲ್ಲಿ ಒಂದು ಘಂಟೆ ಅಥವಾ ಅರ್ಧ ಘಂಟೆ ಕಾಲವಾದರೂ ಎಲ್ಲರೂ ಕೂಡಿ ಈ ಗ್ರಂಥಗಳನ್ನು ಕ್ರಮವಾಗಿ ಅಧ್ಯಯನ ಮಾಡಿದರೆ ಬಾಲಕರಿಗೆ ಮನೆಯಲ್ಲಿದ್ದುಕೊಂಡೇ ಶಾಸ್ತ್ರಜ್ಞಾನವಾಗಬಲ್ಲದು. ಈ ಪ್ರಕಾರವಾದ ಅಭ್ಯಾಸದಿಂದ ಋಷಿ-ಮುನಿಗಳು, ಮಹಾತ್ಮರು, ಶಾಸ್ತ್ರ, ದೇವರು ಮತ್ತು ಪರಲೋಕದಲ್ಲಿ ಶ್ರದ್ಧೆ, ವಿಶ್ವಾಸ ಹೆಚ್ಚಿ ಬಾಲಕರುಗಳ ಉತ್ಥಾನವು ಸ್ವಾಭಾವಿಕವಾಗಿಯೇ ಆಗಬಲ್ಲದು ಮತ್ತು ಅವರುಗಳು ಆದರ್ಶಪ್ರಾಯರಾಗಬಲ್ಲರು. ಬಾಲಕರ ಉನ್ನತಿಯಿಂದಲೇ ಕುಟುಂಬ, ಜಾತಿ, ದೇಶ ಮತ್ತು ರಾಷ್ಟ್ರ ಹಾಗೂ ಮುಂದಿನ ಪೀಳಿಗೆಗಳ ಉನ್ನತಿಯಾಗಬಲ್ಲದು. ಆದುದರಿಂದ ಬಾಲಕರ ಶಿಕ್ಷಣ ಮತ್ತು ಚರಿತ್ರ ವಿಕಾಸಕ್ಕೆ ಪಾಲಕರು ವಿಶೇಷವಾದ ಗಮನ ಕೊಡಬೇಕು.</p>
<p class="Text para-style-override-3">ಈಗಿನ ಶಿಕ್ಷಣ-ಸಂಸ್ಥೆಗಳಲ್ಲಿ ಬಾಲಕರಿಗೆ ದೇವರ-ಭಕ್ತಿ ಮತ್ತು ಧರ್ಮ ಪಾಲನೆಯ ಶಿಕ್ಷಣ ಕೊಡುವುದಂತೂ ದೂರ ಉಳಿಯಿತು, ಇವುಗಳನ್ನು ಕೆಟ್ಟ ರೀತಿಯಲ್ಲಿ ವಿರೋಧಿಸಲಾಗುತ್ತದೆ. ದೇವರು ಮತ್ತು ಧರ್ಮದ ಪರಿಹಾಸ್ಯ ಮಾಡಲಾಗುತ್ತದೆ ಮತ್ತು ಧರ್ಮವೇ ನಮ್ಮ ಪತನ ಮತ್ತು ಅವನತಿಯ ಕಾರಣವಾಗಿದೆ ಎಂದು ಹೇಳಲಾಗುತ್ತದೆ. ಇದೇ ಅಲ್ಲದೆ ‘ಆರ್ಯರು ಹೊರಗಿನಿಂದ ಭಾರತಕ್ಕೆ ಬಂದಿದ್ದಾರೆ, ನಾಲ್ಕೈದು ಸಾವಿರ ವರ್ಷಗಳ ಹಿಂದಿನ ಇತಿಹಾಸ ದೊರಕುವುದಿಲ್ಲ ಹಾಗೂ ಜಗತ್ತು ಉತ್ತರೋತ್ತರ ಉನ್ನತಿ ಹೊಂದುತ್ತಿದೆ’ ಎಂಬೀ ಪ್ರಕಾರವಾದ ಮಿಥ್ಯಾ-ಸಿದ್ಧಾಂತಗಳನ್ನು ಬಾಲಕರಲ್ಲಿ ತುಂಬಲಾಗುತ್ತದೆ. ಈ ಭಾವಗಳಿಂದಾಗಿ ಧರ್ಮ ಮತ್ತು ದೇವರ ಕುರಿತು ಅನಾಸ್ಥೆಯುಂಟಾಗಿ ಅವರುಗಳ ಘೋರ ಪತನವಾಗುತ್ತಿದೆ. ಆದ್ದರಿಂದ ಅವರಿಗೆ ಧರ್ಮದ ಜ್ಞಾನವಾಗುವುದು ಅಸಂಭವವೋ ಎಂದೆನಿಸುತ್ತಿದೆ. ಇಂದಿನ ಪ್ರಣಾಳಿಗನುಸಾರವಾಗಿ ಮಗುವಿಗೆ ಆರೇಳು ವರ್ಷ ವಯಸ್ಸಾದಾಗ ನಾವು ಅದನ್ನು ಓದುವುದಕ್ಕೆಂದು ಶಾಲೆಗೆ ಕಳುಹಿಸುತ್ತೇವೆ. ಅಲ್ಲಿ ಧರ್ಮಜ್ಞಾನರಹಿತ ಅಪರಿಪಕ್ವಮತಿಗಳಾದ ಹಾಗೂ ಕಾಲೇಜುಗಳಿಂದ ಆಗತಾನೆ ಹೊರಬಿದ್ದಿರುವ, ಪ್ರಾಚೀನತೆಯ ವಿರೋಧಿಗಳಾದ ಹೊಸ ಅಧ್ಯಾಪಕರೊಡನೆ ಉಚ್ಛೃಂಖಲ ವಾತಾವರಣದಲ್ಲಿ ಇದ್ದು, ಅವನಿಗೆ ಸುಮಾರು ಹದಿನಾರು ವರ್ಷಗಳ ವಯಸ್ಸಾದಾಗ ಅವನನ್ನು ಕಾಲೇಜಿಗೆ ಕಳುಹಿಸುತ್ತಾರೆ. ಅವನು ಇಪ್ಪತ್ತು ವರ್ಷ ವಯಸ್ಸಿನ ವೇಳೆಗೆ ಕಷ್ಟದಿಂದ ಪದವಿ ಪಾಸು ಮಾಡಿಕೊಳ್ಳುತ್ತಾನೆ. ಆದರೆ ಅವನು ಬಿ.ಎ ಅಥವಾ ಎಮ್.ಎ ಪಾಸಾಗಿ ಬಂದಾಗ, ತನ್ನ ತಂದೆ-ತಾಯಿಯರನ್ನು ಮೂರ್ಖರೆಂದು ತಿಳಿಯಲು ಪ್ರಾರಂಭಿಸುತ್ತಾನೆ ಮತ್ತು ನಮ್ಮ ಕಳೆದುಳಿದ ಭಾರತೀಯ ಪ್ರಾಚೀನ ಸಂಸ್ಕಾರಗಳನ್ನು ನೋಡಿ ಅವಹೇಳನ ಮಾಡುತ್ತಾನೆ; ಏಕೆಂದರೆ ಸಮಯ ಮತ್ತು ಶ್ರದ್ಧೆಯ ಅಭಾವದ ಕಾರಣ ಋಷಿ-ಮುನಿಗಳ ಭಾರತೀಯ ಸಂಸ್ಕೃತಿಯಿಂದ ಒಡಗೊಂಡ ಗ್ರಂಥಗಳು ಅವನ ಎದುರಿಗೆ ಸುಳಿಯುವುದಿಲ್ಲವಾದ ಕಾರಣ, ಅವನು ಅವುಗಳಿಂದ ಅಪರಿಚಿತನಾಗಿರುತ್ತಾನೆ. ಇಂತಹ ಪರಿಸ್ಥಿತಿಯಲ್ಲಿ ನಮ್ಮ ಬಾಲಕರು ನಮ್ಮ ಪ್ರಾಚೀನ ಅನುಭವಿಗಳಾದ ಋಷಿ-ಮುನಿಗಳ ಆರ್ಯ ಸಂಸ್ಕೃತಿಯ ಲಾಭದಿಂದ ವಂಚಿತರಾಗುವರಲ್ಲವೇ? ಶಿಶುವಿಹಾರಗಳಿಂದ ಹಿಡಿದು ವಿಶ್ವ ವಿದ್ಯಾಲಯಗಳ ಉಚ್ಚ ತರಗತಿಗಳ ವಿದ್ಯಾರ್ಥಿಗಳು ಇಂದು ಧರ್ಮಜ್ಞಾನ ಶೂನ್ಯರಾಗಿ ಕಾಣಿಸುತ್ತಿರುವುದು, ಇಂದಿನ ಶಿಕ್ಷಣದ ದುಷ್ಪರಿಣಾಮವಾಗಿದೆ. ಎಲ್ಲಿಯವರೆಗೆ ಎಂದರೆ ಅವರಲ್ಲಿ ಭಾರತೀಯ ಶಿಷ್ಟಾಚಾರವೂ ಅಭಾವವಾಗುತ್ತಿದೆ. ಇದು ತುಂಬಾ ದುಃಖದಾಯಕ ಸಂಗತಿಯಾಗಿದೆ.<span></span></p>


<p class="Page-Break"> </p>
<p class="Chapter-Heading" id="toc_marker-3">ಪ್ರಾಚೀನ ಭಾರತೀಯ ಶಿಷ್ಟಾಚಾರ ಅಥವಾ ಧರ್ಮದ ಪಾಲನೆಯಿಂದ ಲಾಭ</p>
<p class="Text">ಆರ್ಯ ಸಂಸ್ಕೃತಿ ಅಥವಾ ಭಾರತೀಯ ಸಂಸ್ಕೃತಿ ಎಂದು ಕರೆಯಲ್ಪಡುವ ಭಾರತೀಯ ಶಿಷ್ಟಾಚಾರದ ಪಾಲನೆ ಮಾಡುವುದರಿಂದ ಈ ಲೋಕ ಮತ್ತು ಪರಲೋಕದಲ್ಲಿ ನಮ್ಮ ಶ್ರೇಯಸ್ಸಾಗಬಲ್ಲುದು. ಇದೇ ಧರ್ಮವಾಗಿದೆ. ಶಾಸ್ತ್ರಗಳಲ್ಲಿ ಹೇಳಿದೆ -</p>
<p class="Shlok">ಯತೋಭ್ಯುದಯನಿಃಶ್ರೇಯಸಸಿದ್ಧಿಃ ಸ ಧರ್ಮಃ ।</p>
<p class="TXT-Right">(ವೈಶೇಷಿಕ ದರ್ಶನ ಸೂ. 2) </p>
<p class="Text">‘ಯಾವುದರ ಮೂಲಕ ಅಭ್ಯುದಯ ಮತ್ತು ನಿಃಶ್ರೇಯಸ್ಸಿನ ಸಿದ್ಧಿಯಾಗುತ್ತದೆಯೋ, ಅದು ‘ಧರ್ಮ’ವಾಗಿದೆ.’ ಆದ್ದರಿಂದ ರಾಜಾ ಯುಧಿಷ್ಠಿರನು ಅತಿ ದೊಡ್ಡ ವಿಪತ್ತು ಬಂದೊದಗಿದರೂ ಧರ್ಮವನ್ನು ತ್ಯಜಿಸಲಿಲ್ಲ. ಅದೇ ಪ್ರಕಾರ ನಾವೂ ಕೂಡ ಧರ್ಮವನ್ನು ಎಂದಿಗೂ ತ್ಯಜಿಸಬಾರದು. ಮಹಾಭಾರತದಲ್ಲಿ ಹೇಳಿದೆ - </p>
<p class="Shlok">ನ ಜಾತು ಕಾಮಾನ್ನ ಭಯಾನ್ನ ಲೋಭಾದ್ </p>
<p class="Shlok">ಧರ್ಮಂ ತ್ಯಜೇಜ್ಜೀವಿತಸ್ಯಾಪಿ ಹೇತೋಃ ।</p>
<p class="Shlok">ನಿತ್ಯೋ ಧರ್ಮಃ ಸುಖದುಃಖೇ ತ್ವನಿತ್ಯೇ </p>
<p class="Shlok">ಜೀವೋ ನಿತ್ಯೋ ಹೇತುರಸ್ಯ ತ್ವನಿತ್ಯಃ ॥ </p>
<p class="TXT-Right">(ಸ್ವರ್ಗಾರೋಹಣ 5/63)</p>
<p class="Text">‘ಮನುಷ್ಯನು ಯಾವುದೇ ಸಮಯದಲ್ಲಿ ಕಾಮದಿಂದಾಗಲಿ, ಭಯದಿಂದಾಗಲಿ, ಲೋಭದಿಂದಾಗಲಿ ಮತ್ತು ಜೀವನ-ರಕ್ಷಣೆಗಾಗಿಯೇ ಆಗಲಿ ಧರ್ಮವನ್ನು ತ್ಯಜಿಸಬಾರದು; ಏಕೆಂದರೆ ಧರ್ಮವು ನಿತ್ಯ ಮತ್ತು ಸುಖ-ದುಃಖಗಳು ಅನಿತ್ಯವಾಗಿವೆ ಹಾಗೂ ಜೀವ ನಿತ್ಯನಾಗಿದ್ದಾನೆ ಮತ್ತು ಈ ಜೀವನದ ಕಾರಣ ಅನಿತ್ಯವಾಗಿದೆ.’</p>
<p class="Text">ಧರ್ಮವೇ ಮನುಷ್ಯನ ಜೀವನ - ಪ್ರಾಣ ಮತ್ತು ಇಹಲೋಕ ಹಾಗೂ ಪರಲೋಕದಲ್ಲಿ ಶ್ರೇಯಸ್ಸನ್ನುಂಟು ಮಾಡುವುದಾಗಿದೆ. ಪರಲೋಕದಲ್ಲಾದರೋ ಕೇವಲ ಒಂದು ಧರ್ಮವೇ ಜೊತೆಗೆ ಬರುತ್ತದೆ; ಪತ್ನೀ, ಪುತ್ರರು, ಸಂಬಂಧಿಗಳು ಮುಂತಾದವರು ಯಾರೂ ಸಹ ಅಲ್ಲಿ ಸಂಗಡ ಬರಲಾರರು. ಆದ್ದರಿಂದ ಮನುಷ್ಯ ಮಾತ್ರನು ತನ್ನ ಶ್ರೇಯಸ್ಸಿಗಾಗಿ ನಿತ್ಯ-ನಿರಂತರ ಧರ್ಮವನ್ನು ಗಳಿಸಬೇಕು. ಮೇಲೆ ಹೇಳಲಾದ ಧರ್ಮಪ್ರಾಪ್ತಿಯು ಧರ್ಮವನ್ನು ತಿಳಿದ ಮಹಾಪುರುಷರ ಸಂಗದಿಂದ ಮತ್ತು ಅವರ ಅನುಪಸ್ಥಿತಿಯಲ್ಲಿ ಸತ್-ಶಾಸ್ತ್ರಗಳ ಅಧ್ಯಯನದಿಂದ ಆಗುತ್ತದೆ.</p>
<p class="Text">ತ್ಯಾಗಪೂರ್ವಕ ಧರ್ಮದ ಪಾಲನೆಯಿಂದ ಬೇರೆಯವರ ಮೇಲೆಯೂ ತುಂಬಾ ಒಳ್ಳೆಯ ಪ್ರಭಾವ ಬೀಳುತ್ತದೆ. ಅದರ ಪ್ರಭಾವದಿಂದ ಪಾಪಿ ಪುರಷರೂ ಧರ್ಮಾತ್ಮರಾಗಿಬಿಡುತ್ತಾರೆ. ರಾಜಾ ಯುಧಿಷ್ಠಿರನ ಪ್ರಭಾವವೆಷ್ಟಿತ್ತೆಂದರೆ ಅವನು ವಾಸಿಸುತ್ತಿದ್ದ ದೇಶದಲ್ಲಿ ಧರ್ಮದ ಪ್ರಚಾರ, ಧನಧಾನ್ಯ-ವೃದ್ಧಿ ಮತ್ತು ದುರ್ಭಿಕ್ಷ, ಮಹಾಮಾರಿ ಮುಂತಾದವು ತನ್ನಿಂದ ತಾನೇ ಇಲ್ಲವಾಗುತ್ತಿದ್ದುವು. ಯುಧಿಷ್ಠಿರ ಮಹಾರಾಜನ ಈ ಪ್ರಭಾವವನ್ನು ವಿಸ್ತಾರದಿಂದ ನೋಡಬಯಸುವುದಾದರೆ ಮಹಾಭಾರತದ ವಿರಾಟಪರ್ವದ ಇಪ್ಪತ್ತೆಂಟನೇ ಅಧ್ಯಾಯವನ್ನು ನೋಡಬೇಕು. ಇತರರೊಡನೆ ತ್ಯಾಗಪೂರ್ವಕ ವ್ಯವಹಾರ ಮಾಡುವವರೊಡನೆ ಇತರರೂ ತ್ಯಾಗಪೂರ್ವಕ ವ್ಯವಹಾರ ಮಾಡಬೇಕಾಗುತ್ತದೆ.</p>
<p class="Text">ನಮ್ಮ ತ್ಯಾಗಪೂರ್ಣವಾದ ಪ್ರಾಚೀನ ಧಾರ್ಮಿಕ ಶಿಕ್ಷಣದಿಂದ, ನಮ್ಮ ಆತ್ಮದ ಕಲ್ಯಾಣವಾದರೋ ಆಗಿಯೇ ಆಗುತ್ತದೆ, ಇಹಲೋಕದಲ್ಲಿ ಎಲ್ಲ ಪ್ರಕಾರದಿಂದ ಲಾಭವೇ ಲಾಭವಾಗುತ್ತದೆ, ಆದರೆ ಲೌಕಿಕ ಲಾಭವಾಗದಿದ್ದರೂ ಇಲ್ಲಿನ ಸ್ವಾರ್ಥದ ಹಾನಿಯುಂಟಾದರೂ - ಒಂದು ವೇಳೆ ನಮ್ಮ ಪರಮಾರ್ಥ ಸಿದ್ಧವಾಗುವುದಾದರೆ ಅದು ನಮಗೆ ಮಹಾಲಾಭದ ವಿಷಯವಾಗಿದೆ. ಸರ್ವಸ್ವವು ಕಳೆದುಹೋಗಿ ಪರಮಾರ್ಥ ಸಿದ್ಧಿಯಾಗುವುದಾದರೆ ವಿಚಾರ ಮಾಡದೆ ಸರ್ವಸ್ವ ತ್ಯಾಗ ಮಾಡುವುದು ಉಚಿತವಾದುದು; ಏಕೆಂದರೆ ಮನುಷ್ಯ - ಜೀವನದ ಉದ್ದೇಶವು ಆತ್ಮನ ಕಲ್ಯಾಣವೇ ಹೊರತು ಸಾಂಸಾರಿಕ ಭೋಗ ಭೋಗಿಸುವುದಲ್ಲ. ಆತ್ಮನ ಕಲ್ಯಾಣ ಅಥವಾ ಭಗವತ್ಪ್ರಾಪ್ತಿಯೇ ಧರ್ಮ ಪಾಲನೆಯ ಅಂತಿಮ ಲವಾಗಿದೆ. ಆದುದರಿಂದ ನಮ್ಮ ಬಾಲಕರಲ್ಲಿ ಭಗವತ್ಪ್ರಾಪ್ತಿಗೆ ಕಾರಣವಾದ ಈ ಧರ್ಮಪಾಲನೆಗಾಗಿಯೇ ಪ್ರಾರಂಭದಿಂದಲೇ ಇಂತಹ ಭಾವಗಳು ತುಂಬಬೇಕು. ಪ್ರಾಚೀನ ಋಷ್ಯಾಶ್ರಮಗಳಲ್ಲಿ ಹೀಗೇ ಆಗುತ್ತಿತ್ತು. </p>
<p class="Text">ಮೇಲೆ ಹೇಳಿರುವ ಧರ್ಮವನ್ನು ದೃಷ್ಟಿಯಲ್ಲಿಟ್ಟುಕೊಂಡು ಬಾಲಕರಿಗಾಗಿ ಇಲ್ಲಿ ವಿಶೇಷ ಉಪಯೋಗವಾಗುವ ಕೆಲವು ಮಾತುಗಳು ಬರೆಯಲಾಗುತ್ತಿವೆ. ಮನುಷ್ಯನು ಆಲಸ್ಯ, ಪ್ರಮಾದ, ಭೋಗ, ದುರ್ವ್ಯಸನ, ದುರ್ಗುಣ ಮತ್ತು ದುರಾಚಾರಗಳನ್ನು ವಿಷಕ್ಕೆ ಸಮವೆಂದು ತಿಳಿದು ಅವುಗಳನ್ನು ತ್ಯಾಗ ಮಾಡಬೇಕು. ಸದ್ಗುಣ - ಸದಾಚಾರಗಳ ಆಚರಣೆ, ವಿದ್ಯೆಯ ಅಭ್ಯಾಸ, ಬ್ರಹ್ಮಚರ್ಯದ ಪಾಲನೆ, ಮಾತಾ-ಪಿತೃಗಳು, ಹಿರಿಯರು ಹಾಗೂ ದುಃಖಿ, ಅನಾಥ ಪ್ರಾಣಿಗಳ ಸೇವೆಗಳನ್ನು ಕರ್ತವ್ಯವೆಂದರಿತು ನಿಸ್ವಾರ್ಥ ಭಾವದಿಂದ ಮಾಡಬೇಕು. ದೇವರ ಭಕ್ತಿಯನ್ನು ಅಮೃತಕ್ಕೆ ಸಮಾನವೆಂದರಿತು ಶ್ರದ್ಧಾಪೂರ್ವಕವಾಗಿ ಅದನ್ನು ಮಾಡಬೇಕು. ಒಂದು ವೇಳೆ ಇವುಗಳಲ್ಲಿ ಒಂದನ್ನಾದರೂ ನಿಷ್ಕಾಮಭಾವದಿಂದ ಪಾಲಿಸಿದರೆ ಕಲ್ಯಾಣವಾಗುತ್ತದೆ, ಇನ್ನು ಎಲ್ಲವನ್ನೂ ಪಾಲಿಸುವುದರಿಂದ ಕಲ್ಯಾಣವಾಗುವುದರಲ್ಲಿ ಸಂಶಯವೇ ಇಲ್ಲ ! ಆರು ಘಂಟೆಗಳ ಅವಧಿಗಿಂತ ಹೆಚ್ಚು ಕಾಲ ಮಲಗುವುದು, ಹಗಲು ಮಲಗುವುದು, ಹೊತ್ತು ತಪ್ಪಿ ಮಲಗುವುದು, ಕೆಲಸ ಮಾಡುತ್ತ ಅಥವಾ ಸಾಧನೆ ಮಾಡುತ್ತ ಮಲಗುವುದು, ಕೆಲಸದಲ್ಲಿ ಎಚ್ಚರಿಕೆ ಇಲ್ಲದಿರುವುದು, ಅಲ್ಪ ಸಮಯದಲ್ಲಿ ಮುಗಿಸಬಹುದಾದ ಕೆಲಸಕ್ಕೆ ಹೆಚ್ಚು ಸಮಯ ತೊಡಗಿಸುವುದು, ಅವಶ್ಯಕವಾದ ಕಾರ್ಯಾರಂಭದಲ್ಲಿ ವಿಳಂಬ ಮಾಡುವುದು ಹಾಗೂ ಅಕರ್ಮಣ್ಯತೆಯನ್ನು ತನ್ನದಾಗಿಸಿಕೊಳ್ಳುವುದು ಮುಂತಾದುವೆಲ್ಲ ‘ಆಲಸ್ಯ’ದಲ್ಲಿ ಸೇರಿವೆ. </p>
<p class="Text">ಮನಸ್ಸು, ಮಾತು, ಶರೀರದ ಮೂಲಕ ಮಾಡಲು ಯೋಗ್ಯವಲ್ಲದ್ದನ್ನು ಮಾಡಲು ವ್ಯರ್ಥ ಪ್ರಯತ್ನಿಸುವುದು, ಹಾಗೂ ಮಾಡಲು ಯೋಗ್ಯವಾದ ಕಾರ್ಯದ ಅವಹೇಳನ ಮಾಡುವುದು ‘ಪ್ರಮಾದ’ ವಾಗಿದೆ. </p>
<p class="Text">ಐಷಾರಾಮ, ರುಚಿ-ಶೋಕಿ, ಫ್ಯಾಷನ್-ವಿಲಾಸ, ಮಾದಕ ವಸ್ತುಗಳ ಸೇವನೆ, ಅತ್ತರ್-ಗುಲಾಬಿ, ಸೆಂಟ್-ಪೌಡರ್ ಮುಂತಾದವುಗಳನ್ನು ಉಪಯೋಗಿಸುವುದು, ಶೃಂಗಾರ ಮಾಡಿಕೊಳ್ಳುವುದು, ಥಿಯೇಟರ್ನಲ್ಲಿ ಸಿನಿಮಾ ಮುಂತಾದವುವನ್ನು ನೋಡುವುದು, ವಿಲಾಸ ಹಾಗೂ ಪ್ರಮಾದೋತ್ಪಾದಕ ಕ್ಲಬ್ಗಳಿಗೆ ಹೋಗುವುದು ಮುಂತಾದವುಗಳೆಲ್ಲ ‘ಭೋಗ’ವಾಗಿವೆ. </p>
<p class="Text">ಬೀಡಿ, ಸಿಗರೇಟು, ಗಾಂಜಾ, ಭಂಗಿ, ಚರಸ್, ಕೊಕಿನ್, ಅಫೀಮು, ಆಸವ ಮುಂತಾದ ಮಾದಕ ವಸ್ತುಗಳ ಸೇವನೆ, ಪಗಡೆ-ಇಸ್ಪೀಟು ಆಡುವುದು ಮುಂತಾದುವೆಲ್ಲವೂ ‘ದುರ್ವ್ಯಸನ’ ಗಳಾಗಿವೆ. </p>
<p class="Text">ಕಾಮ, ಕ್ರೋಧ, ಲೋಭ, ಮೋಹ, ದಂಭ, ದರ್ಪ, ಅಭಿಮಾನ, ಅಹಂಕಾರ, ಮದ, ಈರ್ಷ್ಯೆ ಮುಂತಾದವು ‘ದುರ್ಗುಣ’ ಗಳಾಗಿವೆ. </p>
<p class="Text">ಹಿಂಸೆ, ಸುಳ್ಳು, ಕಳ್ಳತನ, ವ್ಯಭಿಚಾರ, ಮಾಂಸಭಕ್ಷಣ, ಮದಿರಾಪಾನ, ಜೂಜಾಡುವುದು ಮುಂತಾದವು ‘ದುರಾಚಾರ’ ಗಳಾಗಿವೆ.</p>
<p class="Text">ಸಂಯಮ, ಕ್ಷಮೆ, ದಯೆ, ಶಾಂತಿ, ಸಮತೆ, ಸರಳತೆ, ಸಂತೋಷ, ಜ್ಞಾನ, ವೈರಾಗ್ಯ, ನಿಷ್ಕಾಮತೆ ಮುಂತಾದವು ‘ಸದ್ಗುಣ’ ಗಳಾಗಿವೆ. </p>
<p class="Text">ಯಜ್ಞ, ದಾನ, ತಪಸ್ಸು, ತೀರ್ಥಸ್ನಾನ, ವ್ರತ ಮತ್ತು ಸೇವೆ-ಪೂಜೆ ಮಾಡುವುದು ಹಾಗೂ ಅಹಿಂಸೆ, ಸತ್ಯ, ಬ್ರಹ್ಮಚರ್ಯ ಪಾಲನೆ ಮಾಡುವುದು ಮುಂತಾದವು ‘ಸದಾಚಾರ’ ಗಳಾಗಿವೆ. </p>
<p class="Text">ಇವುಗಳಲ್ಲದೆ ವಿದ್ಯಾಭ್ಯಾಸ, ಬ್ರಹ್ಮಚರ್ಯ ಪಾಲನೆ ಮಾಡುವುದು, ತಂದೆ-ತಾಯಿ, ಹಿರಿಯರ ಸೇವೆ ಹಾಗೂ ದೇವರ ಭಕ್ತಿ ಇವೆಲ್ಲವೂ ಪರಮ ಅವಶ್ಯಕ ಮತ್ತು ಕಲ್ಯಾಣಕಾರಿಗಳಾಗಿವೆ. ಆದ್ದರಿಂದ ಬಾಲಕರು ಮತ್ತು ನವ ಯುವಕರು ನಿಷ್ಕಾಮ ಭಾವದಿಂದ ಮೇಲೆ ತಿಳಿಸಿರುವ ಸಾಧನಗಳ ಮೂಲಕ ತಮ್ಮ ಜೀವನದ ಮಟ್ಟವನ್ನು ಉನ್ನತವಾಗಿಸಿಕೊಳ್ಳಲಿ, ಅದರ ಪತನವನ್ನು ಆಗಗೊಡದಿರಲಿ ಎಂಬುದೇ ನಮ್ಮ ನಿವೇದನೆಯಾಗಿದೆ. ಭಗವಂತನು ಗೀತೆಯಲ್ಲಿ ಹೇಳಿದ್ದಾನೆ - </p>
<p class="Shlok">ಉದ್ಧರೇದಾತ್ಮನಾತ್ಮಾನಂ ನಾತ್ಮಾನಮವಸಾದಯೇತ್ ।</p>
<p class="Shlok">ಆತ್ಮೈವಹ್ಯಾತ್ಮನೋ ಬಂಧುರಾತ್ಮೈವ ರಿಪುರಾತ್ಮನಃ ॥</p>
<p class="Shlok">ಬಂಧುರಾತ್ಮಾತ್ಮನಸ್ತಸ್ಯ ಯೇನಾತ್ಮೆನೈವಾತ್ಮನಾ ಜಿತಃ ।</p>
<p class="Shlok">ಅನಾತ್ಮನಸ್ತು ಶತ್ರುತ್ವೇ ವರ್ತೇತಾತ್ಮೈವ ಶತ್ರುವತ್ ॥ </p>
<p class="TXT-Right"><span class="char-style-override-2">(</span>6/5-6)</p>
<p class="Text">‘ತನ್ನ ಮೂಲಕ ಸಂಸಾರ-ಸಮುದ್ರದಿಂದ ತನ್ನನ್ನು ಉದ್ಧರಿಸಿಕೊಳ್ಳಲಿ ಮತ್ತು ತನ್ನನ್ನು ಅಧೋಗತಿಗೆ ಕೊಂಡೊಯ್ಯದಿರಲಿ; ಏಕೆಂದರೆ ಈ ಮನುಷ್ಯನು ತಾನೇ ತನಗೆ ಮಿತ್ರನಾಗಿದ್ದಾನೆ ಮತ್ತು ತಾನೇ ತನಗೆ ಶತ್ರುವಾಗಿದ್ದಾನೆ. ಯಾವ ಜೀವಾತ್ಮನ ಮೂಲಕ ಮನಸ್ಸು ಮತ್ತು ಇಂದ್ರಿಯಗಳ ಸಹಿತ ಶರೀರವು ಗೆಲ್ಲಲ್ಪಟ್ಟಿದೆಯೋ ಆ ಜೀವಾತ್ಮನಿಗಾದರೋ ಅವನು ತನಗೆ ತಾನೇ ಮಿತ್ರನಾಗಿದ್ದಾನೆ ಮತ್ತು ಯಾರ ಮೂಲಕ ಮನಸ್ಸು ಮತ್ತು ಇಂದ್ರಿಯಗಳ ಸಹಿತ ಶರೀರವು ಗೆಲ್ಲಲ್ಪಟ್ಟಿಲ್ಲವೋ ಅವನು ತನಗೆ ತಾನೇ ಶತ್ರುವಿನಂತೆ ಶತ್ರುತ್ವದಿಂದ ವ್ಯವಹರಿಸುತ್ತಾನೆ’. ಯಾವ ಮನುಷ್ಯನು ತನ್ನ ಮನ-ಇಂದ್ರಿಯಗಳನ್ನು ಗೆಲ್ಲುತ್ತಾನೋ, ಅವನು ತನಗೆ ತಾನೇ ಮಿತ್ರನಾಗುತ್ತಾನೆ ಮತ್ತು ಯಾರು ಗೆಲ್ಲುವುದಿಲ್ಲವೋ, ಅವನು ತನಗೆ ತಾನೇ ಶತ್ರುವಾಗುತ್ತಾನೆ ಎಂಬುದು ಇದರಿಂದ ಸಿದ್ಧವಾಗುತ್ತದೆ; ಏಕೆಂದರೆ ಮನ-ಇಂದ್ರಿಯಗಳ ಮೇಲೆ ವಿಜಯ ಸಾಧಿಸುವ ಪರುಷನೇ ವಿಷಯಗಳಿಂದ ಮನ-ಇಂದ್ರಿಯಗಳನ್ನು ನಿಯಂತ್ರಿಸಿ ದುರ್ಗುಣ-ದುರಾಚಾರಗಳ ತ್ಯಾಗ ಮಾಡಿ ಸದ್ಗುಣ- ಸದಾಚಾರಗಳನ್ನು ಸೇವಿಸಿ ಆತ್ಮ ಕಲ್ಯಾಣ ಮಾಡಿಕೊಳ್ಳಬಲ್ಲನು.</p>
<p class="Text">ಶ್ರುತಿ ಮತ್ತು ಸ್ಮೃತಿಗಳು ಉತ್ತಮವೆಂದು ಹೇಳುವ ಆಚರಣೆಯನ್ನು ಹಾಗೂ ಸತ್ಪುರುಷರು ಆಚರಿಸುವ ಆಚರಣೆಯನ್ನು ಹಾಗೂ ಈ ಆಚರಣೆಗಳು ಒಳ್ಳೆಯದೆಂದು ನಮ್ಮ ಆತ್ಮವೂ ಒಪ್ಪಿಕೊಳ್ಳುವುದು ‘ಧರ್ಮ’ವಾಗಿದೆ. ಶ್ರೀಮನುವು ಹೇಳಿದ್ದಾನೆ - </p>
<p class="Shlok">ವೇದಃ ಸ್ಮೃತಿಃ ಸದಾಚಾರಃ ಸ್ವಸ್ಯ ಚ ಪ್ರಿಯಾಮಾತ್ಮನಃ ।</p>
<p class="Shlok">ಏತಚ್ಚತುರ್ವಿಧಂ ಪ್ರಾಹುಃ ಸಾಕ್ಷಾದ್ ಧರ್ಮಸ್ಯ ಲಕ್ಷಣಮ್ ॥</p>
<p class="TXT-Right"><span class="char-style-override-2">(</span>2/2) </p>
<p class="Text">‘ಶ್ರೇಷ್ಠ ವೇದ, ಸ್ಮೃತಿ, ಸದಾಚಾರ ಮತ್ತು ತನ್ನ ಆತ್ಮನ ರುಚಿಗನುಸಾರ ಪರಿಣಾಮದಲ್ಲಿ ಹಿತಕರವಾದ ಈ ನಾಲ್ಕು ಪ್ರಕಾರಗಳು ಸಾಕ್ಷಾತ್ ಧರ್ಮದ ಲಕ್ಷಣವೆಂದು ಹೇಳುತ್ತಾರೆ’. </p>
<p class="Shlok">ಶ್ರುತಿಸ್ಮೃತ್ಯುದಿತಂ ಧರ್ಮಮನುತಿಷ್ಠನ್ ಹಿ ಮಾನವಃ ।</p>
<p class="Shlok">ಇಹ ಕೀರ್ತಿಮವಾಪ್ನೋತಿ ಪ್ರೇತ್ಯ ಚಾನುತ್ತಮಂ ಸುಖಮ್ ॥ </p>
<p class="TXT-Right"><span class="char-style-override-2">(</span>2/9)</p>
<p class="Text">‘ಯಾವ ಮನುಷ್ಯನು ವೇದ ಮತ್ತು ಸ್ಮೃತಿಯಲ್ಲಿ ಹೇಳಿರುವ ಧರ್ಮವನ್ನು ಪಾಲಿಸುತ್ತಾನೋ, ಅವನು ನಿಸ್ಸಂದೇಹವಾಗಿ ಈ ಪ್ರಪಂಚದಲ್ಲಿ ಕೀರ್ತಿಯನ್ನು ಮತ್ತು ಸತ್ತ ಬಳಿಕ ಪರಮಾತ್ಮ ಪ್ರಾಪ್ತಿರೂಪೀ ಸರ್ವೋತ್ತಮ ಸುಖವನ್ನು ಹೊಂದುತ್ತಾನೆ’. </p>
<p class="Text para-style-override-3">ಆದ್ದರಿಂದ ಯುವಕರಲ್ಲಿ ನನ್ನ ನಿವೇದನೆ ಏನೆಂದರೆ ಈ ದಿನಗಳಲ್ಲಿ ನಮ್ಮ ತೀವ್ರ ಪತನವಾಗುತ್ತಿದೆಯೋ ಅದರಿಂದ ನಮ್ಮನ್ನು ರಕ್ಷಿಸಿಕೊಂಡು ನಮ್ಮ ಆತ್ಮವನ್ನು ಉದ್ಧರಿಸಿಕೊಳ್ಳೋಣ ಹಾಗೂ ಈ ಲೋಕ ಮತ್ತು ಪರಲೋಕದಲ್ಲಿ ನಮ್ಮ ಪರಮ ಕಲ್ಯಾಣವಾಗುವಂತಹ ಆಚರಣೆಯನ್ನು ಮಾಡೋಣ, ಈ ದಿಕ್ಕಿನಲ್ಲಿ ಹೃತ್ಪೂರ್ವಕವಾಗಿ ತೊಡಗುವುದಲ್ಲದೇ ನಮ್ಮ ಭೌತಿಕ ಮತ್ತು ಬೌದ್ಧಿಕ, ವ್ಯಾವಹಾರಿಕ ಮತ್ತು ಸಾಮಾಜಿಕ, ನೈತಿಕ, ಧಾರ್ಮಿಕ ಹಾಗೂ ಆಧ್ಯಾತ್ಮಿಕ ಅಥವಾ ಪಾರಮಾರ್ಥಿಕ ಉನ್ನತಿಯಾಗಲಿ; ಮಾನವ ಜೀವನ ಸಫಲವಾಗಲಿ, ಇಲ್ಲಿ ಅಭ್ಯುದಯ ಪಡೆದು ಕೊನೆಯಲ್ಲಿ ಮುಕ್ತಿಯು ಪ್ರಾಪ್ತವಾಗಲಿ. <span></span></p>


<p class="Page-Break"> </p>
<p class="Chapter-Heading" id="toc_marker-4">ಭೌತಿಕ, ಬೌದ್ಧಿಕ, ವ್ಯಾವಹಾರಿಕ, ಸಾಮಾಜಿಕ, ನೈತಿಕ, ಧಾರ್ಮಿಕ ಮತ್ತು ಆಧ್ಯಾತ್ಮಿಕ ಉನ್ನತಿಯ ಸ್ವರೂಪಗಳು ಮತ್ತು ಅವುಗಳ ಫಲ </p>
<p class="Text">ಯಾವುದರಿಂದ ಶರೀರವು ನಿರೋಗಿಯಾಗಿದೆಯೋ ಹಾಗೂ ಪ್ರಪಂಚದಲ್ಲಿ ಧನ, ಧಾನ್ಯ ಮತ್ತು ಶಿಲ್ಪ-ವಿದ್ಯಾದಿಗಳ ಉನ್ನತಿಯಾಗುತ್ತದೆಯೋ ಇದು ‘ಭೌತಿಕ ಉನ್ನತಿ’ಯಾಗಿದೆ. ಆಕಾಶ, ವಾಯು, ತೇಜ, ಜಲ, ಪೃಥ್ವಿ, ಈ ಐದು ಭೂತಗಳ ಕಾರ್ಯರೂಪವಾದ ಪದಾರ್ಥಗಳಿಗೆ ಸಂಬಂಧಿಸಿದ ಉನ್ನತಿಯನ್ನು ಭೌತಿಕ ಉನ್ನತಿ ಎಂದು ಹೇಳುತ್ತಾರೆ ಎಂಬುದೇ ಅಭಿಪ್ರಾಯವಾಗಿದೆ. ಆದರೆ ಈ ಭೌತಿಕ ಉನ್ನತಿಯು ನಿಷ್ಕಾಮಭಾವದಿಂದ ಅಹಿಂಸೆ, ಸತ್ಯ ಮತ್ತು ಸಮಸ್ತ ಪ್ರಾಣಿಗಳ ಹಿತದ ದೃಷ್ಟಿಯಿಂದ ಮಾಡಿದಾಗಲೇ ಶ್ರೇಯಸ್ಕರವಾಗುತ್ತದೆ; ಇದಕ್ಕೆ ವಿರುದ್ಧವಾಗಿ ‘ಅಣುಬಾಂಬು’ ಮುಂತಾದವುಗಳಿಂದ ಜನತೆಯ ಸಂಹಾರ ಮಾಡುವಂತಹ ಭೌತಿಕ ಉನ್ನತಿಯಾದರೋ ಭಯಾನಕ ಮತ್ತು ಪತನಕಾರಿಯಾಗಿದೆ. ಯಾವುದರಿಂದ ನಮ್ಮ ಲೌಕಿಕ ಮತ್ತು ಪಾರಲೌಕಿಕ ಜ್ಞಾನ ಹೆಚ್ಚುತ್ತದೆಯೋ, ಸದ್ಗುಣ ಮತ್ತು ಸದ್ಭಾವಗಳ ವೃದ್ಧಿಯಾಗುತ್ತದೆಯೋ, ಅನೇಕ ಪ್ರಕಾರವಾದ ಭಾಷೆ, ಲಿಪಿ, ಶ್ರುತಿ-ಸ್ಮೃತಿ, ಇತಿಹಾಸ-ಪುರಾಣಾದಿ ಶಾಸ್ತ್ರಗಳ, ಹಾಗೂ ವ್ಯಾಕರಣ, ಛಂದಸ್ಸು, ಜ್ಯೋತಿಷ್ಯ, ಕಲ್ಪ, ನಿರುಕ್ತ, ಶಿಕ್ಷಾ, ಗಣಿತ, ನೀತಿ, ದೇವವಿದ್ಯೆ, ಬ್ರಹ್ಮವಿದ್ಯೆ, ನಿಧಿವಿದ್ಯೆ, ನಕ್ಷತ್ರವಿದ್ಯೆ, ಸರ್ಪವಿದ್ಯೆ, ಸಂಗೀತ, ಲಲಿತಕಲೆ ಮುಂತಾದ ವಿದ್ಯೆಗಳ ಜ್ಞಾನವಾಗುವುದೋ ಹಾಗೂ ನಮ್ಮ ಬುದ್ಧಿಸೂಕ್ಷ್ಮವೂ, ತೀಕ್ಷ್ಣವೂ, ಶುದ್ಧ ಮತ್ತು ಸ್ಥಿರವಾಗುತ್ತದೋ, ಅದರ ಹೆಸರು ಬೌದ್ಧಿಕ ಉನ್ನತಿಯಾಗಿದೆ; ಆದರೆ ಈ ಬೌದ್ಧಿಕ ಉನ್ನತಿಯು, ರಾಗ-ದ್ವೇಷಾದಿ ದೋಷಗಳಿಂದ ರಹಿತವಾಗಿ, ಕ್ಷಮೆ, ದಯೆ, ಉದಾರತೆ, ಜ್ಞಾನ, ವಿವೇಕ, ವೈರಾಗ್ಯ, ಭಕ್ತಿ ಮೊದಲಾದ ಗುಣಗಳಿಂದ ಯುಕ್ತವಾಗಿದ್ದರೆ ಈ ಲೋಕ ಮತ್ತು ಪರಲೋಕದಲ್ಲಿ ಶ್ರೇಯಸ್ಕರವಾಗುತ್ತದೆ. ಇದಕ್ಕೆ ವಿರುದ್ಧವಾಗಿ ಪ್ರಪಂಚವನ್ನು ನಾಶ ಪಡಿಸಲು ಬುದ್ಧಿಯು ತೊಡಗಿದರೆ ಹಾನಿ ಮತ್ತು ಪತನಕ್ಕೆ ಕಾರಣವಾಗಿದೆ.</p>
<p class="Text">ಕುಶಲತೆಯಿಂದ ದೇಶ ವಿದೇಶಗಳಲ್ಲಿ ವ್ಯವಸಾಯ ಬುದ್ಧಿಯಿಂದ ಪದಾರ್ಥಗಳ ಉತ್ಪಾದನೆ, ನಿರ್ಮಾಣ, ಆದಾನ-ಪ್ರದಾನ ಮತ್ತು ಕ್ರಯ-ವಿಕ್ರಯ ಹಾಗೂ ಕಲಾ-ಕೌಶಲ್ಯದ ಉನ್ನತಿ ಮತ್ತು ವೃದ್ಧಿ ಮಾಡುವುದು ಹಾಗೂ ಪ್ರತಿಯೊಂದು ವ್ಯಕ್ತಿಯ ಜೊತೆಗೆ ಕುಶಲತೆ ಮತ್ತು ಸಭ್ಯತೆಯಿಂದ ವ್ಯವಹಾರ ಮಾಡುವುದೇ ಮುಂತಾದವುಗಳು ವ್ಯಾವಹಾರಿಕ ಉನ್ನತಿಯಾಗಿದೆ. <br/>ಈ ‘ವ್ಯಾವಹಾರಿಕ ಉನ್ನತಿ’ಯು ಸುಳ್ಳು, ಕಪಟ, ಕಳ್ಳತನ, ಮೋಸ ಮತ್ತು ಸ್ವಾರ್ಥವಿಲ್ಲದ ಸತ್ಯ, ಸಮತೆ, ಸಂತೋಷ, ಸಂಯಮ ಮುಂತಾದ ಗುಣಗಳಿಂದ ಕೂಡಿದಾಗ ಮುಕ್ತಿಯನ್ನು ಕೊಡುವಂತಹುದಾಗುತ್ತದೆ. ಇದಕ್ಕೆ ವಿಪರೀತವಾಗಿ ಇಂದಿನ ವ್ಯಾಪಾರದಂತೆ ಅನ್ಯಾಯಪೂರ್ಣವಾದಲ್ಲಿ ದೇಶಕ್ಕೆ ಮತ್ತು ರಾಷ್ಟ್ರಕ್ಕೆ ಹಾನಿಕಾರಕ ಹಾಗೂ ಆತ್ಮದ ಪತನ ಮಾಡುವಂತಹುದಾಗಿದೆ. </p>
<p class="Text">ಈ ದಿನಗಳಲ್ಲಿ ಜಾತಿ ಮತ್ತು ಸಮಾಜದಲ್ಲಿ ಹರಡಿಕೊಂಡಿರುವ ವರದಕ್ಷಿಣೆ ತೆಗೆದುಕೊಳ್ಳುವುದು, ಮುಂತಾದ ಕೆಟ್ಟ ರೀತಿಗಳು ಹಾಗೂ ವಿವಾಹ ಮತ್ತು ಅನ್ಯಾನ್ಯ ಪ್ರಸಂಗಗಳಲ್ಲಿ ಧನವನ್ನು ಹೇರಳವಾಗಿ ಖರ್ಚು ಮಾಡುವುದು ಮೊದಲಾದ ದುಂದುಗಾರಿಕೆ ಖರ್ಚುಗಳನ್ನು ಅಪಾಯಕಾರಿಯೆಂದು ತಿಳಿದು ಅವುಗಳನ್ನು ಸುಧಾರಿಸುವುದು ಹಾಗೂ ದೇಶ, ಜಾತಿ ಮತ್ತು ಸಮಾಜದ ಏಳಿಗೆ ಮತ್ತು ಹಿತ ಸಾಧಿಸುವುದು ‘ಸಾಮಾಜಿಕ ಉನ್ನತಿ’ಯಾಗಿದೆ.</p>
<p class="Text">ರೈಲಿನಲ್ಲಿ ಪ್ರಯಾಣ ಮಾಡುವ ಸಮಯದಲ್ಲಿ ತನ್ನ ಬೋಗಿಯೊಳಗೆ ಜಾಗವಿದ್ದರೂ ಇತರರನ್ನು ಪ್ರವೇಶ ಮಾಡಲು ಬಿಡದಿರುವುದು, ಕೆಳದರ್ಜೆಯ ಟಿಕೆಟ್ ಪಡೆದು ಮೇಲ್ದರ್ಜೆಯ ಬೋಗಿಯಲ್ಲಿ ಕುಳಿತು ಪ್ರಯಾಣ ಮಾಡುವುದು, ಟಿಕೆಟಿಗೆ ಗೊತ್ತುಪಡಿಸಿರುವ ಪರಿಮಾಣಕ್ಕಿಂತ ಹೆಚ್ಚು ಭಾರವನ್ನು ಬಾಡಿಗೆ ಕೊಡದೆ ತೆಗೆದುಕೊಂಡು ಹೋಗುವುದು, ಅಕಾರಿ ಅಥವಾ ಪಂಚ (ನ್ಯಾಯ ಮಾಡುವವ) ನಾಗಿ ಪಕ್ಷಪಾತ ಮಾಡುವುದು, ವ್ಯಾಪಾರದಲ್ಲಿ ಸುಳ್ಳು, ಕಪಟ, ಕಳ್ಳತನ, ಮೋಸ ಮಾಡುವುದು ಮತ್ತು ಸುಳ್ಳು ಲೆಕ್ಕ-ಪತ್ರವಿಡುವುದು, ಸರ್ಕಾರದ ಮತ್ತು ರೈಲ್ವೇ ಕರ್ಮಚಾರಿಗಳೊಡನೆ ಸೇರಿಕೊಂಡು ಕಳವು ಮಾಡುವುದು, ಲಂಚಾದಿಗಳನ್ನು ಪಡೆದು ಕಳ್ಳತನ ಹಾಗೂ ಅನೈತಿಕ ಕಾರ್ಯಗಳಿಗೆ ಸಹಾಯ ಮಾಡುವುದು ಮುಂತಾದವು ‘ನೈತಿಕ ಪತನ’ವಾಗಿದೆ. </p>
<p class="Text">ಸುಳ್ಳು, ಕಪಟ, ಕಳ್ಳತನ, ಅಪ್ರಾಮಾಣಿಕತೆ, ಮದ್ಯಪಾನ, ಮಾಂಸಭಕ್ಷಣ, ಜೂಜು ಮತ್ತು ಹಿಂಸೆ ಮೊದಲಾದ ಶಾಸ್ತ್ರನಿಷಿದ್ಧವಾದ ದೋಷಗಳಿಂದ ರಹಿತನಾಗಿ ಯಜ್ಞ, ದಾನ, ತಪ, ಸೇವೆ, ಪೂಜೆ, ತೀರ್ಥಸ್ನಾನ, ವ್ರತ, ಪರೋಪಕಾರ, ಶೌಚಾಚಾರ, ಸದಾಚಾರ ಮುಂತಾದ ಶಾಸ್ತ್ರಾನುಕೂಲ ಧರ್ಮವನ್ನು ಶ್ರದ್ಧಾಪೂರ್ವಕವಾಗಿ ಪಾಲಿಸುವುದು ‘ಧಾರ್ಮಿಕ ಉನ್ನತಿ’ಯಾಗಿದೆ. ಈ ಧಾರ್ಮಿಕ ಉನ್ನತಿಯು ಒಂದು ವೇಳೆ ನಿಷ್ಕಾಮ ಭಾವದಿಂದ ಅಥವಾ ಭಗವತ್ಪ್ರೀತ್ಯರ್ಥ ಅಥವಾ ಭಗವತ್ ಪ್ರಾಪ್ತಿಗಾಗಿ ಆಚರಣೆ ಮಾಡಿದರೆ ಈ ಲೋಕ ಮತ್ತು ಪರಲೋಕದಲ್ಲಿ ಶ್ರೇಯಸ್ಸನ್ನುಂಟು ಮಾಡುವುದಾಗಿದೆ ಹಾಗೂ ಒಂದು ವೇಳೆ ಸಕಾಮಭಾವದಿಂದ ಮಾಡಿದರೂ ಈ ಲೋಕ ಮತ್ತು ಪರಲೋಕದ ಕಾಮನೆಗಳನ್ನು ಪೂರ್ತಿಗೊಳಿಸುವುದಾಗಿದೆ. </p>
<p class="Text">ಆತ್ಮ ಮತ್ತು ಪರಮಾತ್ಮನ ಯಥಾರ್ಥ ಜ್ಞಾನವಾಗುವುದಕ್ಕೆ ಸತ್ಸಂಗ ಮತ್ತು ಸ್ವಾಧ್ಯಾಯ ಮಾಡುವುದು, ವಿವೇಕ-ವೈರಾಗ್ಯ ಪೂರ್ವಕವಾಗಿ ಸಾಂಸಾರಿಕ ವಿಷಯ ಭೋಗಗಳಿಂದ ಮನಸ್ಸು ಮತ್ತು ಇಂದ್ರಿಯಗಳನ್ನು ಸಂಯಮಗೊಳಿಸುವುದು, ನಿಷ್ಕಾಮ ಭಾವದಿಂದ ನಿತ್ಯ-ನಿರಂತರ ಭಗವಂತನ ನಾಮ-ಜಪ ಮತ್ತು ಸ್ವರೂಪ-ಧ್ಯಾನ ಮಾಡುವುದು, ಸಖ್ಯ, ದಾಸ್ಯ ಮೊದಲಾದ ಭಾವಗಳಿಂದ ಭಗವಂತನ ಉಪಾಸನೆ ಮಾಡುವುದು, ಭಗವಂತನನ್ನು ಪೂಜಿಸುವುದು, ಅವನಿಗೆ ನಮಸ್ಕಾರ ಮಾಡುವುದು, ಅವನನ್ನು ಸ್ತುತಿಸುವುದು, ಪ್ರಾರ್ಥಿಸುವುದು, ಕಥಾ-ಕೀರ್ತನೆ ಮಾಡುವುದು, ಯಮ, ನಿಯಮ, ಆಸನ, ಪ್ರಾಣಾಯಾಮ, ಪ್ರತ್ಯಾಹಾರ, ಧಾರಣಾ, ಧ್ಯಾನ, ಸಮಾಧಿರೂಪೀ ಅಷ್ಟಾಂಗಯೋಗದ ಮೂಲಕ ಹಾಗೂ ಅದ್ವೈತ ಸಿದ್ಧಾಂತಕ್ಕನುಸಾರವಾಗಿ ಬ್ರಹ್ಮನನ್ನು ಯಥಾರ್ಥವಾಗಿ ತಿಳಿಯುವ ಸಾಧನೆ ಮಾಡುವುದು ಮುಂತಾದುವೆಲ್ಲ ‘ಆಧ್ಯಾತ್ಮಿಕ ಉನ್ನತಿ’ಯ ಕಾರಣವಾಗಿದೆ. ಆದ್ದರಿಂದ ಈ ಸಾಧನಗಳಲ್ಲಿನ ಯಾವುದಾದರೂ ಸಾಧನೆಯನ್ನು ಪರಮಾತ್ಮನ ಪ್ರಾಪ್ತಿಯ ಉದ್ದೇಶದಿಂದ ಮಾಡುವುದು ‘ಆಧ್ಯಾತ್ಮಿಕ ಉನ್ನತಿ’ಯಾಗಿದೆ. </p>
<p class="Basic-Paragraph para-style-override-4"><span class="char-style-override-3" xml:lang="en-US"> </span></p>


<p class="Page-Break"> </p>
<p class="Chapter-Heading" id="toc_marker-5">ಉನ್ನತಿಯ ಸಾಧನೆ</p>
<p class="Text">ಎಲ್ಲ ಪ್ರಕಾರದಿಂದ ಅತಿ ಹೆಚ್ಚು ಬಾಲಕರ ಉನ್ನತಿ ಯಾವ ಪ್ರಕಾರದಿಂದ ಆಗುವುದೆಂಬ ವಿಷಯವಾಗಿ ಈಗ ವಿಚಾರ ಮಾಡೋಣ. ಬಾಲ್ಯಾವಸ್ಥೆಯಲ್ಲಿರುವವರಾದರೋ ಬಾಲಕರೇ ಆಗಿದ್ದಾರೆ; ಆದರೆ ಯಾರ ತಂದೆ-ತಾಯಿಯರು ಇನ್ನೂ ಜೀವಿಸಿದ್ದಾರೆಯೋ, ಅವರ ವಯಸ್ಸು ಹೆಚ್ಚಾಗಿದ್ದರೂ ತಂದೆ-ತಾಯಿಯರ ಸಮಕ್ಷಮದಲ್ಲಿ ಅವರೂ ಬಾಲಕರ ಸಮಾನರೇ ಆಗಿದ್ದಾರೆ. ಯಾರಿಗೆ ಕರ್ತವ್ಯ-ಅಕರ್ತವ್ಯ ಜ್ಞಾನವಿಲ್ಲವೋ, ಅವರೂ ಸಹ ಬಾಲಕರ ಸಮಾನರಾಗಿಯೇ ಇದ್ದಾರೆ. ಮೊಟ್ಟ ಮೊದಲು ಬಾಲಕರು ತಮ್ಮ ದಿನಚರ್ಯೆಯನ್ನು ಹೇಗೆ ರೂಪಿಸಿಕೊಳ್ಳಬೇಕೆಂಬುದನ್ನು ವಿಚಾರ ಮಾಡೋಣ.</p>
<p class="Text">ಕಡೆಯ ಪಕ್ಷ ಸೂರ್ಯೋದಯಕ್ಕೆ ಒಂದು ಘಂಟೆ ಮುಂಚೆ ಏಳಬೇಕು ಮತ್ತು ಏಳುತ್ತಲೇ ಭಗವಂತನ ನಾಮ-ರೂಪದ ಸ್ಮರಣೆ ಹಾಗೂ, ಅವನಿಗೆ ನಮಸ್ಕಾರ ಮಾಡಬೇಕು. ನಂತರ - </p>
<p class="Shlok">ತ್ವಮೇವ ಮಾತಾ ಚ ಪಿತಾ ತ್ವಮೇವ </p>
<p class="Shlok">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Shlok">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ </p>
<p class="Shlok">ತ್ವಮೇವ ಸರ್ವಂ ಮಮ ದೇವದೇವ ॥ </p>
<p class="Text">‘ನೀನೇ ತಾಯಿ ಮತ್ತು ನೀನೇ ತಂದೆಯಾಗಿರುವೆ, ನೀನೇ ಬಂಧು ಮತ್ತು ನೀನೇ ಮಿತ್ರನಾಗಿರುವೆ. ನೀನೇ ವಿದ್ಯೆ ನೀನೇ ಧನವು. ಹೇ! ದೇವತೆಗಳ ದೇವನೇ! ನನಗಾದರೋ ಸರ್ವಸ್ವವೂ ನೀನೇ ಆಗಿದ್ದೀಯೆ’. </p>
<p class="Text">ಈ ಪ್ರಕಾರ ಸ್ತುತಿ ಮಾಡಿ ಭಗವಂತನಲ್ಲಿ ಪರಮಶ್ರದ್ಧೆ ಮತ್ತು ಅನನ್ಯ ಭಕ್ತಿ ಇರಲಿ ಹಾಗೂ ಭಗವಂತನ ನಾಮ ಮತ್ತು ಸ್ವರೂಪದ ಸ್ಮೃತಿ ನಿತ್ಯನಿರಂತರವಾಗಿರಲಿ - ಅದಕ್ಕಾಗಿ ಭಗವಂತನನ್ನು ಹೃದಯ ಬಿಚ್ಚಿ ಪ್ರಾರ್ಥಿಸಬೇಕು. ಇದಾದ ಬಳಿಕ, ಭೂಮಿ ತಾಯಿಗೆ ನಮಸ್ಕರಿಸಿ ಶಾಸ್ತ್ರವಿಧಿಗನುಸಾರವಾಗಿ ಶೌಚ-ಸ್ನಾನ ಮಾಡಬೇಕು.</p>
<p class="Text">ಮಲತ್ಯಾಗ ಮಾಡಿ ಮೂರು ಬಾರಿ ಮೃತ್ತಿಕೆ ಮತ್ತು ನೀರಿನಿಂದ ಗುದಪ್ರದೇಶವನ್ನು ತೊಳೆಯಬೇಕು, ನಂತರ ದುರ್ಗಂಧ ಮತ್ತು ಜಿಡ್ಡು ಇರುವವರೆಗೆ ಕೇವಲ ನೀರಿನಿಂದ ತೊಳೆಯಬೇಕು. ಮಲ ಅಥವಾ ಮೂತ್ರ ವಿಸರ್ಜನೆ ಮಾಡಿದ ನಂತರ ಉಪಸ್ಥವನ್ನೂ ನೀರಿನಿಂದ ತೊಳೆಯಬೇಕು. ಮಲತ್ಯಾಗದ ನಂತರ ಮೃತ್ತಿಕೆ ಮತ್ತು ಜಲದಿಂದ ಹತ್ತು ಬಾರಿ ಎಡ ಕೈಯನ್ನು ಮತ್ತು ಏಳು ಬಾರಿ ಎರಡೂ ಕೈಗಳನ್ನು ಸೇರಿಸಿ ತೊಳೆಯಬೇಕು. ಮೃತ್ತಿಕೆ ಮತ್ತು ನೀರಿನಿಂದ ಕಾಲುಗಳನ್ನು ಒಂದು ಬಾರಿ ಹಾಗೂ ಪಾತ್ರೆಯನ್ನು ಮೂರು ಬಾರಿ ತೊಳೆಯಬೇಕು. ಕೈ ಕಾಲುಗಳನ್ನು ತೊಳೆದ ನಂತರ ಮುಖದ ಎಲ್ಲ ಛಿದ್ರಗಳನ್ನು ತೊಳೆದು ಹಲ್ಲು ತಿಕ್ಕಿ ಹನ್ನೆರಡು ಬಾರಿ ಕಡಿಮೆಯಿಲ್ಲದಂತೆ ಬಾಯಿ ಮುಕ್ಕಳಿಸಬೇಕು. ಮತ್ತೆ ಸ್ನಾನ ಮಾಡಬೇಕು. </p>
<p class="Text">ಯಜ್ಞೋಪವೀತಧಾರಿಯಾಗಿದ್ದರೆ ಅವನು ಸಂಧ್ಯೋಪಾಸನೆ, ಗಾಯತ್ರೀ ಜಪ, ವೇದಾಧ್ಯಯನ, ತರ್ಪಣ, ಪೂಜೆ, ಹೋಮ ಮುಂತಾದುವನ್ನು ವಿಧಿಪೂರ್ವಕವಾಗಿ ಮಾಡಬೇಕು. ಮನುವು ಹೇಳಿದ್ದಾನೆ- </p>
<p class="Shlok">ನಿತ್ಯಂ ಸ್ನಾತ್ವಾ ಶುಚಿಃ ಕುರ್ಯಾದ್ ದೇವರ್ಷಿಪಿತೃತರ್ಪಣಮ್ ।</p>
<p class="Shlok">ದೇವತಾಭ್ಯರ್ಚನಂ ಚೈವ ಸಮಿದಾಧಾನಮೇವ ಚ ॥</p>
<p class="TXT-Right"><span class="char-style-override-2">(</span>2/176)</p>
<p class="Text">‘ಬ್ರಹ್ಮಚಾರೀ ಬಾಲಕನು ನಿತ್ಯ ಸ್ನಾನ ಮಾಡಿ ಶುದ್ಧವಾಗಿ ದೇವತೆ, ಋಷಿ ಮತ್ತು ಪಿತೃಗಳಿಗೆ ತರ್ಪಣ ಹಾಗೂ ದೇವತೆಗಳ ಪೂಜೆ ಮತ್ತು ಸಮಿತ್ತುಗಳಿಂದ ಪ್ರಜ್ವಲಿತ ಅಗ್ನಿಯಲ್ಲಿ ಹೋಮವನ್ನು ಅವಶ್ಯವಾಗಿ ಮಾಡಬೇಕು’.</p>
<p class="Text">ಕನಿಷ್ಠಪಕ್ಷ ಪ್ರಾತಃಕಾಲ ಮತ್ತು ಸಾಯಂಕಾಲ ವಿಧಿಪೂರ್ವಕವಾಗಿ ಸಂಧ್ಯೋಪಾಸನೆ ಮತ್ತು ಗಾಯತ್ರೀ ಜಪವನ್ನಾದರೂ ಪ್ರತಿ ಯಜ್ಞೋಪವೀತ ಧಾರಿಯಾದ ಬಾಲಕನು ಅಗತ್ಯವಾಗಿ ಮಾಡಬೇಕು. ಮನುವು ಹೇಳಿದ್ದಾನೆ-</p>
<p class="Shlok">ನ ತಿಷ್ಠತಿ ತು ಯಃ ಪೂರ್ವಾಂ ನೋಪಾಸ್ತೇ ಯಶ್ಚ ಪಶ್ಚಿಮಾಮ್ </p>
<p class="Shlok">ಸ ಶೂದ್ರವದ್ ಬಹಿಷ್ಕಾರ್ಯಃ ಸರ್ವಸ್ಮಾದ್ ದ್ವಿಜಕರ್ಮಣಃ ॥</p>
<p class="TXT-Right"><span class="char-style-override-2">(</span>2/103)</p>
<p class="Text">‘ಯಾವ ಮನುಷ್ಯನು ಪ್ರಾತಃ ಸಂಧ್ಯೋಪಾಸನೆಯನ್ನಾಗಲೀ ಅಥವಾ ಸಾಯಂ ಸಂಧ್ಯೋಪಾಸನೆಯನ್ನಾಗಲೀ ಮಾಡುವುದಿಲ್ಲವೋ, ಅವನು ಶೂದ್ರನಿಗೆ ಸಮಾನವಾಗಿ ಸಂಪೂರ್ಣ ದ್ವಿಜ-ಕರ್ಮಗಳಿಂದ ಬೇರೆಯಾಗಿಸಲು ಯೋಗ್ಯನಾಗಿದ್ದಾನೆ’.</p>
<p class="Text">ಶೌಚ-ಸ್ನಾನದಿಂದ ಪವಿತ್ರನಾಗಿಯೇ ಸಂಧ್ಯೋಪಾಸನೆ ಮತ್ತು ಗಾಯತ್ರೀ - ಜಪ ಮಾಡಬೇಕು ; ಏಕೆಂದರೆ ಪವಿತ್ರವಾಗಿ ಮಾಡಲಾದ ಗಾಯತ್ರೀ ಜಪವೇ ಅಧಿಕ ಲಾಭದಾಯಕವಾಗಿರುತ್ತದೆ. ಶಾಸ್ತ್ರಗಳಲ್ಲಿ ಗಾಯತ್ರೀ ಜಪದ ಮಹಿಮೆಯನ್ನು ತುಂಬಾ ಹೇಳಿದೆ - </p>
<p class="Shlok">ಏಕದಕ್ಷರಮೇತಾಂ ಚ ಜಪನ್ ವ್ಯಾಹೃತಿಪೂರ್ವಿಕಾಮ್ ।</p>
<p class="Shlok">ಸಂಧ್ಯಯೋರ್ವೇದವಿದ್ ವಿಪ್ರೋ ವೇದಪುಣ್ಯೇನ ಯುಜ್ಯತೇ ॥</p>
<p class="TXT-Right">(ಮನು-2/78)</p>
<p class="Text">‘ಈ (ಓಂ) ಅಕ್ಷರ ಮತ್ತು ಈ ವ್ಯಾಹೃತಿಗಳ ಸಹಿತ ಗಾಯತ್ರಿಯನ್ನು ಎರಡೂ ಸಂಧ್ಯೆಗಳಲ್ಲಿ ಜಪಿಸುವ ವೇದಜ್ಞ ಬ್ರಾಹ್ಮಣನು ವೇದ-ಪಾಠ ಗೈದ ಪುಣ್ಯ-ಫಲಕ್ಕೆ ಭಾಗಿಯಾಗುತ್ತಾನೆ’.</p>
<p class="Shlok">ಸಹಸ್ರಕೃತ್ವಸ್ತ್ವಭ್ಯಸ್ಯ ಬಹಿರೇತತ್ ತ್ರಿಕಂ ದ್ವಿಜಃ ।</p>
<p class="Shlok">ಮಹತೋಽಪ್ಯೇನಸೋ ಮಾಸಾತ್ ತ್ಯಚೇವಾಹಿರ್ವಿಮುಚ್ಯತೇ ॥</p>
<p class="TXT-Right">(ಮನು - 2/79) </p>
<p class="Text">‘ದ್ವಿಜನು ಈ ಮೂರನ್ನು ಎಂದರೆ ಪ್ರಣವ, ವ್ಯಾಹೃತಿ ಮತ್ತು ಗಾಯತ್ರಿಯ ಜಪವನ್ನು (ಪವಿತ್ರ ಮತ್ತು ಏಕಾಂತಸ್ಥಾನದಲ್ಲಿ) ಸಾವಿರ ಬಾರಿ ಮಾಡಿದರೆ ಒಂದು ತಿಂಗಳಲ್ಲಿ ಹಾವು ಪೊರೆಯಿಂದ ಬಿಡುಗಡೆಯಾದಂತೆ ಅತಿ ಘೋರ ಪಾಪದಿಂದ ಬಿಡುಗಡೆ ಹೊಂದುತ್ತಾನೆ’.</p>
<p class="Text">ಆದ್ದರಿಂದ ನಾವುಗಳು ಏಕಾಂತ ಮತ್ತು ಪವಿತ್ರ ಸ್ಥಳದಲ್ಲಿ ಆಲಸ್ಯ ರಹಿತರಾಗಿ ಶ್ರದ್ಧಾಭಕ್ತಿಪೂರ್ವಕವಾಗಿ ಅರ್ಥ ಮತ್ತು ಭಾವವನ್ನು ತಿಳಿದುಕೊಂಡು ಗಾಯತ್ರಿ ಜಪವನ್ನು ಸಾಧ್ಯವಾದಷ್ಟು ಹೆಚ್ಚು ಮಾಡಬೇಕು. ಒಂದು ವೇಳೆ ನಾವು ಪ್ರತಿದಿನ ಒಂದು ಸಾವಿರ ಗಾಯತ್ರೀ ಜಪವನ್ನು ಆಲಸ್ಯರಹಿತರಾಗಿ ಮೂರು ವರ್ಷಗಳವರೆಗೆ ಶ್ರದ್ಧಾಪ್ರೇಮಪೂರ್ವಕ ನಿಷ್ಕಾಮಭಾವದಿಂದ ಮಾಡಿದರೆ ಎಲ್ಲ ಪಾಪಗಳ ನಾಶವಾಗಿ ನಿಶ್ಚಯವಾಗಿ ನಮ್ಮ ಶ್ರೇಯಸ್ಸಾಗುತ್ತದೆ. ಮನು ಮಹಾರಾಜರು ಹೇಳುತ್ತಾರೆ - </p>
<p class="Shlok">ಯೋಧಿತೇಽಹನ್ಯಹನ್ಯೇತಾಸ್ತ್ರೀಣಿ ವರ್ಷಾಣ್ಯತಂದ್ರಿತಃ ।</p>
<p class="Shlok">ಸ ಬ್ರಹ್ಮ ಪರಮಭ್ಯೇತಿ ವಾಯುಭೂತಃ ಖಮೂರ್ತಿಮಾನ್ ॥ </p>
<p class="TXT-Right"><span class="char-style-override-2">(</span>2/82)</p>
<p class="Text">‘ಯಾವ ಮನುಷ್ಯನು ಆಲಸ್ಯವನ್ನು ಬಿಟ್ಟು ಪ್ರತಿದಿನ ಮೂರು ವರ್ಷಗಳವರೆಗೆ ಪ್ರಣವ ಮತ್ತು ವ್ಯಾಹೃತಿ ಸಹಿತ ಗಾಯತ್ರೀ ಜಪ ಮಾಡುತ್ತಾನೋ, ಅವನು ಮರಣಾನಂತರ ಕ್ರಮವಾಗಿ ವಾಯುರೂಪ ಮತ್ತು ಆಕಾಶರೂಪವಾಗಿ ಪರಬ್ರಹ್ಮನನ್ನು ಪ್ರಾಪ್ತ ಮಾಡಿಕೊಳ್ಳುತ್ತಾನೆ. ಅದಕ್ಕಾಗಿ ಪವಿತ್ರನಾಗಿ ನಿತ್ಯವೂ ನಿಷ್ಕಾಮಭಾವದಿಂದ ಶ್ರದ್ಧಾ-ಪೂರ್ವಕವಾಗಿ ಪರಮಾತ್ಮನ ಪ್ರಾಪ್ತಿಗಾಗಿ ಹೆಚ್ಚೆಚ್ಚು ಗಾಯತ್ರೀ ಜಪವನ್ನು ಮಾಡಬೇಕು. ಹೆಚ್ಚಾಗಿ ಮಾಡಲಾಗದಿದ್ದರೆ ಕನಿಷ್ಠ ಪಕ್ಷ ಪ್ರತಿದಿನ ಒಂದು ಸಾವಿರ ಗಾಯತ್ರೀ ಜಪವನ್ನಾದರೂ ಅವಶ್ಯವಾಗಿ ಮಾಡಬೇಕು. ಪ್ರಾತಃಕಾಲ ನಿಂತುಕೊಂಡು ಮತ್ತು ಸಾಯಂಕಾಲ ಕುಳಿತುಕೊಂಡು ಜಪ ಮಾಡುವುದು ಉತ್ತಮವಾಗಿದೆ ಅಥವಾ ಎರಡೂ ವೇಳೆ ಕುಳಿತುಕೊಂಡೇ ಮಾಡಬಹುದು; ಆದರೆ ತಿರುಗಾಡುತ್ತ ಮಾಡಕೂಡದು. ಅಸ್ವಸ್ಥರಾಗಿದ್ದಾಗ ಸ್ನಾನ ಮಾಡದೆಯೂ ಕೈ ಕಾಲು-ಮುಖ ತೊಳೆದು ವಸ್ತ್ರ ಬದಲಾಯಿಸಿ ಮಾನಸಿಕವಾಗಿ ಸಂಧ್ಯೇ ಮತ್ತು ಗಾಯತ್ರೀ ಜಪ ಮಾಡಬಹುದು. ರೈಲು, ಮೋಟಾರು, ವಿಮಾನ ಮುಂತಾದವುಗಳಲ್ಲಿ ಪ್ರಯಾಣ ಮಾಡುವಾಗಲೂ ಸ್ನಾನ ಮಾಡದೆಯೇ ಮಾನಸಿಕ ಸಂಧ್ಯೇ ಮತ್ತು ಗಾಯತ್ರೀ ಜಪಾದಿಗಳನ್ನು ಸಮಯಕ್ಕೆ ಸರಿಯಾಗಿ ಅವಶ್ಯವಾಗಿ ಮಾಡಬೇಕು. ಗಂತವ್ಯ ಸ್ಥಾನವನ್ನು ತಲುಪಿದ ಮೇಲೆ ಶೌಚ-ಸ್ನಾನಾದಿಗಳನ್ನು ಗೈದು ಪುನಃ ವಿಧಿಪೂರ್ವಕವಾಗಿ ಮಾಡಬೇಕು. ಪ್ರಾತಃಕಾಲ ಸೂರ್ಯೋದಯಕ್ಕೆ ಮೊದಲು ಮತ್ತು ಸಾಯಂಕಾಲ ಸೂರ್ಯಾಸ್ತಕ್ಕೆ ಮೊದಲು ಸಂಧ್ಯಾವಂದನೆ ಮಾಡುವುದು ಸರ್ವೋತ್ತಮ. ಎಲ್ಲಾದರೂ ಆಪತ್ಕಾಲದಲ್ಲಿ ಸಮಯದ ಉಲ್ಲಂಘನೆಯಾಗಿ ಹೋದರೂ ಕರ್ಮದ ಉಲ್ಲಂಘನೆ ಎಂದೂ ಆಗಲೇಬಾರದು. ತನ್ನ ದೈನಿಕ ನಿತ್ಯಕರ್ಮದ ತ್ಯಾಗವಂತೂ ಎಂದಿಗೂ ಯಾವ ಅವಸ್ಥೆಯಲ್ಲಿಯೂ ಮಾಡಲೇಬಾರದು. ಮನುಸ್ಮೃತಿಯಲ್ಲಿ ಹೇಳಿದೆ- </p>
<p class="Shlok">ನೈತ್ಯಕೇ ನಾಸ್ತ್ಯನಧ್ಯಾಯೋ ಬ್ರಹ್ಮಸತ್ರಂ ಹಿ ತತ್ ಸ್ಮೃತಮ್ ॥ </p>
<p class="TXT-Right"><span class="char-style-override-2">(</span>2/109)</p>
<p class="Text">‘ನಿತ್ಯ ಕರ್ಮದಲ್ಲಿ ಅನಧ್ಯಾಯವಿಲ್ಲ; ಏಕೆಂದರೆ ಅದನ್ನು ಬ್ರಹ್ಮಯಜ್ಞವೆಂದು ಹೇಳಿದೆ’.</p>
<p class="Text">ಆದ್ದರಿಂದ ಸ್ನಾನ, ಸಂಧ್ಯೇ, ಗಾಯತ್ರೀಜಪ, ತರ್ಪಣ, ಪೂಜೆ, ಹವನ, ಸ್ವಾಧ್ಯಾಯ ಮೊದಲಾದ ನಿತ್ಯಕರ್ಮಗಳನ್ನು ಯಾವಾಗಲೂ ಯಾವುದೇ ಅವಸ್ಥೆಯಲ್ಲಿಯೂ ಬಿಡಕೂಡದು. ಜನ್ಮ ಮತ್ತು ಮೃತ್ಯುವಿನ ಅಶೌಚ (ಸೂತಕ) ಉಂಟಾದಾಗ ಮಾನಸಿಕವಾಗಿ ಸಂಧ್ಯಾದಿ ನಿತ್ಯಕರ್ಮಗಳನ್ನು ಮಾಡಬೇಕು. ಖಾಯಿಲೆ ಮತ್ತು ಸಂಕಟಾವಸ್ಥೆಯಲ್ಲಿ ಸ್ನಾನ ಮಾಡದಿರುವ ಕಾರಣ ಅಪವಿತ್ರವಾಗಿದ್ದರೂ ಮೇಲೆ ಹೇಳಿದ ನಿತ್ಯಕರ್ಮಗಳನ್ನು ಭಗವಂತನ ಸ್ಮರಣೆ ಮಾಡಿ ಮಾನಸಿಕವಾಗಿ ಮಾಡಬಹುದು; ಏಕೆಂದರೆ ಭಗವಂತನ ಸ್ಮರಣೆ ಮಾಡುವುದರಿಂದ ಮನುಷ್ಯನು ಹೊರಗೊಳಗೆ ಪವಿತ್ರನಾಗಿಬಿಡುತ್ತಾನೆ. ಪದ್ಮಪುರಾಣದಲ್ಲಿ ಹೇಳಿದೆ - </p>
<p class="Shlok">ಅಪವಿತ್ರಃ ಪವಿತ್ರೋ ವಾ ಸರ್ವಾವಸ್ಥಾಂ ಗತೋ ಪಿ ವಾ ।</p>
<p class="Shlok">ಯಃ ಸ್ಮರೇತ್ ಪುಂಡರೀಕಾಕ್ಷಂ ಸ ಬಾಹ್ಯಾಭ್ಯಂತರಃ ಶುಚಿಃ ॥ </p>
<p class="TXT-Right">(ಪಾತಾಳ-80/11)</p>
<p class="Text">‘ಮನುಷ್ಯನು ಅಪವಿತ್ರನಿರಲಿ, ಪವಿತ್ರನಿರಲಿ ಅಥವಾ ಶುದ್ಧ-ಅಶುದ್ಧ ಎಲ್ಲ ಅವಸ್ಥೆಗಳಲ್ಲಿ ಇರಬಾರದೇಕೆ, ಯಾರು ಕಮಲನಯನ ಭಗವಂತನ ಸ್ಮರಣೆ ಮಾಡುತ್ತಾರೆಯೋ ಅವರು ಹೊರಗೊಳಗೆ ಪವಿತ್ರರಾಗುತ್ತಾರೆ’. </p>
<p class="Text">ಒಂದು ವೇಳೆ ಯಾವುದಾದರೂ ಬ್ರಾಹ್ಮಣ, ಕ್ಷತ್ರಿಯ ಮತ್ತು ವೈಶ್ಯ ಬಾಲಕನಿಗೆ ಯಜ್ಞೋಪವೀತ (ಜನಿವಾರ) ಇಲ್ಲವಾದರೆ ಅವನ ಉಪನಯನ-ಸಂಸ್ಕಾರವನ್ನು ಅವಶ್ಯವಾಗಿ ಮಾಡಬೇಕು ; ಏಕೆಂದರೆ ಯಜ್ಞೋಪವೀತವಿಲ್ಲದೆ ಸಂಧ್ಯಾ, ಗಾಯತ್ರೀ, ವೇದ ಮತ್ತು ಹೋಮಾದಿಗಳಿಗೆ ಅಧಿಕಾರವಿರುವುದಿಲ್ಲ. ಉಪನಯನದ ಕಾಲವನ್ನು ಮನುವು ಈ ಪ್ರಕಾರ ತಿಳಿಸಿದ್ದಾನೆ-</p>
<p class="Shlok">ಗರ್ಭಾಷ್ಟಮೇಬ್ದೇ ಕುರ್ವೀತ ಬ್ರಾಹ್ಮಣಸ್ಯೋಪನಾಯನಮ್ ।</p>
<p class="Shlok">ಗರ್ಭಾದೇಕಾದಶೇ ರಾಜ್ಞೋ ಗರ್ಭಾತ್ ತು ದ್ವಾದಶೇ ವಿಶಃ ॥</p>
<p class="TXT-Right"><span class="char-style-override-2">(</span>2/36)</p>
<p class="Text">‘ಬ್ರಾಹ್ಮಣನ ಉಪನಯನ ಗರ್ಭದಿಂದ ಎಂಟನೇ ವರ್ಷದಲ್ಲಿ, ಕ್ಷತ್ರಿಯನದು ಹನ್ನೊಂದನೇ ವರ್ಷದಲ್ಲಿ ಮತ್ತು ವೈಶ್ಯನದು ಹನ್ನೆರಡನೇ ವರ್ಷದಲ್ಲಿ ಮಾಡಬೇಕು’. </p>
<p class="Shlok">ಬ್ರಹ್ಮವರ್ಚಸಕಾಮಸ್ಯ ಕಾರ್ಯಂ ವಿಪ್ರಸ್ಯ ಪಂಚಮೇ ।</p>
<p class="Shlok">ರಾಜ್ಞೊ ಬಲಾರ್ಥಿನಃ ಷಷ್ಠೇ ವೈಶ್ಯಸ್ಯೇಹಾರ್ಥಿನೋಷ್ಟಮೇ ॥</p>
<p class="TXT-Right">(ಮನು-2/37) </p>
<p class="Text">‘ಬ್ರಹ್ಮತೇಜವನ್ನು ಬಯಸುವ ಬ್ರಾಹ್ಮಣನದು ಐದನೆಯ ವರ್ಷದಲ್ಲಿ, ಬಲವನ್ನಿಚ್ಛಿಸುವ ಕ್ಷತ್ರಿಯನದು ಆರನೇ ವರ್ಷದಲ್ಲಿ ಮತ್ತು ಧನವನ್ನು ಬಯಸುವ ವೈಶ್ಯನದು ಎಂಟನೆಯ ವರ್ಷದಲ್ಲಿ ಯಜ್ಞೋಪವೀತ ಧಾರಣೆಯಾಗಬೇಕು’. </p>
<p class="Shlok">ಆಷೋಡಶಾದ್ ಬ್ರಾಹ್ಮಣಸ್ಯ ಸಾವಿತ್ರೀ ನಾತಿವರ್ತತೇ ।</p>
<p class="Shlok">ಆದ್ವಾವಿಂಶತ್ ಕ್ಷತ್ರಬಂಧೋರಾಚತುರ್ವಿಂಶತೇರ್ವಿಶಃ ॥ </p>
<p class="TXT-Right">(ಮನು-2/38)</p>
<p class="Text">‘ಹದಿನಾರು ವರ್ಷಗಳವರೆಗೆ ಬ್ರಾಹ್ಮಣನಿಗೆ, ಇಪ್ಪತ್ತೆರಡು ವರ್ಷಗಳವರೆಗೆ ಕ್ಷತ್ರಿಯನಿಗೆ ಮತ್ತು ಇಪ್ಪತ್ನಾಲ್ಕು ವರ್ಷಗಳವರೆಗೆ ವೈಶ್ಯನಿಗೆ ಸಾವಿತ್ರಿಯ ಕಾಲದ ಅತಿಕ್ರಮಣವಾಗುವುದಿಲ್ಲ; ಅಂದರೆ ಈ ವಯಸ್ಸಿನವರೆಗೆ ಅವರ ಉಪನಯನ ಮಾಡಬಹುದಾಗಿದೆ. ಇದಾದನಂತರ ‘ವ್ರಾತ್ಯ’ ಸಂಜ್ಞೆಯಾಗುತ್ತದೆ, ‘ಆದರೆ’ ವ್ರಾತ್ಯ ಸಂಜ್ಞೆಯಾದಮೇಲೂ ಪ್ರಾಯಶ್ಚಿತ್ತ ಮಾಡಿಸಿ ಯಾವುದಾದರೂ ಸದಾಚಾರಿ ವಿದ್ವಾಂಸನಾದ ಬ್ರಾಹ್ಮಣನು ಉಪನಯನ ಮಾಡಿದರೆ ಯಜ್ಞೋಪವೀತವನ್ನು ಧರಿಸಬಹುದು. ಸ್ತ್ರೀ-ಶೂದ್ರಾದಿಗಳು ಯಜ್ಞೋಪವೀತಕ್ಕೆ ಅಧಿಕಾರಿಗಳಲ್ಲ ಹಾಗೂ ಅಧಿಕಾರಿಗಳಾಗಿದ್ದರೂ ಉಪನಯನ ಸಂಸ್ಕಾರವಾಗಿಲ್ಲವೋ ಅವರು ತಮ್ಮ ತಮ್ಮ ಇಷ್ಟದೇವ ಭಗವಂತನ ಪೂಜೆ, ನಮಸ್ಕಾರ, ಸ್ತುತಿ-ಪ್ರಾರ್ಥನೆ, ಪಾರಾಯಣ, ಭಗವಂತನ ನಾಮಜಪ ಮತ್ತು ಸ್ವರೂಪಧ್ಯಾನ, ಗೀತೆ, ರಾಮಾಯಣ, ಭಾಗವತ ಮುಂತಾದ ಗ್ರಂಥಗಳ ಸ್ವಾಧ್ಯಾಯರೂಪೀ ನಿತ್ಯಕರ್ಮ ಮತ್ತು ಕಥಾ-ಕೀರ್ತನೆ ಆತ್ಮಕಲ್ಯಾಣಕ್ಕೋಸ್ಕರ ಅವಶ್ಯವಾಗಿ ಮಾಡಬೇಕು. ಅವರುಗಳಿಗೆ ಸಂಧ್ಯಾ, ಗಾಯತ್ರೀ, ಹೋಮ ಮತ್ತು ವೇದಾಧ್ಯಯನದಲ್ಲಿ ಅಧಿಕಾರವಿಲ್ಲದಿರುವ ಕಾರಣ ಅವರುಗಳು ಹಟಮಾಡಿ ಇವುಗಳನ್ನು ಮಾಡಬಾರದು. ವರ್ಣಾಶ್ರಮ ಧರ್ಮದಿಂದ ರಹಿತವಾದ, ಆ ಜನರೂ ಸಹ ಆಧ್ಯಾತ್ಮಿಕ ಉನ್ನತಿ ಮತ್ತು ಅದರ ಫಲಸ್ವರೂಪ ನಿಷ್ಕಾಮ ಪ್ರೇಮಭಾವದಿಂದ ಭಗವಂತನ ಪೂಜೆ-ನಮಸ್ಕಾರ, ಸ್ತುತಿ-ಪ್ರಾರ್ಥನೆ, ಕಥಾ-ಕೀರ್ತನೆ, ಜಪ-ಧ್ಯಾನಾದಿ ರೂಪೀ ಭಕ್ತಿಯನ್ನು ಮಾಡಿ ಭಗವತ್ಪ್ರಾಪ್ತಿಯನ್ನು ಪಡೆದುಕೊಳ್ಳಬಲ್ಲರು. </p>
<p class="Text">ಒಂದು ನಿಮಿಷದಲ್ಲಿ ಹದಿನೈದು ಶ್ವಾಸಗಳ ಲೆಕ್ಕದಂತೆ ಹಗಲು-ರಾತ್ರಿ ಸೇರಿ ಸುಮಾರು 21600 ಶ್ವಾಸಗಳು ಉಂಟಾಗುತ್ತವೆ ಎಂದು ತಿಳಿಯಲಾಗಿದೆ. ಆದ್ದರಿಂದ ಪ್ರತಿದಿನ ಕನಿಷ್ಠಪಕ್ಷ ಇಪ್ಪತ್ತೊಂದು ಸಾವಿರದ ಆರನೂರು ಭಗವನ್ನಾಮದ ಜಪವಾದರೂ ಅವಶ್ಯವಾಗಿ ಆಗಬೇಕು. ಈ ದೃಷ್ಟಿಯಿಂದ ಒಂದು ವೇಳೆ - </p>
<p class="Shlok">ಹರೇ ರಾಮ ಹರೇ ರಾಮ ರಾಮ ರಾಮ ಹರೇ ಹರೇ ।</p>
<p class="Shlok">ಹರೇ ಕೃಷ್ಣ ಹರೇ ಕೃಷ್ಣ ಕೃಷ್ಣ ಕೃಷ್ಣ ಹರೇ ಹರೇ ॥ </p>
<p class="Text">ಈ ಹದಿನಾರು ಮಂತ್ರಗಳನ್ನು (108 ಮಣಿಗಳುಳ್ಳ) ಹದಿನಾಲ್ಕು ಮಾಲೆಗಳನ್ನು ಪ್ರತಿದಿನ ಜಪಿಸಿದಲ್ಲಿ 24192 ನಾಮಗಳ ಜಪವಾಗಿ ಹೋಗುತ್ತದೆ. ಆದ್ದರಿಂದ ಯಾರಿಗೆ ಈ ಸಾಧನ ಲಾಭದಾಯಕ ಮತ್ತು ಉಚಿತವೆಂದು ತೋರುತ್ತದೆಯೋ ಅವರು ಕನಿಷ್ಠಪಕ್ಷ 14 ಮಾಲೆಗಳ ಜಪವನ್ನಾದರೂ ಅವಶ್ಯವಾಗಿ ಮಾಡಬೇಕು. ಈ ಪ್ರಕಾರದ ಜಪವನ್ನು ಒಂದು ಪಕ್ಷ ಭಗವಂತನ ಸ್ವರೂಪವನ್ನು ಧ್ಯಾನದಲ್ಲಿಟ್ಟು ಅಥವಾ ಮಂತ್ರದ ಅರ್ಥವನ್ನು ತಿಳಿದುಕೊಂಡು ಅಕ್ಷರಗಳ ಧ್ಯಾನವಿಟ್ಟು ಮಾಡಲಾದರೆ ಇನ್ನೂ ಉತ್ತಮ. ಇಂತಹ ಜಪವನ್ನು ಶ್ರದ್ಧಾ - ಪ್ರೇಮಪೂರ್ವಕವಾಗಿ ನಿಷ್ಕಾಮಭಾವದಿಂದ ನಿತ್ಯ-ನಿರಂತರವಾಗಿ ಗುಪ್ತವಾಗಿ ಮಾಡಿದರೆ, ಅದರಿಂದಾಗುವ ಲಾಭವನ್ನು ಹೇಳುವುದೇನಿದೆ? ಅದರಿಂದಾಲಾದರೋ ಬಹು ಶೀಘ್ರವಾಗಿ ‘ಭಗವತ್ಪ್ರಾಪ್ತಿ’ ಯಾಗಬಲ್ಲದು. ಶ್ರೀ ಭಗವನ್ನಾಮ ಜಪದ ಮಹಿಮೆಯನ್ನು ಶಾಸ್ತ್ರಗಳಲ್ಲಿ ಎಲ್ಲ ಪ್ರಕಾರದ ಯಜ್ಞಗಳಿಗಿಂತ ಹೆಚ್ಚಿನದೆಂದು ತಿಳಿಸಲಾಗಿದೆ. ಮನುಸ್ಮೃತಿಯಲ್ಲಿ ಹೇಳಿದೆ - </p>
<p class="Shlok">ವಿಧಿಯಜ್ಞಾಜ್ಜಪಯಜ್ಞೋ ವಿಶಿಷ್ಟೋ ದಶಭಿರ್ಗುಣೈಃ ।</p>
<p class="Shlok">ಉಪಾಂಶುಃ ಸ್ಯಾಚ್ಛತಗುಣಾಃ ಸಾಹಸ್ರೋ ಮಾನಸಃ ಸ್ಮೃತಃ ॥ </p>
<p class="Text">ವಿಧಿಯಜ್ಞ ಎಂದರೆ ಶ್ರೌತ-ಸ್ಮಾರ್ತ ಯಜ್ಞಕ್ಕಿಂತ ಜಪಯಜ್ಞವು ಹತ್ತುಪಟ್ಟು ಹೆಚ್ಚಿನದು ಮತ್ತು ಇನ್ನೊಬ್ಬರಿಗೆ ಕೇಳಿಸದಂತೆ ಉಚ್ಛಾರಣೆ ಮಾಡಿ ಮಾಡಲಾಗುವ ಉಪಾಂಶು ಜಪವು (ವಿಧಿ ಯಜ್ಞಕ್ಕಿಂತ) ನೂರರಷ್ಟು ಮತ್ತು ಮಾನಸಿಕ ಜಪವು (ವಿಧಿ ಯಜ್ಞಕ್ಕಿಂತ) ಸಾವಿರದಷ್ಟು ಶ್ರೇಷ್ಠವೆಂದು ತಿಳಿಯಲಾಗಿದೆ. ಅಂದರೆ ಒಂದಕ್ಕಿಂತ ಒಂದು ಹತ್ತರಷ್ಟು ಶ್ರೇಷ್ಠವಾಗಿದೆ. </p>
<p class="Shlok">ಯೇ ಪಾಕಯಜ್ಞಾಶ್ಚತ್ವಾರೋ ವಿಧಿಯಜ್ಞಸಮನ್ವಿತಾಃ ।</p>
<p class="Shlok">ಸರ್ವೇ ತೇ ಜಪಯಜ್ಞಸ್ಯ ಕಲಾಂ ನಾರ್ಹಂತಿ ಷೋಡಶೀಮ್ ॥</p>
<p class="TXT-Right"><span class="char-style-override-2">(</span>2/85) </p>
<p class="Text">‘ಯಾವ ವಿಧಿಯಜ್ಞ ಎಂದರೆ ಶ್ರೌತ-ಸ್ಮಾರ್ತ ಯಜ್ಞಸಹಿತವಾದ ನಾಲ್ಕು ಪಾಕಯಜ್ಞ (ವೈಶ್ವದೇವ, ಶ್ರಾದ್ಧ, ಬಲಿಕರ್ಮ ಮತ್ತು ಅತಿಥಿ ಹಾಗೂ ಬ್ರಾಹ್ಮಣರಿಗೆ ಭೋಜನ ಮಾಡಿಸುವುದು) ಗಳಿವೆಯೋ, ಅವೆಲ್ಲ ಜಪಯಜ್ಞದ ಹದಿನಾರನೇ ಒಂದು ಕಲೆಗೂ ಸಮವಾಗುವುದಿಲ್ಲ’.</p>
<p class="Text">ಇದಲ್ಲದೆ ನಿರ್ಗುಣ-ನಿರಾಕಾರ ಅಥವಾ ಸಗುಣ-ಸಾಕಾರ ಭಗವಾನ್ ಶಿವ, ವಿಷ್ಣು, ರಾಮ, ಕೃಷ್ಣ ಮೊದಲಾದ ಯಾವುದಾದರೂ ಇಷ್ಟದೇವರ ಸ್ವರೂಪಧ್ಯಾನವನ್ನು ಶ್ರದ್ಧಾ-ಭಕ್ತಿಪೂರ್ವಕವಾಗಿ ಪ್ರಾತಃಕಾಲ ಮತ್ತು ಸಾಯಂಕಾಲ ಕನಿಷ್ಠಪಕ್ಷ ಒಂದು ಘಂಟೆ ಅಥವಾ ಅರ್ಧ ಘಂಟೆ ಯಥಾಶಕ್ತಿ ಮಾಡಬೇಕು. ಶ್ರೀಮದ್ಭಗವದ್ಗೀತೆಯ ಕನಿಷ್ಠಪಕ್ಷ ಒಂದು ಅಧ್ಯಾಯದ ಪಾರಾಯಣವನ್ನು ಅರ್ಥಸಹಿತ ಅಥವಾ ಅರ್ಥ ಮತ್ತು ಭಾವವನ್ನು ಲಕ್ಷ್ಯದಲ್ಲಿಟ್ಟು ಮಾಡಲಿ ಹಾಗೂ ಶ್ರೀತುಲಸೀದಾಸರ ರಾಮಾಯಣದ ನಾಲ್ಕು ದೋಹಾಗಳ (ಚೌಪಾಯೀ-ಛಂದ ಮುಂತಾದುವುಗಳ ಸಹಿತ) ಅರ್ಥದ ಮೇಲೆ ಧ್ಯಾನವಿಟ್ಟು ಪಾರಾಯಣ ಮಾಡಲಿ ಹಾಗೂ ಇಷ್ಟ ದೇವರ ಸ್ತೋತ್ರಗಳನ್ನು ಪಠಿಸಲಿ. </p>
<p class="Text">ಪ್ರತಿದಿನ ಭಗವಂತನ ಮೂರ್ತಿ ಅಥವಾ ಭಾವಚಿತ್ರಕ್ಕೆ ಷೊಡಶೋಪಚಾರ ಸಹಿತ ಪೂಜೆ ಮಾಡಬೇಕು ಅಥವಾ ಮಾನಸಿಕವಾಗಿ ಇಷ್ಟದೇವರ ಸ್ವರೂಪವನ್ನು ನಮ್ಮ ಹೃದಯದಲ್ಲಿ ಅಥವಾ ಹೊರಗೆ ಆಕಾಶದಲ್ಲಿ ಸ್ಥಾಪಿಸಿ ಅವನ ಪೂಜೆ ಮಾಡಿ ನಮಸ್ಕಾರ ಮಾಡಿ ಇಷ್ಟದೇವನ ಸ್ತುತಿ, ಪ್ರಾರ್ಥನೆ ಮಾಡಬೇಕು. </p>
<p class="Text">ಈ ಪ್ರಕಾರ ನಿತ್ಯಕರ್ಮ ಮಾಡಿದ ನಂತರ ತನ್ನ ಮನೆಯಲ್ಲಿ ತಂದೆ-ತಾಯಿ ಹಾಗೂ ವಯಸ್ಸಿನಲ್ಲಿ ಜ್ಞಾನ ಅಥವಾ ಪದವಿಯಲ್ಲಿ ತನಗಿಂತ ದೊಡ್ಡವರಿದ್ದರೆ ಅವರಿಗೆ ಹಾಗೂ ಆಚಾರ್ಯರಿಗೆ, ಅಧ್ಯಾಪಕರಿಗೆ ಮತ್ತು ಶಿಕ್ಷಕರಿಗೆ ಪ್ರತಿದಿನ ನಮಸ್ಕಾರ ಮಾಡಬೇಕು. ನಿತ್ಯವೂ ನಮಸ್ಕಾರ ಮಾಡುವುದರಿಂದಾಗುವ ಲಾಭವನ್ನು ತಿಳಿಸುತ್ತ ಮನುವು ಹೇಳುತ್ತಾನೆ - </p>
<p class="Shlok">ಅಭಿವಾದನಶೀಲಸ್ಯ ನಿತ್ಯಂ ವೃದ್ಧೋಪಸೇವಿನಃ ।</p>
<p class="Shlok">ಚತ್ವಾರಿ ತಸ್ಯ ವರ್ಧಂತೇ ಆಯುರ್ವಿದ್ಯಾಯಶೋಬಲಮ್ ॥</p>
<p class="TXT-Right"><span class="char-style-override-2">(</span>2/121)</p>
<p class="Text">‘ಯಾರು ನಿತ್ಯ ನಮಸ್ಕಾರ ಮಾಡುವ ಸ್ವಭಾವವುಳ್ಳವನೋ ವೃದ್ಧರ ಸೇವೆ ಮಾಡುವವನಾಗಿದ್ದಾನೋ ಅವನ ಆಯಸ್ಸು, ವಿದ್ಯೆ, ಯಶಸ್ಸು ಮತ್ತು ಬಲ - ಈ ನಾಲ್ಕೂ ವೃದ್ಧಿಸುತ್ತವೆ’. ಇದಾದ ನಂತರ ಆಸನ, ವ್ಯಾಯಾಮ ಮುಂತಾದುವನ್ನು ಮಾಡಿ ತನ್ನ ಅಭ್ಯಾಸಕ್ಕನುಸಾರವಾಗಿ ಹಾಲು ಕುಡಿಯಬೇಕು. ಅಥವಾ ರಾತ್ರಿ ನೀರಿನಲ್ಲಿ ನೆನೆಹಾಕಿದ ಕಡಲೆಕಾಳನ್ನು ಸೇವಿಸುವುದೂ ದುಗ್ಧಪಾನಕ್ಕೆ ಸಮಾನವೇ ಆಗಿದೆ. ಇದಾದ ನಂತರ ವಿದ್ಯೆಯ ಅಭ್ಯಾಸ ಮಾಡಬೇಕು. ಮತ್ತೆ ಪವಿತ್ರವಾದ, ಸಾತ್ವಿಕವಾದ, ಉಚಿತವಾದ ಮತ್ತು ಹಗುರವಾದ ಭೋಜನ ಮಾಡಬೇಕು. ಆಚಮನ ಮಾಡಿಯೇ ಭೋಜನ ಮಾಡಿ, ಭೋಜನಾಂತ್ಯದಲ್ಲಿ ಆಚಮನ ಮಾಡಬೇಕು. ಮನುವು ಹೇಳುತ್ತಾನೆ - </p>
<p class="Shlok">ಉಪಸ್ಪೃಶ್ಯ ದ್ವಿಜೋ ನಿತ್ಯಮನ್ನಮದ್ಯಾತ್ ಸಮಾಹಿತಃ ।</p>
<p class="Shlok">ಭುಕ್ತ್ವಾ ಚೋಪಸ್ಪೃಶೇತ್ ಸಮ್ಯಗದ್ಭಿಃ ಖಾನಿ ಚ ಸಂಸ್ಪೃಶೇತ್ ॥</p>
<p class="TXT-Right">(ಮನು - 2/53) </p>
<p class="Text">‘ದ್ವಿಜನಾದವನು ನಿತ್ಯವೂ ಆಚಮನ ಮಾಡಿ ಸಾವಕಾಶವಾಗಿ ಭೋಜನ ಮಾಡಬೇಕು ಹಾಗೂ ಭೋಜನಾನಂತರವೂ ಆಚಮನ ಮಾಡಿ, ಆರು ಛಿತ್ರಗಳನ್ನು ಎಂದರೆ ಮೂಗು, ಕಿವಿ, ನೇತ್ರಗಳನ್ನು ನೀರಿನಿಂದ ಸ್ಪರ್ಶಿಸಬೇಕು’. ರಾಜಸ, ತಾಮಸ, ಭಾರವಾದ ಮತ್ತು ಹಸಿವಿಗಿಂತ ಹೆಚ್ಚು ಪ್ರಮಾಣದ ಭೋಜನವನ್ನು ಮಾಡಬಾರದು; ಏಕೆಂದರೆ ಅಧಿಕವಾಗಿ ಭೋಜನ ಮಾಡುವುದರಿಂದ ಆರೋಗ್ಯ, ಆಯಸ್ಸು, ಸ್ವರ್ಗ ಮತ್ತು ಪುಣ್ಯಗಳು ನಾಶವಾಗುತ್ತವೆ. ಮನುವು ಹೇಳುತ್ತಾನೆ - </p>
<p class="Shlok">ಅನಾರೋಗ್ಯಮನಾಯುಷ್ಯಮಸ್ವರ್ಗ್ಯಂ ಚಾತಿಭೋಜನಮ್ ।</p>
<p class="Shlok">ಅಪುಣ್ಯಂ ಲೋಕವಿದ್ವಿಷ್ಟಂ ತಸ್ಮಾತ್ ತತ್ ಪರಿವರ್ಜಯೇತ್ ॥</p>
<p class="TXT-Right"><span class="char-style-override-2">(</span>2/57)</p>
<p class="Text">‘ಅಧಿಕವಾಗಿ ಭೋಜನ ಮಾಡುವುದು ಆರೋಗ್ಯ, ಆಯಸ್ಸು, ಸ್ವರ್ಗ ಮತ್ತು ಪುಣ್ಯಗಳನ್ನು ನಾಶ ಮಾಡುವುದಾಗಿಯೂ ಮತ್ತು ಲೋಕ ನಿಂದಿತವೂ ಆಗಿದೆ; ಆದ್ದರಿಂದ ಅದನ್ನು ತ್ಯಾಗ ಮಾಡಬೇಕು’. </p>
<p class="Text">ನ್ಯಾಯವಾಗಿ ಪ್ರಾಪ್ತವಾದ ದ್ರವ್ಯದಿಂದ ಕೊಂಡುಕೊಂಡ ಹಾಗೂ ಶಾಸ್ತ್ರಾನುಕೂಲ ಶುದ್ಧತೆಯಿಂದ ತಯಾರಿಸಲಾದ ಖಾದ್ಯ ಪದಾರ್ಥಗಳು ಪವಿತ್ರವಾಗಿರುತ್ತವೆ. ಸಾತ್ವಿಕ ಭೋಜನದ ಲಕ್ಷಣಗಳನ್ನು ಗೀತೆಯಲ್ಲಿ ಈ ಪ್ರಕಾರ ತಿಳಿಸಲಾಗಿದೆ - </p>
<p class="Shlok">ಆಯುಃಸತ್ವಬಲಾರೋಗ್ಯಸುಖಪ್ರೀತಿವಿವರ್ಧನಾಃ ।</p>
<p class="Shlok">ರಸ್ಯಾಃ ಸ್ನಿಗ್ಧಾಃ ಸ್ಥಿರಾ ಹೃದ್ಯಾ ಆಹಾರಾಃ ಸಾತ್ವಿಕಪ್ರಿಯಾಃ ॥</p>
<p class="TXT-Right">(17/8) </p>
<p class="Text">‘ಆಯಸ್ಸು, ಬುದ್ಧಿ, ಬಲ, ಆರೋಗ್ಯ, ಸುಖ ಮತ್ತು ಪ್ರೀತಿಯನ್ನು ಹೆಚ್ಚಿಸುವ, ರಸಯುಕ್ತ, ಜಿಡ್ಡಿನಿಂದ ಕೂಡಿದ, ಮತ್ತು ಸ್ಥಿರವಾಗಿರುವ ಹಾಗೂ ಸ್ವಭಾವದಿಂದಲೇ ಮನಸ್ಸಿಗೆ ಪ್ರಿಯವಾದಂತಹ ಆಹಾರ ಎಂದರೆ ಭೋಜನ ಪದಾರ್ಥಗಳು ಸಾತ್ವಿಕ ಪುರುಷನಿಗೆ ಪ್ರಿಯವಾಗುತ್ತವೆ’.</p>
<p class="Text">ತುಪ್ಪ, ಹಾಲು, ಹಣ್ಣು, ತರಕಾರಿ, ಅನ್ನ, ಮಿಠಾಯಿ ಮತ್ತು ಸಕ್ಕರೆ ಮುಂತಾದ ಪದಾರ್ಥಗಳು ಶುದ್ಧವಾಗಿಯೂ ಸಾತ್ವಿಕವಾಗಿಯೂ ಇವೆ. ಆದ್ದರಿಂದ ಈ ಪದಾರ್ಥಗಳನ್ನೇ ಭುಂಜಿಸಬೇಕು; ಆದರೆ ತುಪ್ಪ, ಸಕ್ಕರೆ, ಮೈದಾ ಮತ್ತು ಕಡಲೆಹಿಟ್ಟಿನ ಮಿಠಾಯಿ ಭಾರವಾಗುವುದರಿಂದ ಗರಿಷ್ಠ ಮತ್ತು ರುಚಿಕರವಾಗುವುದರಿಂದ ರಾಜಸೀ ಆಗುತ್ತವೆ. ಆದಕಾರಣ ಹಾಲು, ಹಣ್ಣು, ಹೆಸರುಬೇಳೆ, ಅನ್ನ, ಹುಗ್ಗಿ, ರೊಟ್ಟಿ, ಪೂರಿ, ಸಾಗು, ಸಾರು ಮುಂತಾದ ಸರಳವಾದ ಭೋಜನ ಮಾಡಬೇಕು. ಹಸಿವೆಗಿಂತ ಅಧಿಕವಾಗಿರಬಾರದು, ಕಡಿಮೆಯೂ ಆಗಿರಬಾರದು; ಭೋಜನವು ಬಹು ಹೊತ್ತಿನ ನಂತರ ಪಚನವಾಗದೆ ಹಗುರವಾದುದರಿಂದ ಅಲ್ಪ ಕಾಲದಲ್ಲಿ ಜೀರ್ಣವಾಗುವಂತಹುದು ಉಚಿತವಾದುದೆಂಬುದೇ ಅಭಿಪ್ರಾಯವಾಗಿದೆ. ತಾಮಸೀ ಭೋಜನವನ್ನಂತೂ ಎಂದೂ ಮಾಡಬಾರದು. ಜೇನು, ಮಾಂಸ, ಸೋಡಾ ಮಂಜುಗಡ್ಡೆ, ಬಿಸ್ಕತ್ತು, ವೈದ್ಯರ ಔಷಧಿ, ಆಸವ, ಅರಿಷ್ಟ, ಬೆಳ್ಳುಳ್ಳಿ, ಈರುಳ್ಳಿ, ಪೇಟೆಯಲ್ಲಿ ಮಾರಲ್ಪಡುವ ಮಿಠಾಯಿ ಹಾಗೂ ಹೊಟೇಲಿನ ಅಪವಿತ್ರ ಪದಾರ್ಥಗಳು ಮತ್ತು ಇನ್ನೊಬ್ಬರು ಎಂಜಲು ಮಾಡಿದ ಹಾಗೂ ರಾತ್ರಿ ಮಾಡಿ ಇರಿಸಿದ್ದ ಹಳೆಯದಾದ ಅನ್ನ, ರೊಟ್ಟಿ ಮೊದಲಾದವು ತಾಮಸೀ ಭೋಜನವು. </p>
<p class="Text">ಬಹುಶಃ ಸೋಡಾ ಮತ್ತು ಮಂಜುಗಡ್ಡೆ ಮುಂತಾದುವು ಉಚ್ಛಿಷ್ಟವಾದ್ದರಿಂದ, (ಎಂಜಲಾದ) ಆಸವ-ಅರಿಷ್ಟ ಮಾದಕವಾದ್ದರಿಂದ, ಮಧು ಮತ್ತು ಪೇಟೆಯ ಮಿಠಾಯಿ ಅಪವಿತ್ರವಾದ್ದರಿಂದ ಅಥವಾ ಯಾರದೋ ಸ್ಪರ್ಶದಿಂದ ದೂಷಿತವಾದ್ದರಿಂದ ಹಾಗೂ ರುಚಿಕರವಾದ ಬಿಸ್ಕತ್ತು ಮುಂತಾದವುಗಳಲ್ಲಿ ಮೊಟ್ಟೆ ಮತ್ತು ವೈದ್ಯರ ಔಷಧಿಯಲ್ಲಿ ಮಧ್ಯ, ಮಾಂಸಾದಿಗಳ ಮಿಶ್ರಣವಿರುವುದರಿಂದ, ಹೋಟೆಲಿನ ಪದಾರ್ಥಗಳಲ್ಲಿ ಮದ್ಯ-ಮಾಂಸಾದಿಗಳ ಸಂಸರ್ಗವಿರುವುದರಿಂದ ಹಾಗೂ ಬೆಳ್ಳುಳ್ಳಿ-ಈರುಳ್ಳಿಯಲ್ಲಿ ದುರ್ಗಂಧ ವಿರುವುದರಿಂದ ಇವೆಲ್ಲವೂ ಸರ್ವಥಾ ತ್ಯಾಜ್ಯವಾಗಿವೆ. ಮನುವೂ ಸಹ ಹೇಳಿದ್ದಾನೆ- </p>
<p class="Shlok">ವರ್ಜಯೇನ್ಮಧು ಮಾಂಸಂ ಚ ಗಂಧಂ ಮಾಲ್ಯಂ ರಸಾನ್ ಸ್ತ್ರೀಯಃ ।</p>
<p class="Shlok">ಶುಕ್ತಾನಿ ಯಾನಿ ಸರ್ವಾಣಿ ಪ್ರಾಣಿನಾಂ ಚೈವ ಹಿಂಸನಮ್ ॥ </p>
<p class="TXT-Right"><span class="char-style-override-2">(</span>2/177)</p>
<p class="Text">‘ಜೇನುತುಪ್ಪ, ಮಾಂಸ, ಸುಗಂಧವಸ್ತು, ಹೂವಿನಹಾರ, ರಸ, ಸ್ತ್ರೀ, ಪಾಕದಂತೆ ಮಾಡಿರುವ ಮಾದಕ ವಸ್ತುಗಳು ಮತ್ತು ಪ್ರಾಣಿಗಳ ಹಿಂಸೆ - ಇವೆಲ್ಲವನ್ನೂ ತ್ಯಜಿಸಬೇಕು’.</p>
<p class="Shlok">ಕಟ್ವಮ್ಲಲವಣಾತ್ಯುಷ್ಣತೀಕ್ಷ್ಣರೂಕ್ಷವಿದಾಹಿನಃ </p>
<p class="Shlok">ಆಹಾರಾ ರಾಜಸಸ್ಯೇಷ್ಟಾ ದುಃಖಶೋಕಾಮಯಪ್ರದಾಃ ॥</p>
<p class="Shlok">ಯಾತಯಾಮಂ ಗತರಸಂ ಪೂತಿ ಪರ್ಯುಷಿತಂ ಚ ಯತ್ ।</p>
<p class="Shlok">ಉಚ್ಛಿಷ್ಟಮಪಿ ಚಾಮೇಧ್ಯಂ ಭೋಜನಂ ತಾಮಸಪ್ರಿಯಮ್ ॥</p>
<p class="TXT-Right">(ಗೀತೆ - 17/9-10)</p>
<p class="Text">ರಾಜಸೀ-ತಾಮಸೀ ಭೋಜನದ ಲಕ್ಷಣವನ್ನು ಗೀತೆಯಲ್ಲಿ ಈ ಪ್ರಕಾರ ಹೇಳಿದೆ - ‘ಕಹಿಯಾದ, ಹುಳಿಯಾದ, ಲವಣಯುಕ್ತವಾದ, ಬಹಳ ಬಿಸಿಯಾದ, ಖಾರವಾದ, ಕರಕಲಾದ (ರಸವಿಲ್ಲದ), ದಾಹಕಾರಕವಾದ ಮತ್ತು ದುಃಖ, ಚಿಂತೆ ಹಾಗೂ ರೋಗಗಳನ್ನುಂಟುಮಾಡುವ ಆಹಾರ ಎಂದರೆ ಭುಂಜಿಸುವ ಪದಾರ್ಥಗಳು ರಾಜಸ ಪುರುಷರಿಗೆ ಪ್ರಿಯವಾಗುತ್ತವೆ. ಯಾವ ಭೋಜನವು ಅರ್ಧ ಬೆಂದಿದ್ದು, ರಸರಹಿತವಾದ, ದುರ್ಗಂಧಯುಕ್ತವಾದ, ಹಳಸಿದ್ದು, ಮತ್ತು ಉಚ್ಛಿಷ್ಟವಾದ ಹಾಗೂ ಅಪವಿತ್ರವಾಗಿದೆಯೋ ಆ ಭೋಜನವು ತಾಮಸ ಪುರುಷರಿಗೆ ಪ್ರಿಯವಾಗುತ್ತದೆ’.</p>
<p class="Text">ಭೋಜನ ಮಾಡಿದ ಮೇಲೆ ಕನಿಷ್ಠಪಕ್ಷ ಅರ್ಧ ಘಂಟೆಯವರೆಗೆ ಮಲಗಬಾರದು, ರಸ್ತೆಯಲ್ಲಿ ನಡೆದಾಡಬಾರದು, ವಿದ್ಯಾಭ್ಯಾಸವನ್ನೂ ಮಾಡಬಾರದು, ವಿಶೇಷ ಪರಿಶ್ರಮ ಮತ್ತು ಸ್ನಾನವನ್ನೂ ಮಾಡಬಾರದು; ಏಕೆಂದರೆ ಹಗಲಿನಲ್ಲಿ ಮಲಗುವುದರಿಂದ ಶರೀರವು ಭಾರವೂ, ತಾಮಸವೂ ಆಗುತ್ತದೆ ಮತ್ತು ಭೋಜನಾನಂತರ ತಕ್ಷಣವೇ ನಡೆಯುವುದು, ಓಡುವುದು, ಪರಿಶ್ರಮ ಅಥವಾ ಸ್ನಾನ ಮಾಡುವುದರಿಂದ ಭೋಜನವು ಪಚನವಾಗುವುದಿಲ್ಲ. ಅಲ್ಲದೆ ವಿಕೃತವಾಗಿ ಆರೋಗ್ಯಕ್ಕೆ ಹಾನಿಯುಂಟು ಮಾಡುತ್ತದೆ. ಆದ್ದರಿಂದ ಆ ಸಮಯದಲ್ಲಿ ಆಮೋದ-ಪ್ರಮೋದಕ್ಕಾಗಿ ತನ್ನ ಸಹಪಾಠಿಗಳ ಜೊತೆ ವಿನೋದ ಪೂರ್ವಕವಾದ ಸಾತ್ವಿಕ ವಾರ್ತಾಲಾಪ ಅಥವಾ ಪಾಠ್ಯ ವಿಷಯಗಳ ಚರ್ಚೆ ಮಾಡಬೇಕು. ನಂತರ ಅರ್ಧ ಅಥವಾ ಒಂದು ಘಂಟೆಯ ನಂತರ ವ್ಯಾಸಂಗವನ್ನು ಪ್ರಾರಂಭಿಸಬೇಕು. ವ್ಯಾಸಂಗವು ಮುಗಿದ ನಂತರ ವ್ಯಾಯಾಮ, ಕುಸ್ತಿ, ಕವಾಯತು, ದೇಶ-ವಿದೇಶಗಳ ಆಟ, ಓಡಾಡುವುದು ಮೊದಲಾದ ವ್ಯಾಯಾಮಗಳನ್ನು ಮಾಡಬೇಕು. ಇದಾದ ನಂತರ ಸಾಯಂಕಾಲ ಶೌಚ-ಸ್ನಾನ ಮಾಡಿ ಸಂಧ್ಯಾ-ಗಾಯತ್ರೀ ಜಪ, ಪೂಜಾ-ಪಾಠ ಹಾಗೂ ಹವನ ಮುಂತಾದ ನಿತ್ಯ ಕರ್ಮಗಳನ್ನು ಶ್ರದ್ಧೆ, ಭಕ್ತಿ ಮತ್ತು ಆದರ ಪೂರ್ವಕವಾಗಿ ನಿಷ್ಕಾಮಭಾವದಿಂದ ಮಾಡಬೇಕು. ನಿತ್ಯಕರ್ಮ ಮಾಡುವಾಗ ಅದರ ವಿಧಿ, ಅರ್ಥ ಮತ್ತು ಭಾವದ ಕಡೆ ವಿಶೇಷ ಗಮನವಿಡಬೇಕು. </p>
<p class="Text">ಸಾಯಂಕಾಲದ ನಂತರ ಶಾಸ್ತ್ರವಿಧಿಗನುಸಾರವಾಗಿ ಸಾತ್ವಿಕ, ಪವಿತ್ರ ಮತ್ತು ಹಗುರವಾದ ಭೋಜನ ಮಾಡಬೇಕು ಹಾಗೂ ಅರ್ಧ ಘಂಟೆ ಸಾತ್ವಿಕ ಚರ್ಚೆಯಲ್ಲಿ ತೊಡಗಿದ್ದು ರಾತ್ರಿ ಒಂಭತ್ತು ಘಂಟೆಯವರೆಗೆ ಓದಿದ್ದ ವಿದ್ಯೆಯ ಪುನರಾವರ್ತನೆ ಮಾಡಬೇಕು. ಬಾಲಕರು ರಾತ್ರಿಯ ಒಂಭತ್ತು ಘಂಟೆಯಿಂದ ಬೆಳಗಿನ ಜಾವ ನಾಲ್ಕು ಘಂಟೆಯವರೆಗೆ ಏಳು ಘಂಟೆಗಳ ಕಾಲ ನಿದ್ದೆ ಮಾಡುವುದು ಉಚಿತವಾಗಿದೆ. ಮಲಗುವ ಸಮಯದಲ್ಲಿ ಸಾಂಸಾರಿಕ ಸಂಕಲ್ಪಗಳ ಪ್ರವಾಹವನ್ನು ಮರೆತು ಭಗವಂತನ ನಾಮ, ರೂಪ, ಗುಣ, ಪ್ರಭಾವ ಮತ್ತು ಚರಿತ್ರೆ ಚಿಂತನೆ ಮಾಡುತ್ತಲೇ ಮಲಗಬೇಕು. ಏಕೆಂದರೆ ಹಾಗೆ ಮಾಡಿದರೆ ರಾತ್ರಿಯ ಶಯನ ಕಾಲವನ್ನೂ ಪಾರಮಾರ್ಥಿಕ ವಿಷಯದಲ್ಲಿ ಕಳೆದಂತಾಗುತ್ತದೆ. ಮೇಲೆ ಹೇಳಿದ ದಿನಚರ್ಯೆಯು ವಿದ್ಯಾರ್ಥಿಗಳಿಗೆ ಬಹಳ ಉತ್ತಮವಾದುದು. ಈ ಎಲ್ಲ ನಿಯಮಗಳ ಪಾಲನೆಯು ಋಷಿಕುಲ, ಗುರುಕುಲ, ಬ್ರಹ್ಮಚರ್ಯಾಶ್ರಮ, ಶಾಲಾ, ಕಾಲೇಜು ಮುಂತಾದವುಗಳಲ್ಲಿ ಹಾಗೂ ಮನೆಯಲ್ಲಿದ್ದುಕೊಂಡೇ ಮಾಡಬಹುದು. ಬ್ರಹ್ಮಚರ್ಯದ ಪಾಲನೆ ಮಾಡುತ್ತ ಮನೆಯಲ್ಲಿದ್ದರೂ ಆ ಬಾಲಕ ಬ್ರಹ್ಮಚಾರಿಯೇ ಆಗಿರುತ್ತಾನೆ.</p>
<p class="Text">ಈಗ ಎಲ್ಲ ಬಾಲಕರಿಗೆ ವಿಶೇಷ ಕರ್ತವ್ಯವನ್ನು ತಿಳಿಸಲಾಗುತ್ತದೆ - ಬಾಲಕರು ಪಗಡೆ, ಇಸ್ಪೀಟು, ಮುಂತಾದ ಆಟಗಳನ್ನು ಆಡುವುದು, ನಾಟಕ, ಸಿನಿಮಾ ಮುಂತಾದುವನ್ನು ನೋಡುವುದರಲ್ಲಿ ತಮ್ಮ ಮನುಷ್ಯ ಜೀವನದ ಅಮೂಲ್ಯ ಸಮಯವನ್ನು ವ್ಯರ್ಥ ಮಾಡಿಕೊಳ್ಳಬಾರದು. ಇವುಗಳಿಂದ ಸಮಯ ವ್ಯರ್ಥವಾಗುವುದು ಮಾತ್ರವಲ್ಲ, ಅವರ ಸ್ವಭಾವವು ಕೆಡುತ್ತದೆ. ಇದರಿಂದಾಗಿ ಅವರ ಭವಿಷ್ಯ ನಷ್ಟವಾಗಿ ಹೋಗುತ್ತದೆ. ನಾಟಕ, ಸಿನಿಮಾ ನೋಡುವುದರಿಂದ ಶರೀರದ ಹಾಗೂ ನೇತ್ರಗಳ ಜ್ಯೋತಿಗೆ ಹಾನಿಯೊದಗುತ್ತದೆ ಮತ್ತು ಹಣ ವ್ಯರ್ಥವಾಗಿ ವ್ಯಯವಾಗುತ್ತದೆ, ಅಶ್ಲೀಲ ದೃಶ್ಯಗಳನ್ನು ನೋಡುವುದರಿಂದ ವೀರ್ಯಹಾನಿಯೂ ಆಗುತ್ತದೆ. ಇದು ಬ್ರಹ್ಮಚಾರಿಗೆ ಕಳಂಕ ಪ್ರಾಯವಾಗಿದೆ ಮತ್ತದರಿಂದ ಬಲ, ಬುದ್ಧಿ, ತೇಜ, ಜ್ಞಾನ ಮತ್ತು ಆರೋಗ್ಯದ ಹಾನಿಯೂ ಆಗುತ್ತದೆ.</p>
<p class="Text">ಬಾಲಕರು ಐಶಾರಾಮ, ಸ್ವಾದ-ಶೋಕಿ, ಭೋಗ-ವಿಲಾಸಗಳನ್ನು ಸರ್ವಥಾ ತ್ಯಜಿಸಬೇಕು; ಏಕೆಂದರೆ, ಇವೆಲ್ಲವೂ ವಿದ್ಯಾಧ್ಯಯನದಲ್ಲಿ ಬಾಧಕಗಳು ಹಾಗೂ ಬ್ರಹ್ಮಚರ್ಯ-ವ್ರತದ ಪಾಲನೆಗೆ ಕಳಂಕಪ್ರಾಯವಾಗಿವೆ. ಯಾವುದೇ ಇಂದ್ರಿಯದ ತನ್ನ ವಿಷಯದೊಡನೆ ಯಾವ ರಾಗಸಂಸರ್ಗವಿದೆಯೋ, ಅದು ಎಲ್ಲ ಅನರ್ಥಗಳಿಗೆ ಮೂಲವಾಗಿದೆ. ಆದ್ದರಿಂದ ಎಲ್ಲ ವಿಷಯ-ಭೋಗಗಳು ನಾಶವುಳ್ಳದ್ದು, ಕ್ಷಣಭಂಗುರ, ದುಃಖರೂಪ ಮತ್ತು ತಿರಸ್ಕರಿಸಲು ಯೋಗ್ಯವಾದುದೆಂದು ತಿಳಿದು ತ್ಯಾಗ ಮಾಡುವ ಪ್ರಯತ್ನ ಮಾಡಬೇಕು. ಮನುವು ಹೇಳಿದ್ದಾನೆ-</p>
<p class="Shlok">ಇಂದ್ರಿಯಾಣಾಂ ಪ್ರಸಂಗೇನ ದೋಷಮೃಚ್ಛತ್ಯಸಂಶಯಮ್ ।</p>
<p class="Shlok">ಸನ್ನಿಯಮ್ಯ ತು ತಾನ್ಯೇವ ತತಃ ಸಿದ್ಧಿಂ ನಿಯಚ್ಛತಿ ॥ </p>
<p class="TXT-Right"><span class="char-style-override-2">(</span>2/93)</p>
<p class="Text">ಮನುಷ್ಯನು ಇಂದ್ರಿಯಗಳಲ್ಲಿ ಆಸಕ್ತನಾಗಿ ನಿಸ್ಸಂದೇಹವಾಗಿ ದೋಷವನ್ನು ಪಡೆಯುತ್ತಾನೆ ಮತ್ತು ಅವುಗಳನ್ನು ತಡೆದು ಆ ಸಂಯಮದಿಂದ ಸಿದ್ಧಿಯನ್ನು ಪಡೆಯುತ್ತಾನೆ. </p>
<p class="Text">ಕೆಲವು ಜನರಾದರೋ ನಾವು ವಿಷಯಗಳನ್ನು ಉಪಭೋಗಿಸಿ ನಮ್ಮ ಲಾಲಸೆಯನ್ನು ಪೂರ್ಣಗೊಳಿಸಿಕೊಳ್ಳುತ್ತೇವೆ ಎಂದು ತಿಳಿಯುತ್ತಾರೆ; ಆದರೆ ಅವರ ಈ ತಿಳಿವಳಿಕೆ ಸರಿಯಲ್ಲ. ಮನುವು ಹೇಳುತ್ತಾನೆ - </p>
<p class="Shlok">ನ ಜಾತು ಕಾಮಃ ಕಾಮಾನಾಮುಪಭೋಗೇನ ಶಾಮ್ಯತಿ </p>
<p class="Shlok">ಹವಿಷಾ ಕೃಷ್ಣವರ್ತ್ಮೇವ ಭೂಯ ಏವಾಭಿವರ್ಧತೇ ॥ </p>
<p class="Text">‘ನಾನಾ ಪ್ರಕಾರವಾದ ಭೋಗಗಳ ಇಚ್ಛೆಯು ವಿಷಯಗಳ ಉಪಭೋಗದಿಂದ ಎಂದಿಗೂ ಶಾಂತವಾಗುವುದಿಲ್ಲ, ಅಲ್ಲದೆ ತುಪ್ಪದಿಂದ ಅಗ್ನಿಯು ಹೆಚ್ಚು ಪ್ರಜ್ವಲಿಸುವಂತೆ ಪದೇ ಪದೇ ಅಧಿಕವಾಗಿಯೇ ಹೆಚ್ಚುತ್ತ ಹೋಗುತ್ತದೆ’. </p>
<p class="Text">ಪತಂಗಗಳು ಕ್ಷಣಿಕ ಸುಖದ ಲೋಭದಿಂದ ದೀಪದ ಬಳಿ ಹೋಗಿ ಸುಟ್ಟು ನಾಶವಾಗುತ್ತವೋ ಹಾಗೆಯೇ ವಿಷಯಗಳ ಉಪಭೋಗದಿಂದ ಮನುಷ್ಯನಿಗೆ ಕ್ಷಣಿಕವಾದ ಸುಖ ದೊರಕಿದರೂ ಕಡೆಯಲ್ಲಿ ಅವನ ಪತನವಾಗಿ ಹೋಗುತ್ತದೆ. ಇದಕ್ಕಾಗಿ ವಿವೇಕ, ವಿಚಾರ ಮತ್ತು ಹಟದಿಂದ ಹೇಗಾದರೂ ಇಂದ್ರಿಯಗಳನ್ನು ವಿಷಯಗಳಿಂದ ಹಿಮ್ಮೆಟ್ಟಿಸಲೇಬೇಕು. ಬಾಲಕರು ಸ್ತ್ರೀಯರ ಸಂಸರ್ಗ, ಜೂಜು, ಬೈದಾಡುವುದು, ಪರಸ್ಪರ ಜಗಳವಾಡುವುದು, ಪರನಿಂದೆ, ಅತ್ತರ್, ಎಣ್ಣೆ, ಸುಗಂಧಯುಕ್ತ ತೈಲ, ಪುಷ್ಪಮಾಲೆ, ಅಂಜನ, ಕೂದಲಿನ ಶೃಂಗಾರ, ಕುಣಿಯುವುದು, ಹಾಡುವುದು ಮುಂತಾದುವುಗಳನ್ನು ಸರ್ವಥಾ ತ್ಯಜಿಸಬೇಕು. ಮನುಸ್ಮೃತಿಯಲ್ಲಿ ಹೇಳಿದೆ - </p>
<p class="Shlok">ಅಭ್ಯಂಗಮಂಜನಂ ಚಾಕ್ಷ್ಣೋರುಪಾನಚ್ಛತ್ರಧಾರಣಮ್ ।</p>
<p class="Shlok">ಕಾಮಂ ಕ್ರೋಧಂ ಚ ಲೋಭಂ ಚ ನರ್ತನಂ ಗೀತವಾದನಮ್ ॥</p>
<p class="Shlok">ದ್ಯೂತಂ ಚ ಜನವಾದಂ ಚ ಪರಿವಾದಂ ತಥಾನೃತಮ್ ।</p>
<p class="Shlok">ಸ್ತ್ರೀಣಾಂ ಚ ಪ್ರೇಕ್ಷಣಾಲಂಭಮುಪಘಾತಂ ಪರಸ್ಯ ಚ ॥ </p>
<p class="TXT-Right">(2/178-179)</p>
<p class="Text">‘ಬ್ರಹ್ಮಚಾರೀ ವಿದ್ಯಾರ್ಥಿಗಳು ತೈಲ ಹಚ್ಚುವುದು, ಕಣ್ಣುಗಳಿಗೆ ಕಾಡಿಗೆ ಹಚ್ಚುವುದು, ಚಪ್ಪಲಿ ಮತ್ತು ಛತ್ರಿಯನ್ನು ಧರಿಸುವುದು, ಕಾಮ, ಕ್ರೋಧ ಲೋಭವನ್ನಾಚರಿಸುವುದು, ಕುಣಿಯುವುದು, ಹಾಡುವುದು, ವಾದ್ಯ ನುಡಿಸುವುದು ಹಾಗೂ ಜೂಜು, ಬೈದಾಡುವುದು ಮತ್ತು ನಿಂದಾದಿಗಳನ್ನು ಮಾಡುವುದು, ಸುಳ್ಳು ಹೇಳುವುದು, ಸ್ತ್ರೀಯರನ್ನು ನೋಡುವುದು, ಆಲಿಂಗಿಸುವುದು ಮತ್ತು ಇತರರನ್ನು ತಿರಸ್ಕರಿಸುವುದು ಇವೆಲ್ಲವನ್ನೂ ಸರ್ವಥಾ ತ್ಯಜಿಸಬೇಕು’. </p>
<p class="Text">ಇದೇ ಪ್ರಕಾರ ವಿದ್ಯಾರ್ಥಿಯು ಬೀಡಿ, ಸಿಗರೇಟು, ಭಂಗಿ, ಹೊಗೆಸೊಪ್ಪು ಮುಂತಾದ ಮಾದಕ ವಸ್ತುಗಳನ್ನು ಎಂದೂ ಸೇವಿಸಬಾರದು. ಮೇಲೆ ತಿಳಿಸಿರುವ ವಿಷಯ ವಸ್ತುಗಳ ಸೇವನೆಯಿಂದ ಧನ, ಚರಿತ್ರೆ, ಆಯಸ್ಸು, ಬಲ, ಬುದ್ಧಿ, ಆರೋಗ್ಯ ಹಾಗೂ ಇಹಲೋಕ - ಪರಲೋಕಗಳಿಗೆ ಹಾನಿಯುಂಟಾಗುತ್ತದೆ; ಆದ್ದರಿಂದ ಇವೆಲ್ಲವನ್ನು ಸರ್ವಥಾ ತ್ಯಾಗಮಾಡಬಿಡಬೇಕು. </p>
<p class="Text">ವಿದ್ಯಾರ್ಥಿಯು ಹಿಂಸೆ, ದ್ರೋಹ, ಈರ್ಷ್ಯೆ, ಸುಳ್ಳು, ಕಪಟ, ವಂಚನೆ, ಕಳ್ಳತನ, ಅಪ್ರಾಮಾಣಿಕತೆ, ಕಾಮ, ಕ್ರೋಧ, ಲೋಭ, ಮೋಹ ಮೊದಲಾದವುಗಳನ್ನು ಸರ್ವಥಾ ತ್ಯಾಗ ಮಾಡಿಬಿಡಲಿ; ಏಕೆಂದರೆ ಇವುಗಳಿಂದ ಈ ಲೋಕದಲ್ಲಿ ನಿಂದೆಯುಂಟಾಗುತ್ತದೆ ಮತ್ತು ಜನರು ಅವನ ಮೇಲೆ ವಿಶ್ವಾಸವಿಡುವುದಿಲ್ಲ ಹಾಗೂ ಸತ್ತ ನಂತರ ಪರಲೋಕದಲ್ಲಿ ದುರ್ಗತಿಯಾಗುತ್ತದೆ. ದುರಾಚಾರಾದಿ ದೋಷಗಳಿಂದ ಪ್ರತ್ಯಕ್ಷವಾಗಿಯೇ ಪತನವಾಗುತ್ತದೆ. ಮನುವು ಹೇಳಿದ್ದಾನೆ - </p>
<p class="Shlok">ದುರಾಚಾರೋ ಹಿ ಪುರುಷೋ ಲೋಕೇ ಭವತಿ ನಿಂದಿತಃ ।</p>
<p class="Shlok">ದುಃಖಭಾಗೀ ಚ ಸತತಂ ವ್ಯಾತೋಽಲ್ಪಾಯುರೇವ ಚ ॥ </p>
<p class="TXT-Right"><span class="char-style-override-2">(</span>4/157)</p>
<p class="Text">‘ದುರಾಚಾರಿಯಾದ ಪುರುಷನು ಸದಾಕಾಲ ಲೋಕದಲ್ಲಿ ನಿಂದಿತನೂ, ದುಃಖವನ್ನನುಭವಿಸುವವನೂ ಹಾಗೂ ರೋಗಿಯೂ ಅಲ್ಪಾಯುವೂ ಆಗುತ್ತಾನೆ’</p>
<p class="Text">ಬೇರೆ ಯಾರಾದರೂ ಬೈದರೆ ಅಥವಾ ನಿಂದಿಸಿದರೆ ಪ್ರತಿಯಾಗಿ ಬೈಯ್ಯುವುದಾಗಲೀ, ಅನಿಷ್ಟ ಮಾಡುವುದಾಗಲೀ, ನಿಂದಿಸುವುದಾಗಲೀ ಮಾಡಬಾರದು; ಏಕೆಂದರೆ ಯಾವಾತನು ನಮ್ಮನ್ನು ನಿಜವಾದ ನಿಂದೆಯನ್ನು ಮಾಡುತ್ತಾನೋ, ಅವನಾದರೋ ನಮ್ಮ ಗುಣಗಳನ್ನು ಮರೆಮಾಡಿ ನಮಗೆ ಪಾಠ ಹೇಳುತ್ತಾನೆ. ಅದರಿಂದ ನಮಗೆ ಲಾಭವೇ ಇದೆ, ಯಾವ ಹಾನಿಯೂ ಇಲ್ಲ ಮತ್ತು ಒಂದು ವೇಳೆ ಯಾರಾದರೂ ನಮ್ಮನ್ನು ಸುಳ್ಳುಸುಳ್ಳೇ ನಿಂದಿಸಿದರೆ ಅಥವಾ ಬೈಯ್ದರೆ ನಮಗೆ ಇಹಲೋಕ ಅಥವಾ ಪರಲೋಕದಲ್ಲಿ ಎಲ್ಲಿಯೂ ಕಿಂಚಿನ್ಮಾತ್ರವೂ ಹಾನಿಯುಂಟಾಗಲಾರದು; ಏಕೆಂದರೆ ನ್ಯಾಯ ಮೂರ್ತಿಯಾದ ಭಗವಂತನ ಧಾಮದಲ್ಲಿ ಕತ್ತಲೆ ಇಲ್ಲ. ಅಂದರೆ ಅನ್ಯಾಯವಾಗುವುದಿಲ್ಲ. ಆದ್ದರಿಂದ ವಿವೇಕಿಯಾದ ಬಾಲಕನು ದುಃಖ, ಚಿಂತೆ, ಭಯ, ಉದ್ವೇಗಕ್ಕೆ ಒಳಗಾಗಬಾರದು, ಅಲ್ಲದೆ ಸಹಿಸಿಕೊಳ್ಳಬೇಕು. ಇದರಿಂದ ಕ್ಷಮೆ, ತಿತಿಕ್ಷೆ ಮತ್ತು ಆತ್ಮಬಲವು ಹೆಚ್ಚಿ ಕಡೆಗೆ ಪರಮ ಶಾಂತಿಯು ಪ್ರಾಪ್ತಿಯಾಗುತ್ತದೆ. ಇದೇ ಪ್ರಕಾರ ಮಾನಾಪಮಾನಗಳ ವಿಷಯದಲ್ಲಿಯೂ ತಿಳಿಯಬೇಕು. ಶ್ರೇಯಸ್ಸನ್ನು ಬಯಸುವ ಮನುಷ್ಯನು ಮಾನವನ್ನು ವಿಷಕ್ಕೆ ಸಮವಾಗಿ ಮತ್ತು ಅಪಮಾನವನ್ನು ಅಮೃತಕ್ಕೆ ಸಮವಾಗಿ ತಿಳಿಯಬೇಕು. ಮನುವು ಹೇಳುತ್ತಾನೆ-</p>
<p class="Shlok">ಸಮ್ಮಾನಾದ್ ಬ್ರಾಹ್ಮಣೋ ನಿತ್ಯಮುದ್ವಿಜೇತ ವಿಷಾದಿವ ।</p>
<p class="Shlok">ಅಮೃತಸ್ಯೇವ ಚಾಕಾಂಕ್ಷೇದವಮಾನಸ್ಯ ಸರ್ವದಾ ॥ </p>
<p class="Text"> ವಿಷಪೂರಿತ ಪದಾರ್ಥ ಸೇವನೆಯಿಂದ ದೂರವಿರುವಂತೆ ಬ್ರಾಹ್ಮಣನು ಸನ್ಮಾನದಿಂದ ಸದಾ ದೂರವಿರಬೇಕು. (ಏಕೆಂದರೆ ಸಮ್ಮಾನದಿಂದ ಅಭಿಮಾನವು ವೃದ್ಧಿಯಾಗುತ್ತದೆ ಮತ್ತು ಅಭಿಮಾನ ಹೆಚ್ಚುವುದರಿಂದ ಬಹಳ ಹಾನಿಯುಂಟಾಗುತ್ತದೆ) ಅಪಮಾನವನ್ನು ಅಮೃತಕ್ಕೆ ಸಮಾನವೆಂದು ತಿಳಿದು ಇಚ್ಛಿಸುತ್ತಿರಬೇಕು ಎಂದರೆ ತಿರಸ್ಕಾರ ಉಂಟಾದಲ್ಲಿ ವಿಷಾದಿಸಬಾರದು.</p>
<p class="Text">ಪರೇಚ್ಛೆಯಿಂದ ಅಥವಾ ಬಯಸದೆ ಯಾವುದಾದರೂ ದುಃಖ ಬಂದೊದಗಿದರೆ, ಅದರಿಂದ ಪ್ರಸನ್ನನಾಗಬೇಕು. ಅದರಲ್ಲಿ ದುಃಖ, ದ್ವೇಷ ಮತ್ತು ದ್ರೋಹ ಮಾಡಬಾರದು. ಮನುಸ್ಮೃತಿ ಹೇಳುತ್ತದೆ-</p>
<p class="Shlok">ನಾರುಂತುದಃ ಸ್ಯಾದರ್ತೊಽಪಿ ನ ಪರದ್ರೋಹಕರ್ಮಧೀಃ ।</p>
<p class="Shlok">ಯಯಾಸ್ಯೋದ್ವಿಜತೇ ವಾಚಾ ನಾಲೋಕ್ಯಾಂ ತಾಮುದೀರಯೇತ್ ॥ </p>
<p class="TXT-Right"><span class="char-style-override-2">(</span>2/161)</p>
<p class="Text">‘ಆರ್ತನಾದರೂ ದುಃಖಿಯಾಗಬಾರದು ಮತ್ತು ಇತರರಿಗೆ ದ್ರೋಹ ಬಗೆಯುವ ಬುದ್ಧಿಯಿರಬಾರದು. ಯಾವ ಮಾತಿನಿಂದ ಇತರರಿಗೆ ಉದ್ವೇಗವಾಗಬಹುದೋ, ಅಂತಹ ಲೋಕನಿಂದಿತ ಮಾತನ್ನು ಆಡಬಾರದು’.</p>
<p class="Text">ಎಷ್ಟೋ ಬಾಲಕರು ಪರೀಕ್ಷೆಯಲ್ಲಿ ಅನುತ್ತೀರ್ಣ(ಫೇಲ್)ರಾದ ಕಾರಣ ಹಾಗೂ ಮನೆಯ ಕಲಹದ ಕಾರಣ ಮತ್ತು ದೇಶ-ವಿದೇಶಗಳಲ್ಲಿ ತಿರುಗಾಡುವ ಇಚ್ಛೆಯಿಂದ ಹಾಗೂ ಮನೆಯವರಿಗೆ ಕಷ್ಟ ಕೊಡುವ ಉದ್ದೇಶ್ಯದಿಂದ ಮೂರ್ಖತೆಗೆ ವಶರಾಗಿ ಮನೆಬಿಟ್ಟು ಓಡಿಹೋಗುತ್ತಾರೆ. ಇದರಿಂದ ಆ ಹುಡಗರಿಗಂತೂ ತೊಂದರೆ ಆಗಿಯೇ ಆಗುತ್ತದೆ, ಮನೆಯವರೂ ಕಷ್ಟವನ್ನು ಅನುಭವಿಸಬೇಕಾಗುತ್ತದೆ, ಹಣವೂ ಖರ್ಚಾಗುತ್ತದೆ. ಇದಲ್ಲದೆ ಬಾಲಕರಿಗೆ ಮನೆಗೆ ಹಿಂದಿರುಗುವುದಕ್ಕೆ ಸಂಕೋಚ ಹಾಗೂ ಭಯ ಉಂಟಾಗುವುದರಿಂದ ಮನೆಗೆ ಹಿಂದಿರುಗಲು ಅಳುಕು ಇರುತ್ತದೆ. ಅದರಿಂದ ಅವರಿಗೆ ಭಯಾನಕ ವ್ಯಾಕುಲತೆಯುಂಟಾಗುತ್ತದೆ. ಇದು ಅವರ ಮೂರ್ಖತೆಯಾಗಿದೆ. ಅದಕ್ಕಾಗಿ ಎಲ್ಲಿಗಾದರೂ ಹೋಗುವುದಾದರೆ ಮನೆಯವರ ಆಜ್ಞೆ ಪಡೆದೇ ಹೋಗಬೇಕು. ಒಂದು ವೇಳೆ ಆಜ್ಞೆ ಪಡೆದು ಹೋಗಲಿಲ್ಲವಾದರೆ ಕನಿಷ್ಠ ಪಕ್ಷ ಮನೆಯವರಿಗೆ ಸೂಚನೆಯನ್ನಂತೂ ಅವಶ್ಯವಾಗಿ ಕೊಡಬೇಕು. </p>
<p class="Text">ಕೆಲವು ಅವಿವೇಕಿ ಹುಡುಗರು ಪರೀಕ್ಷೆಯಲ್ಲಿ ಅನುತ್ತೀರ್ಣರಾದ ಕಾರಣದಿಂದ ಅಥವಾ ಮನೆಯ ಕಲಹ ಮುಂತಾದ ದುಃಖದ ಕಾರಣದಿಂದ ಆತ್ಮಹತ್ಯೆ ಮಾಡಿಕೊಳ್ಳುತ್ತಾರೆ. ಇದರಿಂದ ಅವರ ಇಹ-ಪರಲೋಕಗಳೆರಡೂ ನಷ್ಟವಾಗಿ ಬಿಡುತ್ತವೆ ಹಾಗೂ ಮನುಷ್ಯನ ಅಮೂಲ್ಯ ಜೀವನ ವ್ಯರ್ಥವಾಗಿ ಬಿಡುತ್ತದೆ. ಹೀಗೆ ಮಾಡುವುದು ಮಹಾ ಮೂರ್ಖತನವಾಗಿದೆ. ಅವರು ವಿಚಾರ ಮಾಡಬೇಕು - ಈಗ ಯಾವ ದುಃಖವಿದೆಯೋ ಅದರಿಂದ ತುಂಬಾ ಹೆಚ್ಚಾದ ದುಃಖವು ವಿಷ ಕುಡಿಯುವುದು, ನೀರಿನಲ್ಲಿ ಮುಳುಗುವುದು, ಬೆಂಕಿಯಲ್ಲಿ ಹಾರುವುದು ಮತ್ತು ನೇಣು ಹಾಕಿಕೊಂಡು ಸಾಯುವುದರಿಂದ ಆಗುತ್ತದೆ ಮತ್ತು ಸತ್ತ ನಂತರ ಪರಲೋಕದಲ್ಲಾದರೋ ಇದಕ್ಕಿಂತ ಭಯಾನಕ, ಅತಿಶಯವಾದ ದುಃಖ ಉಂಟಾಗುತ್ತದೆ. ಶುಕ್ಲಯಜುರ್ವೇದದ 40ನೇ ಅಧ್ಯಾಯದ ಮೂರನೇ ಮಂತ್ರದಲ್ಲಿ ತಿಳಿಸಿದೆ - </p>
<p class="Shlok">ಅಸುರ್ಯಾ ನಾಮ ತೇ ಲೋಕಾ ಅಂಧೇನ ತಮಸಾವೃತಾಃ ।</p>
<p class="Shlok">ತಾಗ್ಂಸ್ತೇ ಪ್ರೇತ್ಯಾಭಿಗಚ್ಛಂತಿ ಯೇ ಕೇ ಚಾತ್ಮಹನೋ ಜನಾಃ ॥ </p>
<p class="Text">‘ಅಸುರರ ಯಾವ ಪ್ರಸಿದ್ಧವಾದ ನಾನಾ ಪ್ರಕಾರದ ಯೋನಿಗಳು ಮತ್ತು ನರಕರೂಪೀ ಲೋಕಗಳಿವೆಯೋ, ಅವೆಲ್ಲ ಅಜ್ಞಾನ ಹಾಗೂ ಅಂಧಕಾರದಿಂದ ಅಚ್ಛಾದಿತವಾಗಿವೆ. ಆತ್ಮನ ಹತ್ಯೆ ಮಾಡಿಕೊಳ್ಳುವ ಮನುಷ್ಯನು ಮರಣಾನಂತರ ಅದೇ ಭಯಂಕರವಾದ ಲೋಕಗಳನ್ನು ಪದೇ-ಪದೇ ಹೊಂದುತ್ತಾನೆ’.</p>
<p class="Text">ಆದ್ದರಿಂದ ಯಾರೂ ಕೂಡ ಎಷ್ಟೇ ದುಃಖವುಂಟಾದರೂ, ಯಾವುದೇ ಪರಿಸ್ಥಿತಿಯಲ್ಲಾಗಲಿ ಎಂದೂ, ಯಾವಾಗಲೂ ಆತ್ಮಹತ್ಯೆ ಮಾಡಿಕೊಳ್ಳಬಾರದು ಮತ್ತು ಮನೆಯಿಂದ ಓಡಿಹೋಗಬಾರದು; ಅಲ್ಲದೆ ತಾಯಿ, ತಂದೆ, ಗುರುಗಳು ಮತ್ತು ಸ್ನೇಹಿತರ ಸ್ವಭಾವ, ರುಚಿ ಮತ್ತು ಪರಿಸ್ಥಿತಿಯನ್ನರಿತು ಸಹನಶೀಲನಾಗಬೇಕು; ಏಕೆಂದರೆ ಮನಸ್ಸಿಗೆ ವಿರುದ್ಧವಾದ ಕಾರ್ಯವು ಎದುರಾದಲ್ಲಿ ಅದನ್ನು ಸಹಿಸಿಕೊಳ್ಳುವುದರಿಂದ ಆತ್ಮಬಲವಂತೂ ಹೆಚ್ಚಿಯೇ ಹೆಚ್ಚುತ್ತದೆ, ಈ ಲೋಕದಲ್ಲಿ ಕೀರ್ತಿ ಮತ್ತು ಪರಲೋಕದಲ್ಲಿ ಉತ್ತಮ ಗತಿಯೂ ದೊರಕುತ್ತದೆ.</p>
<p class="Text">ತಂದೆ-ತಾಯಿಯರು ಮತ್ತು ಹಿರಿಯರು ಹೇಳಿದ ಕಾರ್ಯವನ್ನು ಬಾಲಕರು ಅವಶ್ಯವಾಗಿ ಮಾಡಬೇಕು, ಈ ಪ್ರಕಾರ ಕರ್ತವ್ಯಬುದ್ಧಿಯಿಂದ ಆ ಕಾರ್ಯವನ್ನು ಮಾಡುವ ಜವಾಬ್ದಾರಿಯನ್ನು ಅರಿತುಕೊಂಡು ಅದನ್ನು ಅಚ್ಚುಕಟ್ಟಾಗಿ ಮಾಡಬೇಕು. ಯಾರು ತನ್ನ ಕರ್ತವ್ಯದ ವಿಷಯದಲ್ಲಿ ತನ್ನ ಜವಾಬ್ದಾರಿಯನ್ನು ತಿಳಿಯುವುದಿಲ್ಲವೋ, ಅವನಿಗೆ ಈ ಲೋಕ ಮತ್ತು ಪರಲೋಕದಲ್ಲಿ ಮರ್ಯಾದೆ ಇರುವುದಿಲ್ಲ ಮತ್ತು ಅವನಲ್ಲಿ ಯಾರೂ ವಿಶ್ವಾಸವಿಡುವುದಿಲ್ಲ, ಆದ್ದರಿಂದ ಅವನ ಜೀವನವು ವ್ಯರ್ಥವೇ ಸರಿ.</p>
<p class="Text">ಬಾಲಕರು ನಿಷ್ಕಾಮಭಾವದಿಂದ ಕುಟುಂಬ, ಜಾತಿ ಮತ್ತು ದೇಶದ ಸೇವೆ ಮಾಡಬೇಕು ಹಾಗೂ ಸಾಧ್ಯವಾದಲ್ಲಿ ಮನಸ್ಸು, ಶರೀರ ಮತ್ತು ಧನದಿಂದ ಪ್ರಾಣಿಮಾತ್ರದ ಸೇವೆ ಮಾಡಬೇಕು, ಆದರೆ ಯಾರಿಗೂ, ಕಿಂಚಿನ್ಮಾತ್ರವೂ ದುಃಖವನ್ನು ಎಂದಿಗೂ ಕೊಡಬಾರದು. ಶ್ರೀ ತುಲಸೀದಾಸರು ಹೇಳುತ್ತಾರೆ-</p>
<p class="Shlok">ಪರಹಿತ ಸರಿಸ ಧರ್ಮ ನಹಿ<span class="char-style-override-4">ಂ</span>  ಭಾಈ । ಪರ ಪೀಡಾ ಸಮ ನಹಿ<span class="char-style-override-4">ಂ</span> ಅಧಮಾಈ ।</p>
<p class="Shlok">ಪರಹಿತ ಬಸ ಜಿನ್ಹ ಕೇ ಮನ ಮಾಹಿ<span class="char-style-override-4">ಂ</span> । ತಿನ್ಹ ಕಹು<span class="char-style-override-4">ಂ</span>  ಜಗದುರ್ಲಭ ಕಛು ನಾಹಿ<span class="char-style-override-4">ಂ</span> ॥ </p>
<p class="Text">‘ಪರಹಿತಕ್ಕೆ ಸಮನಾದ ಧರ್ಮವಿಲ್ಲ, ಪರಪೀಡೆಗೆ ಸಮಾನ ಅಧರ್ಮ ಕಾರ್ಯವಿಲ್ಲ. ಯಾರ ಮನಸ್ಸಿನಲ್ಲಿ ಪರಹಿತ ಕಾಮನೆ ನೆಲೆಸಿದೆಯೋ, ಅವರಿಗೆ ಜಗತ್ತಿನಲ್ಲಿ ದುರ್ಲಭವಾದುದು ಯಾವುದೂ ಇಲ್ಲ’. ಸ್ವಯಂ ಭಗವಂತನು ಗೀತೆಯಲ್ಲಿ ಹೇಳುತ್ತಾನೆ - ‘ಯಾರು ಎಲ್ಲ ಪ್ರಾಣಿಗಳ ಹಿತದಲ್ಲಿ ನಿರತರಾಗಿ ದ್ದಾರೋ, ಅವರು ನನ್ನನ್ನೇ ಪಡೆಯುತ್ತಾರೆ’. </p>
<p class="Shlok">ತೇ ಪ್ರಾಪ್ನುವಂತಿ ಮಾಮೇವ ಸರ್ವಭೂತಹಿತೇರತಾಃ ॥ </p>
<p class="TXT-Right"><span class="char-style-override-2">(</span>12/4)</p>
<p class="Text">ಆದ್ದರಿಂದ ಯಥಾಶಕ್ತಿ ಮನಸ್ಸು, ಮಾತು, ಶರೀರ ಮತ್ತು ಧನಗಳಿಂದ ಬಹು ಉತ್ಸಾಹದೊಂದಿಗೆ ನಿಃಸ್ವಾರ್ಥಭಾವದಿಂದ ಎಲ್ಲ ಪ್ರಾಣಿಗಳ ಸೇವೆ ಮಾಡಬೇಕು.</p>
<p class="Text">ಸತ್ಯವನ್ನು ಪಾಲಿಸುವುದರ ಕಡೆಗೆ ಬಾಲಕರು ವಿಶೇಷ ಗಮನ ಕೊಡಬೇಕು. ನೋಡಿದ್ದನ್ನು, ಕೇಳಿದ್ದನ್ನು ಮತ್ತು ತಿಳಿದುಕೊಂಡದ್ದನ್ನು-ಅದರಂತೆಯೇ, ಹಾಗೆ-ಹಾಗೆಯೇ ನಿಷ್ಕಪಟಭಾವದಿಂದ ಹೇಳುವುದು, ಅದಕ್ಕಿಂತ ಅಧಿಕವಾಗಲೀ ಕಮ್ಮಿಯಾಗಲೀ ಹೇಳದಿರುವುದೇ ಸತ್ಯವಾಗಿದೆ ಮತ್ತು ಆ ಮಾತು ಸತ್ಯವಾಗುವುದರ ಜೊತೆಗೆ ಮಧುರ ಮತ್ತು ಪ್ರಿಯವಾಗಿರಲಿ; ಪರಿಣಾಮದಲ್ಲಿ ಹಿತಕರವಾದುದೇ ಮಧುರವೂ ಮತ್ತು ಪ್ರಿಯವೂ ಆಗಿರುತ್ತದೆ. ಮನುವು ಹೇಳಿದ್ದಾನೆ- </p>
<p class="Text">ಸತ್ಯವಾಗಿ ಮಾತಾಡು, ಪ್ರಿಯವಾದುದನ್ನು ಮಾತಾಡು, ಸತ್ಯವಾಗಿದ್ದೂ ಅಪ್ರಿಯವಾದರೆ ಅದನ್ನು ನುಡಿಯಬೇಡ. ಯಾವುದು ಪ್ರಿಯವಾಗಿದ್ದು ಅಸತ್ಯವಾಗಿದೆಯೋ ಅದನ್ನು ಆಡಬೇಡ. ಇದೇ ಸನಾತನ ಧರ್ಮವಾಗಿದೆ. </p>
<p class="Shlok">ಸತ್ಯಂ ಬ್ರೂಯಾತ್ ಪ್ರಿಯಂ ಬ್ರೂಯಾತ್ ನ ಬ್ರೂಯಾತ್ ಸತ್ಯಮಪ್ರಿಯಂ ।</p>
<p class="Shlok">ಪ್ರಿಯಂ ಚ ನಾನೃತಂ ಬ್ರೂಯಾದೇಷ ಧರ್ಮಃ ಸನಾತನಃ ॥ </p>
<p class="TXT-Right"><span class="char-style-override-5">(</span><span class="char-style-override-6">4/138) </span><span class="char-style-override-7"></span></p>
<p class="Text">ಶ್ರೀ ಭಗವಂತನು ಶ್ರೀಮದ್ಭಗವದ್ಗೀತೆಯ ಹದಿನೇಳನೇ ಅಧ್ಯಾಯದ ಹದಿನೈದನೇ ಶ್ಲೋಕದಲ್ಲಿ ವಾಣಿಯ ತಪಸ್ಸನ್ನು ತಿಳಿಸುತ್ತ ಈ ಆದೇಶವನ್ನು ಕೊಟ್ಟಿರುತ್ತಾನೆ - </p>
<p class="Shlok">ಅನುದ್ವೇಗಕರಂ ವಾಕ್ಯಂ ಸತ್ಯಂ ಪ್ರಿಯಹಿತಂ ಚ ಯತ್ ॥ </p>
<p class="Text">‘ಉದ್ವೇಗವನ್ನುಂಟುಮಾಡದಿರುವ, ಪ್ರಿಯ ಮತ್ತು ಹಿತಕರ ಹಾಗೂ ಯಥಾರ್ಥವಾದ ಮಾತನ್ನು ವಾಣಿಯ ತಪಸ್ಸೆನಿಸುತ್ತದೆ’. </p>
<p class="Text para-style-override-3">ಸುಳ್ಳು ಹೇಳುವ ಬಾಲಕನನ್ನು ಯಾರೂ ನಂಬುವುದಿಲ್ಲ. ಅವನಿಗೆ ಇಹ-ಪರಲೋಕದಲ್ಲಿ ಯಾವ ಪ್ರತಿಷ್ಠೆಯೂ ಇರುವುದಿಲ್ಲ. ಆದ್ದರಿಂದ ಸತ್ಯವಾದ, ಪ್ರಿಯವಾದ, ಮಿತವಾದ ಮತ್ತು ಹಿತಕರವಾದ ಮಾತುಗಳನ್ನೇ ಆಡಬೇಕು ಹಾಗೂ ಎಲ್ಲರ ವಿಶ್ವಾಸಕ್ಕೆ ಪಾತ್ರನಾಗಬೇಕು. ಯಾರಿಗೂ ಮೋಸ ಮಾಡುವುದಿಲ್ಲವೋ, ತನ್ನ ಜವಾಬ್ದಾರಿಯನ್ನು ಅರಿತುಕೊಳ್ಳುತ್ತಾನೋ, ಕರ್ತವ್ಯಚ್ಯುತನಾಗುವುದಿಲ್ಲವೋ, ಸಮಯವನ್ನು ವ್ಯರ್ಥವಾಗಿ ಕಳೆಯುವುದಿಲ್ಲವೋ ಮತ್ತು ಗುರುಹಿರಿಯರ ಇಚ್ಛಾನುಸಾರ ಕೆಲಸ ಮಾಡಿ ತಾನು ಅವರಿಗೆ ಬೇಕಾದವನು ಎಂಬ ಭಾವವನ್ನು ಉಂಟುಮಾಡುತ್ತಾನೋ, ಆ ಬಾಲಕನೇ ವಿಶ್ವಾಸಪಾತ್ರನೆನಿಸುತ್ತಾನೆ. ಇವೆಲ್ಲ ಮಾತುಗಳು ಸ್ವಾರ್ಥ ತ್ಯಾಗಪೂರ್ವಕ ಸೇವೆ ಮಾಡುವುದರಿಂದ ಸ್ವಾಭಾವಿಕವೇ ಉಂಟಾಗುತ್ತವೆ. ಆದ್ದರಿಂದ ಪ್ರತಿ ಕಾರ್ಯವನ್ನೂ ಸ್ವಾರ್ಥತ್ಯಾಗಮಾಡಿ ಎಲ್ಲರ ಸೇವೆ ಮಾಡಬೇಕು.<span></span></p>


<p class="Page-Break"> </p>
<p class="Chapter-Heading" id="toc_marker-6">ವಿದ್ಯಾಭ್ಯಾಸ</p>
<p class="Text">ತಂದೆ-ತಾಯಿಯರು ಮತ್ತು ಪೋಷಕರು ತಮ್ಮ ಬಾಲಕ-ಬಾಲಕಿಯರಿಗೆ ವಿಷಯ-ಸುಖಗಳಲ್ಲಿ ಆಸಕ್ತರಾಗುವುದಕ್ಕೆ ಅವಕಾಶ ಕೊಡದಿರಲಿ; ಏಕೆಂದರೆ ವಿಷಯ-ಸುಖದಲ್ಲಿ ಇಚ್ಛೆ ಉಂಟಾದರೆ ಬಾಲಕ-ಬಾಲಿಕೆಯರು ಯಥಾರ್ಥ ವಿದ್ಯೆಯ ಲಾಭದಿಂದ ವಂಚಿತರಾಗುತ್ತಾರೆ. ಬುದ್ಧಿವಂತರಾದ ತರುಣ-ತರುಣಿಯರೂ ಹೀಗೆಯೇ ತಿಳಿಯಬೇಕು ಮತ್ತು ಮಾಡಬೇಕು. ಈ ದಿನಗಳಲ್ಲಿ ಅನೇಕ ಪ್ರಕಾರದ ಭಾಷೆ ಮತ್ತು ಲಿಪಿಯ ಜ್ಞಾನವು ಬಹಳ ಅವಶ್ಯಕವಾಗಿದೆ. ಹಿಂದಿ, ಸಂಸ್ಕೃತ, ಬಂಗಾಲಿ, ಗುಜರಾತಿ, ಮರಾಠಿ, ತೆಲುಗು, ತಮಿಳು ಹಾಗೂ ತನ್ನ ಪ್ರಾಂತೀಯ ಭಾಷೆ ಲಿಪಿ ಹಾಗೂ ಆಂಗ್ಲ, ಜರ್ಮನಿ ಮತ್ತು ಚೀನೀ ಮುಂತಾದ ವಿದೇಶಿ ಭಾಷೆ ಮತ್ತು ಲಿಪಿಗಳಲ್ಲಿಯೂ ಎಷ್ಟು ಹೆಚ್ಚಾಗಿ ಜ್ಞಾನವುಂಟಾದರೆ ಅಷ್ಟು ಒಳ್ಳೆಯದು. </p>
<p class="Text">ಶಾಲಾ-ಕಾಲೇಜುಗಳಲ್ಲಿ ಸಹಶಿಕ್ಷಣ ಎಂದರೆ ಹುಡುಗ-ಹುಡುಗಿಯರು ಒಟ್ಟಿಗೆ ಸೇರಿ ವ್ಯಾಸಾಂಗ ಮಾಡುವುದು ಬಹು ಅಪಾಯಕಾರಿ ಹಾಗೂ ಹಾನಿಕಾರಕವಾದುದು. ಇದರಿಂದ ಚರಿತ್ರನಾಶವಾಗುವ ಆಶಂಕೆ ಬಹಳವಾಗಿದೆ. ಸಹಶಿಕ್ಷಣದ ದುಷ್ಪರಿಣಾಮಗಳು ಪ್ರತ್ಯಕ್ಷವಾಗಿವೆ. ಆದ್ದರಿಂದ ಸಹಶಿಕ್ಷಣವನ್ನು ಸರ್ವಥಾ ನಿಷೇಧಿಸಿ ಹುಡುಗ-ಹುಡುಗಿಯರು ಬೇರೆ ಬೇರೆ ಪಾಠಶಾಲೆಗಳಲ್ಲಿ ವ್ಯಾಸಂಗ ಮಾಡುವಂತೆ ವ್ಯವಸ್ಥೆ ಮಾಡಬೇಕು. ಹದಿಮೂರು-ಹದಿನಾಲ್ಕು ವರ್ಷ ವಯಸ್ಸಿನ ಅಥವಾ ಅದಕ್ಕಿಂತ ಹೆಚ್ಚು ವಯಸ್ಸಿನ ಅವಿವಾಹಿತ ಅಥವಾ ವಿವಾಹಿತ ಯುವತಿಯರಾದರೋ ತಮ್ಮ ಮನೆಯಲ್ಲಿದ್ದುಕೊಂಡೇ ಮನೆ ಗೆಲಸದ ಜೊತೆ-ಜೊತೆಗೇ ವಿದ್ಯೆಯನ್ನು ಅಭ್ಯಸಿಸಬೇಕು. ಅವರು ತವರು ಮನೆಯಲ್ಲಿರಲಿ ಅಥವಾ ಗಂಡನ ಮನೆಯಲ್ಲಿರಲಿ ಮನೆಯಿಂದ ಹೊರಗೆ ಹೋಗಿ ಸ್ಕೂಲು-ಕಾಲೇಜುಗಳಲ್ಲಿ ವ್ಯಾಸಾಂಗ ಮಾಡುವುದು ಸರ್ವಥಾ ಹಾನಿಕರವಾಗಿದೆ. ಏಕೆಂದರೆ ಮೇಲ್ತರಗತಿಗಳಲ್ಲಿ ಅಧ್ಯಾಪಕರು ಸಾಮಾನ್ಯವಾಗಿ ಪುರುಷರೇ ಇರುತ್ತಾರೆ, ಆದ್ದರಿಂದಲೂ ಅವರ ಸಂಸರ್ಗದಿಂದ ಉಚ್ಛಂಖಲತೆಯ ವೃದ್ಧಿ ಮತ್ತು ಚರಿತ್ರಹೀನತೆಯ ಸಂಭವವಿರುತ್ತದೆ. ಇಂತಹ ಅನೇಕ ಘಟನೆಗಳು ಜರುಗಿವೆ ಎಂದು ಕೇಳಿ ಬರುತ್ತದೆ. </p>
<p class="Text">ನೋಡಿದ ಮಾತ್ರಕ್ಕೆ ಮನಸ್ಸಿನಲ್ಲಿ ವಿಕಾರ ಉಂಟಾಗುವಂತೆ ಬಾಲಕ-ಬಾಲಕಿಯರು ಶೃಂಗಾರ ಮಾಡಿಕೊಳ್ಳಬಾರದು; ಸೌಂದರ್ಯ, ಅಲಂಕಾರ, ಶೋಕಿ ಮೊದಲಾದ ಶೃಂಗಾರ ಭಾವನೆಗಳು ಉಂಟಾಗುವುದರಿಂದ ಮನೋವಿಕಾರವು ಹೆಚ್ಚುತ್ತದೆ ಮತ್ತು ಚರಿತ್ರನಾಶವಾಗುತ್ತದೆ. </p>
<p class="Text">ಪಾಠ್ಯಕ್ರಮದಲ್ಲಿಯೂ ಶೃಂಗಾರ, ಅಶ್ಲೀಲತೆ, ಅಭಕ್ಷ್ಯ ಭಕ್ಷಣ ಹಾಗೂ ನಾಸ್ತಿಕತೆಯನ್ನು ವರ್ಣಿಸುವ ಹಾಗೂ ಇವುಗಳನ್ನು ಪ್ರೋತ್ಸಾಹಿಸುವ ಪುಸ್ತಕಗಳನ್ನು ಪಠ್ಯಪುಸ್ತಕವಾಗಿರಬಾರದು ಮತ್ತು ಓದಬಾರದು; ಇದರಿಂದ ಎಲ್ಲ ಪ್ರಕಾರದ ಹಾನಿಯೇ ಇದೆ. ಆದ್ದರಿಂದ ಯಾವ ಪುಸ್ತಕಗಳ ಅಧ್ಯಯನದಿಂದ ಬಾಲಕ-ಬಾಲಕಿಯರ ಭೌತಿಕ, ಬೌದ್ಧಿಕ, ವ್ಯಾವಹಾರಿಕ, ಸಾಮಾಜಿಕ, ಧಾರ್ಮಿಕ, ನೈತಿಕ ಮತ್ತು ಆಧ್ಯಾತ್ಮಿಕ ಉನ್ನತಿಯಾಗಬಲ್ಲದೋ, ಅವರಲ್ಲಿ ಸಭ್ಯತೆ, ಶಿಷ್ಟಾಚಾರ, ವಿನಯ, ಸೇವೆ, ಸಂಯಮ, ಬಲ, ತೇಜ, ಸದ್ಗುಣ, ಸದಾಚಾರ, ವಿವೇಕ ಮತ್ತು ಜ್ಞಾನವೃದ್ಧಿ ಹಾಗೂ ಬುದ್ಧಿಯು ತೀಕ್ಷ್ಣವಾಗುವುದೋ ಅಂತಹ ಉತ್ತಮ ಶಿಕ್ಷಣದಿಂದ ಕೂಡಿದ ಪುಸ್ತಕಗಳನ್ನೇ ಓದಬೇಕು. </p>
<p class="Text">ಈ ವಿದ್ಯಾಭ್ಯಾಸವನ್ನು ಹುಡುಗಿಯರು ಹದಿನಾಲ್ಕು ವರ್ಷ ಹಾಗೂ ಹುಡುಗರು ಹದಿನೆಂಟು ವರ್ಷಗಳಾಗುವುದರೊಳಗೆ ಹಾಗೂ ವಿವಾಹಕ್ಕೆ ಮುಂಚೆಯೇ ಮುಗಿಸಬೇಕು. ಇಂದಿನ ಸಂಯಮವಿಲ್ಲದ ವಿಲಾಸೀ ವಾತಾವರಣದಲ್ಲಿ ವಿವಾಹವನ್ನು ವಿಳಂಬವಾಗಿ ಮಾಡುವುದರಿಂದ ಹುಡುಗ-ಹುಡುಗಿಯರ ಚಾರಿತ್ರ್ಯವು ಕುಸಂಗದ ಕಾರಣದಿಂದ ಕೆಟ್ಟು ಹೋಗುತ್ತದೆ, ಆದ್ದರಿಂದ ಆದಷ್ಟು ಬೇಗ ಹುಡುಗ-ಹುಡುಗಿಯರ ವಿವಾಹವನ್ನು ಮಾಡಿಬಿಡಬೇಕು. ಹುಡುಗನು ಬ್ರಹ್ಮಚರ್ಯಪಾಲನೆಗಾಗಿ ಆಗ್ರಹ ಮಾಡಿದರೆ ಮತ್ತು ವಿವಾಹವಾಗುವುದಕ್ಕೆ ಘೋರ ವಿರೋಧವನ್ನು ಮಾಡಿದರೆ ಅಂತಹ ಸ್ಥಿತಿಯಲ್ಲಿ ತಡವಾಗಿ ಹುಡುಗನ ವಿವಾಹ ಮಾಡಿದರೆ ಯಾವ ಹಾನಿಯೂ ಇರುವುದಿಲ್ಲ. ಇಂದು ಶಾಲಾ-ಕಾಲೇಜುಗಳಲ್ಲಿ ವರ್ಷದಲ್ಲಿ ಸುಮಾರು ಆರು ತಿಂಗಳುಗಳು ರಜದಲ್ಲಿ ಕಳೆದುಹೋಗುತ್ತವೆ. ಇದರಿಂದಾಗಿ ವಿದ್ಯಾರ್ಥಿಗಳ ಸಮಯ ನಷ್ಟವಾಗುತ್ತದೆ ಮತ್ತು ಅವರು ಇಲ್ಲಿ-ಅಲ್ಲಿ ಅಲೆಯುತ್ತಿರುತ್ತಾರೆ. ಈ ಕಾಲವೂ ವಿದ್ಯಾಭ್ಯಾಸದಲ್ಲಿ ತೊಡಗಿಸಲಾಯಿತಾದರೆ ಈಗ ಯಾವ ವಿದ್ಯಾಭ್ಯಾಸ ಇಪ್ಪತ್ತು ವರ್ಷಗಳಲ್ಲಿ ಪೂರ್ಣವಾಗುತ್ತದೆಯೋ, ಅದೇ ಹದಿನಾರು ವರ್ಷದೊಳಗೆ ಪೂರ್ಣವಾಗುತ್ತದೆ. ಹೀಗೆ ಮಾಡಿದಲ್ಲಿ ಹದಿನೆಂಟು ವರ್ಷಗಳ ವೇಳೆಗೆ ಸಾಕಷ್ಟು ವಿದ್ಯಾಭ್ಯಾಸವಾಗುವ ಸಾಧ್ಯತೆಯಿದೆ. ಬಾಲಕರು ಹದಿನೆಂಟು ವರ್ಷಗಳಾದನಂತರ ನ್ಯಾಯಯುಕ್ತವಾದ ವ್ಯಾಪಾರ ವ್ಯವಸಾಯ-ಕಾರ್ಯವನ್ನು ತಮ್ಮ ಜಾತಿಗನುಗುಣವಾಗಿ ಜೀವನೋಪಾಯ ಕಾರ್ಯವನ್ನು ಮನಸ್ಸಿಟ್ಟು ಅವಶ್ಯವಾಗಿ ಮಾಡಬೇಕು. ಕೆಲಸ ಮಾಡುತ್ತ ಮಾಡುತ್ತ ಅದರ ಜೊತೆ ಜೊತೆಗೆ ವಿದ್ಯಾಭ್ಯಾಸ ಮಾಡಲಾದರೆ ಮತ್ತೂ ಉತ್ತಮ ; ಏಕೆಂದರೆ ವಿವಾಹದ ಅನಂತರ ವಿದ್ಯಾಧ್ಯಯನದಲ್ಲಿ ಮನಸ್ಸು ವಿಶೇಷವಾಗಿ ತೊಡಗುವುದಿಲ್ಲ. ಆದ್ದರಿಂದ ನ್ಯಾಯಯುಕ್ತ ಜೀವನೋಪಾಯ ಕಾರ್ಯದಲ್ಲಿ ಮನಸ್ಸನ್ನು ತೊಡಗಿಸಬೇಕು. ಯಾರು ಯಾವುದಾದರೂ ವಿಶೇಷ ಪ್ರಕಾರದ ಉಚ್ಚಶಿಕ್ಷಣವನ್ನು ಪಡೆಯಲು ಬಯಸಿದರೆ, ಅವರು ವಿವಾಹವಾದ ಮೇಲೂ ಪಡೆಯಬಹುದು; ಆದರೆ ಸಾಧಾರಣವಾಗಿ ಜೀವನೋಪಾಯ ಕಾರ್ಯದಲ್ಲಿಯೇ ತೊಡಗುವುದು ಉತ್ತಮವಾಗಿದೆ. </p>
<p class="Text">ಯಾರು ಬಾಲ್ಯಾವಸ್ಥೆಯಲ್ಲಿ ವಿದ್ಯೆಯನ್ನು ಅಭ್ಯಸಿಸುವುದಿಲ್ಲವೋ, ಅವನು ಮುಂದೆ ಎಂದೆಂದಿಗೂ ಪಶ್ಚಾತ್ತಾಪ ಪಡಬೇಕಾಗುತ್ತದೆ. ಶಾಸ್ತ್ರಗಳು ವಿದ್ಯೆಯ ಮಹಿಮೆಯನ್ನು ಬಹಳವಾಗಿ ಹೊಗಳಿವೆ. ಶ್ರೀ ಭರ್ತೃಹರಿಯು ಹೇಳುತ್ತಾನೆ-</p>
<p class="Shlok">ವಿದ್ಯಾ ನಾಮ ನರಸ್ಯ ರೂಪಮಧಿಕಂ ಪ್ರಚ್ಛನ್ನಗುಪ್ತಂ ಧನಂ </p>
<p class="Shlok">ವಿದ್ಯಾ ಭೋಗಕರೀ ಯಶಃ ಸುಖಕರೀ ವಿದ್ಯಾ ಗುರೂಣಾಂ ಗುರುಃ ।</p>
<p class="Shlok">ವಿದ್ಯಾ ಬಂಧುಜನೋ ವಿದೇಶಗಮನೇ ವಿದ್ಯಾ ಪರಾ ದೇವತಾ</p>
<p class="Shlok">ವಿದ್ಯಾ ರಾಜಸು ಪೂಜ್ಯತೇ ನ ಹಿ ಧನಂ ವಿದ್ಯಾ ವಿಹೀನಃಪಶುಃ ।</p>
<p class="TXT-Right">(ನೀತಿಶತಕ 19) </p>
<p class="Text">‘ವಿದ್ಯೆಯೇ ಮನುಷ್ಯನ ಅತಿ ಹೆಚ್ಚಿನ ರೂಪ ಮತ್ತು ಮುಚ್ಚಿಟ್ಟಿರುವ ಗುಪ್ತವಾದ ಧನವಾಗಿದೆ, ವಿದ್ಯೆಯೇ ಭೋಗ, ಯಶ ಮತ್ತು ಸುಖವನ್ನು ಕೊಡುವುದಾಗಿದೆ ಹಾಗು ವಿದ್ಯೆಯು ಗುರುವಿಗೂ ಗುರುವಾಗಿದೆ. ವಿದೇಶಕ್ಕೆ ಹೋದಾಗ ವಿದ್ಯೆಯೇ ಬಂಧುವಿನಂತೆ ಸಹಾಯಕವಾಗುತ್ತದೆ. ವಿದ್ಯೆಯೇ ಪರದೇವತೆ, ವಿದ್ಯೆಗೆ ರಾಜರಲ್ಲಿ ಮನ್ನಣೆಯಿದೆ, ಧನಕ್ಕಲ್ಲ, ಆದಕಾರಣ ವಿದ್ಯಾವಿಹೀನನಾದ ಮನುಷ್ಯನು ಪಶುವಿಗೆ ಸಮಾನವಾಗಿದ್ದಾನೆ. ಚಾಣಕ್ಯ ನೀತಿಯಲ್ಲಿ ಹೇಳಿದೆ - </p>
<p class="Shlok">ಕಾಮಧೇನು ಗುಣಾ ವಿದ್ಯಾ ಹ್ಯಕಾಲೇ ಫಲದಾಯಿನೀ ।</p>
<p class="Shlok">ಪ್ರವಾಸೇ ಮಾತೃಸದೃಶೀ ವಿದ್ಯಾ ಗುಪ್ತಂ ಧನಂ ಸ್ಮೃತಮ್ ॥ </p>
<p class="TXT-Right"><span class="char-style-override-2">(</span>4/5)</p>
<p class="Text">‘ವಿದ್ಯೆಯಲ್ಲಿ ಕಾಮಧೇನುವಿಗೆ ಸಮಾನವಾದ ಗುಣಗಳಿವೆ, ಇದು ಅಕಾಲದಲ್ಲಿಯೂ ಫಲ ಕೊಡುವುದಾಗಿದೆ, ಈ ವಿದ್ಯೆಯು ಮನುಷ್ಯನ ಗುಪ್ತಧನವೆಂದು ತಿಳಿಯಲ್ಪಟ್ಟಿದೆ. ವಿದೇಶದಲ್ಲಿ ಇದು ತಾಯಿಯಂತೆ ಸಹಾಯ ಮಾಡುತ್ತದೆ’. ಬೇರೊಬ್ಬ ಕವಿಯು ಹೇಳಿದ್ದಾನೆ - </p>
<p class="Shlok">ನ ಚೌರಹಾರ್ಯಂ ನ ಚ ರಾಜಹಾರ್ಯಂ </p>
<p class="Shlok">ನ ಭ್ರಾತೃಭಾಜ್ಯಂ ನ ಚ ಭಾರಕಾರಿ ।</p>
<p class="Shlok">ವ್ಯಯೇ ಕೃತೇ ವರ್ಧತ ಏವ ನಿತ್ಯಂ </p>
<p class="Shlok">ವಿದ್ಯಾಧನಂ ಸರ್ವಧನಪ್ರಧಾನಮ್ ॥ </p>
<p class="Text">‘ವಿದ್ಯೆಯನ್ನು ಕಳ್ಳನಾಗಲೀ ಅಥವಾ ರಾಜನಾಗಲೀ ಕಿತ್ತುಕೊಳ್ಳಲಾರರು. ಸೋದರರು ಇದನ್ನು ಹಂಚಿಕೊಳ್ಳಲಾರರು. ಇದು ಭಾರವಾಗಿರುವುದಿಲ್ಲ. ಇದು ಖರ್ಚು ಮಾಡಿದಷ್ಟೂ ಹೆಚ್ಚುತ್ತ ಹೋಗುತ್ತದೆ ಎಂದರೆ ಇತರರಿಗೆ ದಾನ ಮಾಡಿದರೂ (ಕಲಿಸಿದರೂ) ನಿತ್ಯ ಹೆಚ್ಚುತ್ತದೆ. ವಿದ್ಯಾಧನವೇ ಎಲ್ಲ ಧನಗಳಿಗಿಂತ ಶ್ರೇಷ್ಠವಾದುದು’. </p>
<p class="Text para-style-override-3">ಬಾಲಕ-ಬಾಲಕಿಯರು ಓದುವ ಸಮಯದಲ್ಲಿ ಬಗ್ಗಿಕೊಂಡು ಅಥವಾ ಕಾಲುಚಾಚಿಕೊಂಡು ಓದಬಾರದು ಹಾಗೂ ರಾತ್ರಿ ತೀಕ್ಷ್ಣವಾದ ವಿದ್ಯುತ್ ಬೆಳಕಿನಲ್ಲಿಯೂ ಓದಬಾರದು; ಏಕೆಂದರೆ ಇವುಗಳಿಂದ ಕಣ್ಣುಗಳಿಗೆ ಹಾನಿಯುಂಟಾಗುತ್ತದೆ. ಈ ಕಾರಣದಿಂದಲೇ ಈ ದಿನಗಳಲ್ಲಿ ಶಾಲಾ-ಕಾಲೇಜುಗಳಲ್ಲಿ ವ್ಯಾಸಾಂಗ ಮಾಡುವ ಅನೇಕ ಬಾಲಕ-ಬಾಲಕಿಯರಿಗೆ ನೇತ್ರದೋಷವುಂಟಾಗುತ್ತದೆ ಮತ್ತು ಅವರು ಅಕಾಲದಲ್ಲಿಯೇ ಕನ್ನಡಕವನ್ನು ಉಪಯೋಗಿಸಬೇಕಾಗುತ್ತದೆ.<span></span></p>


<p class="Page-Break"> </p>
<p class="Chapter-Heading" id="toc_marker-7">ಬ್ರಹ್ಮಚರ್ಯಪಾಲನೆ</p>
<p class="Text">ವಾಸ್ತವವಾಗಿ ಬ್ರಹ್ಮಚರ್ಯವೆಂಬ ಶಬ್ದದ ಅರ್ಥವು ಬ್ರಹ್ಮನ ಸ್ವರೂಪದಲ್ಲಿ ವಿಚರಿಸುವುದು ಎಂದರೆ ಬ್ರಹ್ಮನ ಸ್ವರೂಪವನ್ನು ಮನನ ಮಾಡುವುದು ಎಂದು. ಯಾರ ಮನಸ್ಸು ನಿತ್ಯ-ನಿರಂತರ ಸಚ್ಚಿದಾನಂದ ಬ್ರಹ್ಮನಲ್ಲಿ ವಿಚರಿಸುತ್ತದೆಯೋ, ಅವನೇ ನಿಜವಾಗಿ ಬ್ರಹ್ಮಚಾರಿಯಾಗಿದ್ದಾನೆ. ಇದರಲ್ಲಿ ಪ್ರಧಾನವಾಗಿ ವೀರ್ಯದ ರಕ್ಷಣೆಯಿಂದ ಶರೀರ, ಇಂದ್ರಿಯಗಳು, ಮನಸ್ಸು ಮತ್ತು ಬುದ್ಧಿಯ ಬಲದ ಅವಶ್ಯಕತೆಯಿದೆ. ಆದ್ದರಿಂದ ಎಲ್ಲ ಪ್ರಕಾರದಿಂದ ವೀರ್ಯರಕ್ಷಣೆ ಮಾಡುವುದೇ ಬ್ರಹ್ಮಚರ್ಯವ್ರತದ ಪಾಲನೆ ಮಾಡುವುದೆಂದು ಹೇಳಲಾಗುತ್ತದೆ. ಆದಕಾರಣ ಬಾಲಕರು ವೀರ್ಯ ಹಾನಿಯುಂಟಾಗುವಂತಹ ಯಾವ ಕಾರ್ಯವನ್ನೂ, ಸಹವಾಸವನ್ನೂ ಮತ್ತು ಅಂತಹ ಪದಾರ್ಥಗಳ ಸೇವನೆಯನ್ನೂ ಮಾಡಕೂಡದು. </p>
<p class="Text">ನಾಟಕ-ಸಿನೇಮಾಗಳಲ್ಲಿ ಸರ್ವೇ ಸಾಧಾರಣವಾಗಿ ಅಶ್ಲೀಲ ದೃಶ್ಯಗಳನ್ನು ತೋರಿಸಲಾಗುತ್ತವೆ, ಆದ್ದರಿಂದ ಬಾಲಕ-ಬಾಲಕಿಯರು ಸಿನೇಮಾ-ನಾಟಕಗಳನ್ನು ಎಂದಿಗೂ ನೋಡಬಾರದು ಮತ್ತು ಸಿನೇಮಾ-ನಾಟಕಗಳಲ್ಲಿ ನಟ-ನಟಿಯರಂತೂ ಎಂದೂ ಆಗಲೇಬಾರದು. ಈ ವಿಷಯದ ಸಾಹಿತ್ಯ, ಜಾಹೀರಾತು ಮತ್ತು ಚಿತ್ರಗಳನ್ನೂ ಸಹ ನೋಡಬಾರದು-ಓದಬಾರದು; ಏಕೆಂದರೆ ಇದರ ಪ್ರಭಾವದಿಂದ ಆರೋಗ್ಯ ಮತ್ತು ಚಾರಿತ್ರ್ಯಕ್ಕೆ ತುಂಬಾ ಹಾನಿಯುಂಟಾದೀತು ಮತ್ತು ನೋಡುವುದಾದರೋ ಘೋರ ಪತನವೇ ಆಗಬಹುದು.</p>
<p class="Text">ಹುಡುಗ-ಹುಡುಗಿಯರ ಪರಸ್ಪರ ಸಂಸರ್ಗವೂ ಬ್ರಹ್ಮಚರ್ಯಕ್ಕೆ ತುಂಬಾ ಘಾತುಕವಾದುದು. ಆದ್ದರಿಂದ ಈ ಪ್ರಕಾರದ ಸಂಸರ್ಗವನ್ನೂ ತ್ಯಾಗ ಮಾಡಬೇಕು. ಹುಡುಗರೂ ಕೂಡ ಬೇರೆ ಹುಡುಗರ ಜೊತೆಗೆ, ಉಪಾಧ್ಯಾಯರೊಡನೆ ಅಸಭ್ಯ ಸಂಕೇತ, ನಗೆಚಾಟಿಕೆ ಮತ್ತು ಮಾತುಕತೆಯಾಡುತ್ತ ತಮ್ಮ ಪತನ ಮಾಡಿಕೊಳ್ಳುತ್ತಾರೆ, ಇವುಗಳಿಂದಲೂ ಹುಡುಗರು ಬಹು ಎಚ್ಚರಿಕೆ ವಹಿಸಬೇಕು. ಹುಡುಗ-ಹುಡುಗಿಯರು ಪರಸ್ಪರ ಒಬ್ಬರನ್ನೊಬ್ಬರು ನೋಡುವುದು, ಅಶ್ಲೀಲ ಸಂಭಾಷಣೆ ನಡೆಸುವುದು ಮತ್ತು ನಗೆ ಚಾಟಿಕೆಯಾಡುವುದು-ಸರ್ವಥಾ ಮಾಡಕೂಡದು; ಏಕೆಂದರೆ ಇದರಿಂದಾಗಿ ಮನೋವಿಕಾರವುಂಟಾಗುತ್ತದೆ. ಪ್ರತ್ಯಕ್ಷದ ಮಾತಂತಿರಲಿ-ಸೌಂದರ್ಯದ ದೃಷ್ಟಿಯಿಂದ ಚಿತ್ರದಲ್ಲಿ ಬರೆದಿರುವ ಸ್ತ್ರೀಯ ಚಿತ್ರವನ್ನು ಪುರುಷನು ಮತ್ತು ಪುರುಷನ ಚಿತ್ರವನ್ನು ಸ್ತ್ರೀಯು ಎಂದಿಗೂ ನೋಡಬಾರದು. ಪುರುಷನು-ಮಾತೆಯಾಗಲಿ, ಸೋದರಿಯಾಗಲಿ ಮತ್ತು ಮಗಳೇ ಆಗಿರಲಿ ಅವರೊಡನೆ ಏಕಾಂತದಲ್ಲಿ ಎಂದೂ ಇರಲೇಕೂಡದು. ಮನು ಹೇಳುತ್ತಾನೆ - </p>
<p class="Shlok">ಮಾತ್ರಾ ಸ್ವಸ್ರಾ ದುಹಿತ್ರಾ ವಾ ನ ವಿವಿಕ್ತಾಸನೋ ಭವೇತ್ ।</p>
<p class="Shlok">ಬಲವಾನಿಂದ್ರಿಯಗ್ರಾವೋ ವಿದ್ವಾಂಸಮಪಿ ಕರ್ಷತಿ ॥ </p>
<p class="TXT-Right"><span class="char-style-override-2">(</span>2/215)</p>
<p class="Text">‘ತಾಯಿ, ಸೋದರಿ ಅಥವಾ ಮಗಳ ಜೊತೆಯಲ್ಲಿಯೂ ಸಹ ಏಕಾಂತದಲ್ಲಿ ಕುಳಿತುಕೊಳ್ಳಬಾರದು; ಏಕೆಂದರೆ ಇಂದ್ರಿಯಗಳ ಸಮೂಹವು ತುಂಬಾ ಬಲವತ್ತರವಾದುದು, ಅದು ವಿದ್ವಾಂಸರನ್ನೂ ಕೂಡ ತನ್ನ ಕಡೆಗೆ ಸೆಳೆದುಕೊಳ್ಳುತ್ತದೆ ’. ಹೀಗೆಯೇ ಸ್ತ್ರೀಯೂ ಸಹ ತನ್ನ ತಂದೆ, ಸೋದರ ಮತ್ತು ಯುವಕ ಪುತ್ರನ ಹತ್ತಿರವೂ ಏಕಾಂತದಲ್ಲಿ ಕುಳಿತುಕೊಳ್ಳಬಾರದು. </p>
<p class="Text">ಬಾಲಕರು ಎಂಟು ಪ್ರಕಾರದ ಮೈಥುನವನ್ನು ಸರ್ವಥಾ ತ್ಯಾಗ ಮಾಡಬೇಕು. ಶಾಸ್ತ್ರಗಳಲ್ಲಿ ಎಂಟು ಪ್ರಕಾರದ ಮೈಥುನವನ್ನು ಈ ಪ್ರಕಾರ ತಿಳಿಸಲಾಗಿದೆ - </p>
<p class="Shlok">ಸ್ಮರಣಂ ಕೀರ್ತನಂ ಕೇಲಿಃ ಪ್ರೇಕ್ಷಣಂ ಗುಹ್ಯಭಾಷಣಮ್ ।</p>
<p class="Shlok">ಸಂಕಲ್ಪೋಽಧ್ಯವಸಾಯಶ್ಚ ಕ್ರಿಯಾನಿಷ್ಪತ್ತಿರೇವ ಚ ॥</p>
<p class="Text">ಸ್ತ್ರೀಯನ್ನು ಸ್ಮರಿಸುವುದು, ಸ್ತ್ರೀ ಸಂಬಂಧವಾದ ಸಂಭಾಷಣೆ, ಸ್ತ್ರೀಯರ ಜೊತೆ ಆಟವಾಡುವುದು, ಸ್ತ್ರೀಯರನ್ನು ನೋಡುವುದು, ಸ್ತ್ರೀಯೊಡನೆ ಗುಪ್ತ ಭಾಷಣ ಮಾಡುವುದು, ಸ್ತ್ರೀಯನ್ನು ಸಂಧಿಸುವ ನಿಶ್ಚಯ ಮಾಡುವುದು ಮತ್ತು ಸಂಕಲ್ಪ ಮಾಡುವುದು ಹಾಗೂ ಸ್ತ್ರೀಸಂಗ ಮಾಡುವುದು ಇವು ಎಂಟು ಪ್ರಕಾರದ ಮೈಥುನವೆಂದು ಪರಿಗಣಿಸಲಾಗಿದೆ.</p>
<p class="Text">ಯಾವ ಪ್ರಕಾರ ಬಾಲಕರಿಗೆ ಬಾಲಿಕೆ ಅಥವಾ ಸ್ತ್ರೀಯ ಸ್ಮರಣಾದಿಗಳು ತ್ಯಾಜ್ಯವಾಗಿವೆಯೋ, ಅದೇ ಪ್ರಕಾರ ಬಾಲಿಕೆಯರಿಗೆ ಬಾಲಕರ ಮತ್ತು ಪುರುಷರ ಸ್ಮರಣೆ ಮುಂತಾದುವು ತ್ಯಾಜ್ಯವಾಗಿದೆ. </p>
<p class="Text">‘ಇವುಗಳಲ್ಲಿ ಬೇರೆಲ್ಲವನ್ನೂ ತ್ಯಜಿಸಬಹುದು ಆದರೆ ಸಮಯ ಬಂದಾಗ ಮಾತನ್ನಾದರೋ ಆಡಲೇಬೇಕಾಗುತ್ತದೆ’ ಎನ್ನುವುದೇನೋ ಸರಿ. ಹುಡುಗಿಯ ಕರ್ತವ್ಯವೇನೆಂದರೆ - ಯಾರಾದರೂ ಪುರುಷ ಅಥವಾ ಬಾಲಕನೊಡನೆ ಅವಶ್ಯಕವಾದ ಮಾಡನ್ನಾಡಬೇಕಾಗಿ ಬಂದರೆ ದೃಷ್ಟಿಯನ್ನು ಕೆಳಗೆ ಮಾಡಿ, ಅವನನ್ನು ತಂದೆ ಅಥವಾ ಸಹೋದರನೆಂದು ತಿಳಿದು ಶುದ್ಧಭಾವದಿಂದ ಮಾತನಾಡಲಿ ಹಾಗೂ ಬಾಲಕನು ಯಾವುದಾದರೂ ಸ್ತ್ರೀ ಅಥವಾ ಹುಡುಗಿಯೊಡನೆ ಅವಶ್ಯಕವಾದ ಮಾತನ್ನಾಡಬೇಕಾಗಿ ಬಂದರೆ ದೃಷ್ಟಿಯನ್ನು ಕೆಳಗೆ ಮಾಡಿ ಅವಳನ್ನು ತಾಯಿ ಅಥವಾ ಸಹೋದರಿಗೆ ಸಮಾನ ಎಂದರಿತು ಶುದ್ಧಭಾವದಿಂದ ಮಾತನಾಡಲಿ. </p>
<p class="Text">ಮನಸ್ಸನ್ನು ವಿಕಾರಗೊಳಿಸುವಂತಹ ವೇಷ-ಭೂಷಣ, ಬೆಡಗು-ಬಿನ್ನಾಣ, ಎಣ್ಣೆ-ಸುಗಂಧ, ಕೇಶ-ವಿನ್ಯಾಸ, ಒಡವೆ-ವಸ್ತ್ರ, ಫ್ಯಾಶನ್ ಮುಂತಾದುವುಗಳನ್ನು ವಿದ್ಯಾರ್ಥಿಗಳಾಗಿರುವ ಬಾಲಕ-ಬಾಲಿಕೆಯರು ಸರ್ವಥಾ ತ್ಯಾಗ ಮಾಡಬೇಕು. ಮನೋವಿಕಾರ ಉಂಟಾಗಬಹುದಾದಂತಹ ಚರಿತ್ರ ಭ್ರಷ್ಟರಾಗುವ ಸಂಭವವಿರುವ ಸಂಸ್ಥೆಗಳು, ಸ್ಥಾನಗಳು, ನಾಟ್ಯ-ಗೃಹಗಳು, ಉತ್ಸವ ಸ್ಥಳಗಳು, ಕ್ಲಬ್ಗಳು, ಪಾರ್ಟಿಗಳು, ಔತಣಗಳು, ಭೋಜನಾಲಯಗಳು, ಹೋಟೆಲುಗಳು ಮತ್ತು ಉದ್ಯಾನಗಳಿಗೆ ಹೋಗಬಾರದು. ಯಾವಗಲೂ ಸರಳತೆಯಿಂದಿರುತ್ತ ಸಾತ್ವಿಕವಾದ ಸಾದಾ ಭೋಜನ ಮಾಡಬೇಕು. ಈ ಪ್ರಕಾರ ಬಾಲಕ-ಬಾಲಕಿಯರು ಮೇಲೆ ತಿಳಿಸಿದ ನಿಯಮಗಳನ್ನು ಆಚರಿಸುತ್ತ ಬ್ರಹ್ಮಚರ್ಯ ಪಾಲನೆಯನ್ನು ಮಾಡಬೇಕು. </p>
<p class="Text">ಶ್ರೀ ಹನುಮಂತನು ಆಜೀವನ ಬ್ರಹ್ಮಚರ್ಯ ಪಾಲನೆಯ ಪ್ರಭಾವದಿಂದಾಗಿ ಬಹುದೊಡ್ಡ ಧೀರ, ವೀರ, ತೇಜಸ್ವಿ, ಜ್ಞಾನಿ, ವಿರಕ್ತ, ಭಗವಂತನ ಭಕ್ತ, ವಿದ್ವಾಂಸ ಮತ್ತು ಬುದ್ಧಿವಂತನಾದನು. ವಾಲ್ಮೀಕಿ ರಾಮಾಯಣದ ಕಿಷ್ಕಿಂದಾ ಕಾಂಡದಲ್ಲಿ ಹೀಗೆ ಬಂದಿದೆ. ಶ್ರೀರಾಮ-ಲಕ್ಷ್ಮಣರೊಡನೆ ಹನುಮಂತನ ಭೇಟಿಯಾದಾಗ ಹನುಮಂತನ ಮಾತುಗಳನ್ನು ಕೇಳಿ ಶ್ರೀರಾಮಚಂದ್ರನ ಮುಖವು ಪ್ರಸನ್ನತೆಯಿಂದ ಅರಳಿತು ಮತ್ತು ಲಕ್ಷ್ಮಣನೊಡನೆ ಹೇಳತೊಡಗಿದನು - ‘ಲಕ್ಷ್ಮಣಾ! ಇವನು ವಾನರರಾಜ ಸುಗ್ರೀವನ ಮಂತ್ರಿಯಾಗಿದ್ದಾನೆ ಮತ್ತು ಅವನ ಹಿತಾರ್ಥವಾಗಿಯೇ ಇಲ್ಲಿ ನನ್ನ ಬಳಿಗೆ ಬಂದಿದ್ದಾನೆ. ಇವನು ವಾಕ್ಯ ರಚನೆಯನ್ನು ಬಲ್ಲವನಾಗಿದ್ದು ವ್ಯಾಕರಣ ಪಂಡಿತನೂ ಆಗಿದ್ದಾನೆ. ಏಕೆಂದರೆ ತುಂಬಾ ಮಾತುಗಳನ್ನಾಡಿದರೂ ಇವನ ಮಾತುಗಳಲ್ಲಿ ಎಲ್ಲಿಯೂ ಸಹ ಅಪಶಬ್ಧ ಬರಲಿಲ್ಲ’. ಹನುಮಂತನು ಬಹು ಬುದ್ಧಿವಂತನೂ, ಪಂಡಿತನೂ, ವ್ಯಾಕರಣ ಮತ್ತು ಕಾವ್ಯವನ್ನು ಬಲ್ಲವನೂ, ಉನ್ನತ ದರ್ಜೆಯ ವಿದ್ವಾಂಸನೂ ಆಗಿದ್ದನು. ಮಹಾನ್ ಸಂಗೀತಗಾರನೂ ಆಗಿದ್ದನು. ಅವನು ಯೋಗದ ಸಿದ್ಧಿಗಳನ್ನೂ ಅರಿತವನಾಗಿದ್ದನು. ಯೋಗ ಸಿದ್ಧಿಯ ಬಲದಿಂದ ಅವನು ಮಹತ್ತರವಾದ ಮತ್ತು ಸೂಕ್ಷ್ಮಾತಿಸೂಕ್ಷ್ಮ ರೂಪವನ್ನು ಧರಿಸಿಕೊಳ್ಳುತ್ತಿದ್ದನು. ಇದು ಅವನ ಚರಿತ್ರೆಯಿಂದ ಸಿದ್ಧವಾಗುತ್ತದೆ. ಲಂಕೆಗೆ ಹೋಗುವ ಸಮಯದಲ್ಲಿ ಅವನು ವಿಶಾಲ ರೂಪವನ್ನು ಧರಿಸಿದ ಮತ್ತು ನೂರು ಯೋಜನ ವಿಸ್ತಾರದ ಸಮುದ್ರವನ್ನು ದಾಟಿ ಲಂಕಾಪುರಿಯನ್ನು ಪ್ರವೇಶಿಸುವ ಸಮಯದಲ್ಲಿ ಅತಿಸೂಕ್ಷ್ಮ ರೂಪವನ್ನು ಧಾರಣೆ ಮಾಡಿದ. ಅವನು ಬಹುದೊಡ್ಡ ವೀರನೂ, ಬಲಶಾಲಿಯೂ ಆಗಿದ್ದನು. ಇದನ್ನು ತಿಳಿಸುವ ಅನೇಕ ಉದಾಹರಣೆಗಳು ಪ್ರಪಂಚದಲ್ಲಿ ಪ್ರಸಿದ್ಧವಾಗಿವೆ. ಅಕ್ಷಯ ಕುಮಾರನನ್ನು ಕೊಂದುಹಾಕುವುದು, ರಾವಣನನ್ನು ಮೂರ್ಛಿತಗೊಳಿಸುವುದು, ಸಂಜೀವಿನ ಮೂಲಿಕೆಗಾಗಿ ಸೂರ್ಯೋದಯಕ್ಕೆ ಮುಂಚೆಯೇ ದ್ರೋಣಗಿರಿಯನ್ನು ಕಿತ್ತು ತರುವುದು ಮುಂತಾದ ಘಟನೆಗಳು ರಾಮಾಯಣಾದಿ ಗ್ರಂಥಗಳಲ್ಲಿ ಸಿಗುತ್ತವೆ. ಶ್ರೀರಾಮನ ಯಜ್ಞದ ಕುದುರೆಯನ್ನು ರಕ್ಷಿಸುವ ಸಮಯದಲ್ಲಿ, ರಾಜನಾದ ವೀರಮಣಿಯ ಇಬ್ಬರು ಪುತ್ರರನ್ನೂ ರಥಸಮೇತವಾಗಿ ಬಾಲದಲ್ಲಿ ಸುತ್ತಿ ಪೃಥ್ವಿಯ ಮೇಲೆ ಅಪ್ಪಳಿಸುವುದು, ಶಿವನ ತ್ರಿಶೂಲವನ್ನು ಮುರಿದು ಹಾಕುವುದು ಮತ್ತು ಅವನನ್ನು ತನ್ನ ಬಾಲದಲ್ಲಿ ಸುತ್ತಿ ಹೊಡೆಯಲು ಉದ್ಯುಕ್ತನಾಗುವುದು, ವೀರಭದ್ರನ ಮೂಲಕ ಕೊಲ್ಲಲ್ಪಟ್ಟ ಪುಷ್ಕಲನನ್ನು ದ್ರೋಣಪರ್ವತದಿಂದ ಸಂಜೀವಿನೀ ಮೂಲಿಕೆಯನ್ನು ತಂದು ಬದುಕಿಸುವುದು ಮುಂತಾದ ಹನುಮಂತನ ಶೌರ್ಯಪೂರ್ಣವಾದ ಲೋಕೋತ್ತರ ಕಾರ್ಯಗಳ ವರ್ಣನೆ ಪದ್ಮಪುರಾಣದ ಪಾತಾಲಖಂಡದಲ್ಲಿ ದೊರಕುತ್ತದೆ. ಹನುಮಂತನು ಭಗವಾನ್ ಶ್ರೀರಾಮನ ಅಲೌಕಿಕ ಭಕ್ತನಾಗಿದ್ದಾನೆಂಬುದು ಸರ್ವಪ್ರಸಿದ್ಧವಾಗಿಯೇ ಇದೆ. ಹನುಮಂತನ ಈ ಲೋಕೋತ್ತರ ಪ್ರತಿಭೆಯಲ್ಲಿ ಭಗವಂತನ ಅನನ್ಯ ಭಕ್ತಿ ಮತ್ತು ಬ್ರಹ್ಮಚರ್ಯವೇ ಸರ್ವಪ್ರಧಾನ ಕಾರಣವಾಗಿದೆ. ಇಂದೂ ಸಹ ಬಲ ವರ್ಧನೆಗಾಗಿ ವ್ಯಾಯಾಮ ಮಾಡುವವರು ‘ಆಂಜನೇಯ’ ನ ನಾಮಸ್ಮರಣೆ ಮಾಡುತ್ತಾರೆ ಮತ್ತು ವ್ಯಾಯಾಮ ಶಾಲೆಗಳಲ್ಲಿ ಆಂಜನೇಯನ ಮೂರ್ತಿ ಅಥವಾ ಭಾವಚಿತ್ರವನ್ನು ನೋಡುತ್ತೇವೆ. ಮಹಾವೀರನ ಹೆಸರಿನಲ್ಲಿ ದಳವನ್ನು ಕಟ್ಟುತ್ತಾರೆ ಮತ್ತು ಕುಸ್ತಿಯ ಗರಡಿಗಳನ್ನು ಸ್ಥಾಪಿಸುತ್ತಾರೆ. </p>
<p class="Text">ಭೀಷ್ಮ ಪಿತಾಮಹರು ಆಜೀವನ ಬ್ರಹ್ಮಚರ್ಯರ ಪಾಲನೆ ಮಾಡಿದ್ದರೆಂಬುದು ಮಹಾಭಾರತದ ಆದಿಪರ್ವತದಿಂದ ಸಿದ್ಧವಾಗುತ್ತದೆ. ದಾಶರಾಜನಲ್ಲಿಗೆ ಹೋಗಿ ತನ್ನ ತಂದೆಗೆ ಸತ್ಯವತಿಯನ್ನು ವಧುವಾಗಿ ತರುವ ಸಮಯದಲ್ಲಿ ಭೀಷ್ಮರು ತನ್ನ ರಾಜ್ಯದ ಮೇಲಿನ ಅಧಿಕಾರವನ್ನು ತ್ಯಾಗ ಮಾಡಿದರು ಮತ್ತು ಆಜೀವನ ಪರ್ಯಂತ ವಿವಾಹವಾಗದಿರುವ ಪ್ರತಿಜ್ಞೆ ಮಾಡಿ ಜೀವನವಿಡೀ ಬ್ರಹ್ಮಚರ್ಯದ ಪಾಲನೆ ಮಾಡಿದರು. ಇದರಿಂದ ಸಂತುಷ್ಟವಾಗಿ ಅವರ ತಂದೆ ಶಾಂತನುವು ‘ನೀನು ಇಚ್ಛಾ ಮರಣಿಯಾಗು-ನೀನು ಇಚ್ಛಿಸಿದಾಗ ನಿನಗೆ ಮೃತ್ಯು ಬಂದೊದಗಲಿ’ ಎಂದು ವರದಾನವಿತ್ತಿದ್ದ. ಭೀಷ್ಮ ತನ್ನ ತಮ್ಮನಾದ ವಿಚಿತ್ರವೀರ್ಯನಿಗಾಗಿ ಕಾಶೀರಾಜನ ಸಭೆಗೆ ಹೋಗಿ ಎಲ್ಲ ರಾಜರುಗಳನ್ನು ಸೋಲಿಸಿ ಸ್ವಯಂವರದಿಂದ ರಾಜಕನ್ಯೆಯರಾದ ಅಂಬೆ, ಅಂಬಿಕೆ ಮತ್ತು ಅಂಬಾಲಿಕೆಯರನ್ನು ಹರಣ ಮಾಡಿ ತಂದನು. ಈ ದುಷ್ಕರ ಕಾರ್ಯವನ್ನು ಒಬ್ಬಂಟಿಗರಾದ ಭೀಷ್ಮರೇ ಮಾಡಿದರು ಮತ್ತು ಅಂಬೆಯ ಪಕ್ಷವಹಿಸಿ ಪರಶುರಾಮರು ಬಂದಾಗ, ಅವರೊಡನೆ ಇಪ್ಪತ್ಮೂರು ದಿನಗಳವರೆಗೆ ಘೋರಯುದ್ಧ ಮಾಡಿ ಪರಶುರಾಮರನ್ನು ಯುದ್ಧದಲ್ಲಿ ಪರಾಭವ ಗೊಳಿಸಿದರು. ಪರಶುರಾಮರಂತಹ ಮಹಾನ್ ಅಸ್ತ್ರಧಾರಿ ತ್ರೈಲೋಕ್ಯ ವಿಜಯಿವೀರರೂ ಸಹ ದುರ್ಧರ್ಷನಾದ ಭೀಷ್ಮರನ್ನು ಗೆಲ್ಲಲಾರದೆ ಹೋದರು. ಅರ್ಜುನನ ಮೂಲಕ ಭೀಷ್ಮರನ್ನು ಪೃಥ್ವಿಯ ಮೇಲೆ ಬೀಳಿಸುವ ಕಾರ್ಯವು ಕೇವಲ ಭೀಷ್ಮರ ಇಚ್ಛೆಯಿಂದಲೇ ಆಯಿತು. ವಾಸ್ತವವಾಗಿ ಭೀಷ್ಮರನ್ನು ಸೋಲಿಸುವಂತಹವನು ಜಗತ್ತಿನಲ್ಲಿ ಯಾರೂ ಇರಲಿಲ್ಲ. ಭೀಷ್ಮರು ಕೇವಲ ವೀರರಾಗಿದ್ದರೆಂಬುದಷ್ಟೇ ಅಲ್ಲ. ಅವರು ಶಾಸ್ತ್ರಜ್ಞರೂ, ಪಂಡಿತರೂ ಉಚ್ಚಕೋಟಿಯ ಅನುಭವಿ, ಸದ್ಗುಣಿ, ಸದಾಚಾರಿ, ಜ್ಞಾನಿ, ಮಹಾತ್ಮರಾದ ಪುರುಷರಾಗಿದ್ದರು. ಅವರು ಭಗವಾನ್ ಶ್ರೀಕೃಷ್ಣನ ಆದೇಶದಂತೆ ಶರಶಯ್ಯೆಯಲ್ಲಿ ಮಲಗಿದ್ದೇ ಧರ್ಮರಾಜ ಯುಧಿಷ್ಠಿರನಿಗೆ ರಾಜನೀತಿ, ಧರ್ಮ ಮತ್ತು ಅಧ್ಯಾತ್ಮ ಮುಂತಾದ ವಿಷಯಗಳನ್ನು ವಿಸ್ತಾರಪೂರ್ವಕ ಉಪದೇಶ ಮಾಡಿದರು. ಮಹಾಭಾರತದ ಶಾಂತಿ ಮತ್ತು ಅನುಶಾಸನ ಪರ್ವಗಳು ಭೀಷ್ಮೋಪದೇಶಗಳಿಂದ ತುಂಬಿವೆ. </p>
<p class="Text">ಭೀಷ್ಮರು ಭಗವಾನ್ ಶ್ರೀಕೃಷ್ಣನ ಅನನ್ಯ ಪ್ರೇಮೀ ಪರಮಭಕ್ತರೂ ಆಗಿದ್ದರು. ಮಹಾಭಾರತದ ಶಾಂತಿಪರ್ವದ 45 ಮತ್ತು 46ನೇ ಅಧ್ಯಾಯಗಳಲ್ಲಿ - ಭೀಷ್ಮರು ಶರಶಯ್ಯೆಯಲ್ಲಿ ಮಲಗಿದ್ದಾಗ ಶ್ರೀಕೃಷ್ಣನನ್ನು ಧ್ಯಾನಿಸುತ್ತಿದ್ದರೆಂದೂ, ಅದೇ ಸಮಯದಲ್ಲಿ ಕೃಷ್ಣನೂ ಭೀಷ್ಮರನ್ನು ಧ್ಯಾನಿಸುತ್ತಿದ್ದನೆಂದೂ ಉಲ್ಲೇಖಿತವಾಗಿದೆ. </p>
<p class="Text">ಇದರಲ್ಲಿ ಬ್ರಹ್ಮಚರ್ಯ ಪಾಲನೆಯು ಒಂದು ಪ್ರಧಾನ ಕಾರಣವಾಗಿದೆ. ಒಂದು ವೇಳೆ ಜೀವನವಿಡೀ ಬ್ರಹ್ಮಚರ್ಯ ಪಾಲನೆ ಸಾಧ್ಯವಾಗದಿದ್ದರೆ ಇಂದಿನ ಸಮಯಕ್ಕನುಸಾರವಾಗಿ ವಿವಾಹದವರೆಗಾದರೂ ಬಾಲಕರು ಬ್ರಹ್ಮಚರ್ಯ ಪಾಲನೆ ಮಾಡಬೇಕು. ಇದಕ್ಕೆ ಮುಂಚೆಯೇ ಬ್ರಹ್ಮಚರ್ಯ ಭಂಗವಾಗುವುದರಿಂದ ಶೀಘ್ರವಾಗಿಯೇ ಬಲ, ಬುದ್ಧಿ, ತೇಜಸ್ಸು, ಆಯಸ್ಸು ಮತ್ತು ಸ್ಮೃತಿಗಳ ಕ್ಷಯವಾಗುತ್ತದೆ ಮತ್ತು ರೋಗಗಳಿಗೆ ತುತ್ತಾಗಿ ಬೇಗನೇ ಮೃತ್ಯು ಮುಖಕ್ಕೆ ತುತ್ತಾಗಬೇಕಾಗುತ್ತದೆ. ಇದು ಶಾಸ್ತ್ರಸಂಗತವಾಗಿದ್ದು ಯುಕ್ತಿಸಂಗತವೂ ಆಗಿದೆ, ಗಂಭೀರವಾಗಿ ಆಲೋಚಿಸಿದರೆ ಸ್ವಾನುಭವಕ್ಕೂ ಬರುತ್ತದೆ. ಆದುದರಿಂದ ಎಂದಿಗೂ ಬ್ರಹ್ಮಚರ್ಯ ಖಂಡನೆಯಾಗದಂತೆ ಎಚ್ಚರಿಕೆ ವಹಿಸಬೇಕು ಏಕೆಂದರೆ ಬ್ರಹ್ಮಚರ್ಯಪಾಲನೆಯಿಂದ ಬಲ, ಬುದ್ಧಿ, ವೀರ್ಯ, ತೇಜ, ಸ್ಮೃತಿ, ಧೀರತ್ವ, ವೀರತ್ವ ಮತ್ತು ಗಾಂಭೀರ್ಯದ ವೃದ್ಧಿಯಾಗಿ ಉತ್ತಮ ಕೀರ್ತಿಯುಂಟಾಗುತ್ತದೆ ಹಾಗೂ ದೇವರ ದಯೆಯಿಂದ ಜ್ಞಾನ, ವೈರಾಗ್ಯ, ಭಕ್ತಿ ಮತ್ತು ಸದ್ಗುಣ-ಸದಾಚಾರ ಪರಮಶಾಂತಿ ಮತ್ತು ಪರಮಾನಂದ ಪ್ರಾಪ್ತಿಯಾಗ ಬಲ್ಲದು. ಪ್ರಾಚೀನ ಕಾಲದಲ್ಲಿ ಪರಮಾತ್ಮನ ಪ್ರಾಪ್ತಿಗೋಸ್ಕರ ಬ್ರಹ್ಮಚಾರಿಗಳು ಬ್ರಹ್ಮಚರ್ಯದ ಪಾಲನೆ ಮಾಡುತ್ತಿದ್ದರು. ಕಠೋಪನಿಷತ್ತಿನಲ್ಲಿ ತಿಳಿಸಿದ್ದಾರೆ - </p>
<p class="Shlok">ಯದಿಚ್ಛಂತೋ ಬ್ರಹ್ಮಚರ್ಯಂ ಚರಂತಿ ತತ್ತೇ ಪದಂ ಸಂಗ್ರಹೇಣ ಬ್ರವೀವ್ಯೇಮಿತ್ಯೇತತ್ ॥</p>
<p class="TXT-Right"><span class="char-style-override-2">(</span>1/2/15)</p>
<p class="Text para-style-override-3">‘ಯಾವ ಪರಮ ಪದದ ಇಚ್ಛೆಯುಳ್ಳ ಬ್ರಹ್ಮಚಾರಿಗಳು ಬ್ರಹ್ಮಚರ್ಯದ ಪಾಲನೆ ಮಾಡುತ್ತಾರೋ, ಅದನ್ನು ನಾನು ನಿನಗೆ ಸಂಕ್ಷೇಪವಾಗಿ ತಿಳಿಸುತ್ತೇನೆ - ಅದು ‘ಓಂ’ ಎಂಬ ಪದವಾಗಿದೆ. ಆದ್ದರಿಂದ ಬಾಲಕರು ಬ್ರಹ್ಮಚರ್ಯ ಪಾಲನೆಗೆ ವಿಶೇಷವಾಗಿ ಗಮನ ಕೊಡಬೇಕು.<span></span></p>


<p class="Page-Break"> </p>
<p class="Chapter-Heading" id="toc_marker-8">ತಂದೆ - ತಾಯಿಯರ ಸೇವೆ</p>
<p class="Text">ತಂದೆ-ತಾಯಿಯರ ಸೇವೆ ಮಾಡುವುದು ಬಾಲಕರಿಗೆ ಪರಮ ಕರ್ತವ್ಯ ಮತ್ತು ಅತ್ಯಂತ ಅವಶ್ಯಕವಾಗಿದೆ. ಇವರ ಸೇವೆ ಮಾಡುವುದರಿಂದ ದೊಡ್ಡ ಲಾಭವಿದೆ ಹಾಗೂ ಮಾಡದಿರುವುದರಿಂದ ದೊಡ್ಡ ಹಾನಿಯಿದೆ. ಯಾರ ಮಾತಾ-ಪಿತೃಗಳು ಜೀವಿಸಿದ್ದಾರೋ, ಅವರ ವಯಸ್ಸು ಎಷ್ಟೇ ಆಗಿರಲಿ, ತಂದೆ-ತಾಯಿಗಳ ಮುಂದೆ ಅವರು ಬಾಲಕರೇ ಆಗಿದ್ದಾರೆ. ಆದ್ದರಿಂದ ಎಲ್ಲರೂ ಮಾತಾ-ಪಿತೃಗಳ ಸೇವೆಯ ಲಾಭವನ್ನು ಪಡೆಯಬೇಕು. ತನು, ಮನ, ಧನಗಳಿಂದ ಆದರಪೂರ್ವಕವಾಗಿ, ಸೇವೆ-ಶುಶ್ರೂಷೆಗಳಿಂದ ಅವರಿಗೆ ಸುಖ ಕೊಡುವುದು, ಅವರ ಆಜ್ಞಾ ಪಾಲನೆ ಮಾಡುವುದು, ಅವರ ಸಂಕೇತ ಮತ್ತು ಮನೋಭಿಲಾಷೆಗನುಗುಣವಾಗಿ ವ್ಯವಹಾರ ಮಾಡುವುದು ಹಾಗೂ ಅವರ ಚರಣಗಳಲ್ಲಿ ನಮಸ್ಕರಿಸುವುದು ಸೇವೆಯ ಅಭಿಪ್ರಾಯವಾಗಿದೆ. ಬಾಲಕರ ಪಾಲನೆ-ಪೋಷಣೆಯಲ್ಲಿ ಮತ್ತು ವಿವಾಹಾದಿ ಕಾರ್ಯಗಳಲ್ಲಿ ತಂದೆ-ತಾಯಿಯಂದಿರು ತುಂಬಾ ಕಷ್ಟಗಳನ್ನು ಸಹಿಸಿರುತ್ತಾರೆ ಮತ್ತು ಅವರ ಕಾಲಾನಂತರ ಅವರ ಸರ್ವಸ್ವವೂ ಪುತ್ರರಿಗೆ ಬಿಟ್ಟುಹೋಗಿರುತ್ತಾರೆ. ಇಂತಹ ಪರಮ ಹಿತೈಷಿಗಳಾದ ತಂದೆ-ತಾಯಿಯವರನ್ನು ಯಾರು ತ್ಯಜಿಸುತ್ತಾನೋ ಅಥವಾ ಅವರ ಸೇವೆ ಮಾಡುವುದಿಲ್ಲವೋ, ಅವನು ಘೋರವಾದ ನರಕಕ್ಕೆ ಹೋಗುತ್ತಾನೆ. ಪದ್ಮಪುರಾಣದ ಭೂಮಿಖಂಡದಲ್ಲಿ ಹೇಳಿದೆ - </p>
<p class="Shlok">ಪಿತರೌ ವಿಕಲೌ ದೀನೌ ವೃದ್ಧೌ ದುಃಖಿತಮಾನಸೌ ॥</p>
<p class="Shlok">ಮಹಾಗದೇನ ಸಂತಪ್ತೌ ಪರಿತ್ಯಜತಿ ಪಾಪಧೀಃ ।</p>
<p class="Shlok">ಸ ಪುತ್ರೋ ನರಕಂ ಯಾತಿ ದಾರುಣಂ ಕೃಮಿಸಂಕುಲಮ್ ॥ </p>
<p class="Shlok">ವೃದ್ಧಾಭ್ಯಾಂ ಯಃ ಸಮಾಹೂತೋ ಗುರುಭ್ಯಾಮಿಹ ಸಾಂಪ್ರತಮ್ ।</p>
<p class="Shlok">ನ ಪ್ರಯಾತಿ ಸುತೋ ಭೂತ್ವಾ ತಸ್ಯ ಪಾಪಂ ವದಾಮ್ಯಹಮ್ ॥ </p>
<p class="Shlok">ವಿಷ್ಠಾಶೀ ಜಾಯತೇ ಮೂಢೋ ಗ್ರಾಮಘೋಣೀ ನ ಸಂಶಯಃ ।</p>
<p class="Shlok">ಯಾವಜ್ಜನ್ಮಸಹಸ್ರಂ ತು ಪುನಃ ಶ್ವಾ ಚಾಭಿಜಾಯತೇ ॥ </p>
<p class="Shlok">ಪಿತರೌ ಕುತ್ಸತೇ ಪುತ್ರಃ ಕಟುಕೈರ್ವಚನೈರಪಿ ।</p>
<p class="Shlok">ಸ ಚ ಪಾಪೀ ಭವೇದ್ ವ್ಯಾಘ್ರಃ ಪಶ್ಚಾದೃಕ್ಷಃ ಪ್ರಜಾಯತೇ ॥ </p>
<p class="Shlok">ಮಾತರಂ ಪಿತರಂ ಪುತ್ರೋ ನ ನಮಸ್ಯತಿ ಪಾಪಧೀಃ ।</p>
<p class="Shlok">ಕುಂಭೀಪಾಕೇ ವಸ್ತೇತ್ತಾವದ್ಯಾವದ್ಯುಗಸಹಸ್ರಕಮ್ ॥ </p>
<p class="TXT-Right"><span class="char-style-override-2">(</span>63/4-7,11,12)</p>
<p class="Text">‘ಅಂಗಹೀನರೂ, ದೀನರೂ, ವೃದ್ಧರೂ, ದುಃಖಿತರೂ ಆದ ಹಾಗೂ ಮಹತ್ತರವಾದ ರೋಗದಿಂದ ಪೀಡಿತರಾದ ತಂದೆ-ತಾಯಿಯರನ್ನು ತ್ಯಜಿಸುವ, ಆ ಪಾಪಾತ್ಮನಾದ ಪುತ್ರನು ಹುಳುಗಳಿಂದ ತುಂಬಿದ ದಾರುಣವಾದ ನರಕದಲ್ಲಿ ಬೀಳುತ್ತಾನೆ. ಪುತ್ರನಾಗಿದ್ದು ವೃದ್ಧ ಮಾತಾ-ಪಿತೃಗಳು ಕರೆದರೂ ಸಹ ಅವರ ಬಳಿ ಹೋಗದಿರುವವನ, ಪಾಪದ ಪರಿಣಾಮವನ್ನು ತಿಳಿಸುತ್ತೇನೆ. ಆ ಮೂರ್ಖನು ಅವಶ್ಯವಾಗಿ ವಿಷ್ಠೆಯನ್ನು ತಿನ್ನುವ ಗ್ರಾಮಸೂಕರ (ಹಂದಿ) ನಾಗುತ್ತಾನೆ ಹಾಗೂ ಮತ್ತೆ ಸಾವಿರ ಜನ್ಮಗಳವರೆಗೆ ಅವನು ಶ್ವಾನಯೋನಿಯಲ್ಲಿ ಹುಟ್ಟಬೇಕಾಗುತ್ತದೆ. ಕಟುವಚನಗಳಿಂದ ತಂದೆ-ತಾಯಿಯರನ್ನು ನಿಂದಿಸುವ ಪಾಪೀ ಪುತ್ರನು ಹುಲಿಯ ಯೋನಿಯಲ್ಲಿ ಹುಟ್ಟುತ್ತಾನೆ, ನಂತರ ಜಿಗಣೆಯಾಗುತ್ತಾನೆ. ಮಾತಾ-ಪಿತೃಗಳಿಗೆ ನಮಸ್ಕರಿಸದ ಪಾಪ ಬುದ್ಧಿಯುಳ್ಳ ಪುತ್ರನು ಸಾವಿರ ಯುಗಗಳವರೆಗೆ ಕುಂಭೀಪಾಕ ನರಕದಲ್ಲಿ ವಾಸಿಸುತ್ತಾನೆ’. ಆದ್ದರಿಂದ ಮನುಷ್ಯನು ತನ್ನ ಆತ್ಮೋನ್ನತಿಗಾಗಿ ಮತ್ತು ಶ್ರೇಯಸ್ಸಿಗಾಗಿ ಎಷ್ಟು ಸಾಧ್ಯವೋ ಅಷ್ಟು, ಹೆಚ್ಚೆಚ್ಚು ಅವರ ಸೇವೆ ಮತ್ತು ಆಜ್ಞಾಪಾಲನೆಯನ್ನು ಮಾಡಬೇಕು ಹಾಗೂ ಅವರ ಚರಣಗಳಿಗೆ ನಿತ್ಯವೂ ನಮಸ್ಕರಿಸಬೇಕು. </p>
<p class="Text">ತಂದೆ-ತಾಯಿಯರ ಸೇವೆಯ ವಿಷಯವಾಗಿ ಶಾಸ್ತ್ರಗಳಲ್ಲಿ ತುಂಬಾ ಹೆಚ್ಚಾದ ಮಾಹಾತ್ಮೆಯನ್ನು ವರ್ಣಿಸಿದೆ. ಕೇವಲ ತಂದೆ-ತಾಯಿಯರ ಸೇವೆಯಿಂದಲೇ ಮನುಷ್ಯನು ಪರಮಾತ್ಮನನ್ನು ಪಡೆಯುತ್ತಾನೆ. ಅವನಿಗೆ ತ್ರಿಕಾಲಗಳ ಜ್ಞಾನವುಂಟಾಗುವುದೆಂದೂ ಅಲ್ಲಲ್ಲಿ ಹೇಳಿದೆ. ಪದ್ಮಪುರಾಣದ ಸೃಷ್ಟಿ ಖಂಡದ 47ನೇ ಅಧ್ಯಾಯದಲ್ಲಿ ಒಂದು ಬಹು ಸುಂದರವಾದ ಕಥೆಯು ಬರುತ್ತದೆ, ಅದನ್ನು ಇಲ್ಲಿ ಉದ್ಧರಿಸಲಾಗಿದೆ -</p>
<p class="Text">ಹಿಂದಿನ ಕಾಲದಲ್ಲಿ ನರೋತ್ತಮನೆಂಬ ಒಬ್ಬ ಬ್ರಾಹ್ಮಣನಿದ್ದನು. ಅವನು ತನ್ನ ತಂದೆ-ತಾಯಿಯರನ್ನು ಆದರಿಸದೆ ತೀರ್ಥಯಾತ್ರೆಗೆಂದು ಹೊರಟನು. ಎಲ್ಲ ತೀರ್ಥಕ್ಷೇತ್ರಗಳಲ್ಲಿ ಸಂಚರಿಸುತ್ತಿರುವಾಗ, ಅವನ ತಪದ ಪ್ರಭಾವದಿಂದ ಪ್ರತಿದಿನವೂ ಅವನ ವಸ್ತ್ರಗಳು ಆಕಾಶದಲ್ಲಿಯೇ ಒಣಗುತ್ತಿತ್ತು. ಇದರಿಂದಾಗಿ ಅವನ ಮನಸ್ಸಿನಲ್ಲಿ ಬಹಳವಾಗಿ ಅಹಂಕಾರ ಉಂಟಾಯಿತು. ಅವನು ‘ನನ್ನ ಸಮಾನ ಪುಣ್ಯಾತ್ಮನೂ ಮತ್ತು ಮಹಾಯಶಸ್ವಿಯೂ ಬೇರಾರೂ ಇಲ್ಲ’ ಎಂದು ತಿಳಿಯತೊಡಗಿದನು. ಒಂದು ದಿನ ಅವನು ಮುಖವನ್ನು ಮೇಲೆತ್ತಿ ಇದೇ ಮಾತನ್ನು ಹೇಳುತ್ತಿದ್ದಾಗ ಒಂದು ಕೊಕ್ಕರೆಯು ಅವನ ಮುಖದ ಮೇಲೆ ಮಲವಿಸರ್ಜನೆ ಮಾಡಿತು. ಆಗ ಬ್ರಾಹ್ಮಣನು ಕೋಪಗೊಂಡು ಶಪಿಸಿದಾಗ ಆ ಬಡಪಾಯಿ ಕೊಕ್ಕರೆಯು ಸುಟ್ಟು ಭಸ್ಮವಾಗಿ ನೆಲದ ಮೇಲೆ ಬಿದ್ದುಬಿಟ್ಟಿತು. ಕೊಕ್ಕರೆಯು ಸಾಯುತ್ತಲೇ ನರೋತ್ತಮನ ಮನಸ್ಸಿನಲ್ಲಿ ಬಹು ದೊಡ್ಡ ಮೋಹವು ವ್ಯಾಪಿಸಿತು; ಅದೇ ಪಾಪದ ಕಾರಣದಿಂದಾಗಿ ಅವನ ವಸ್ತ್ರಗಳು ಆಕಾಶದಲ್ಲಿ ನಿಲ್ಲುತ್ತಿರಲಿಲ್ಲ. ಇದನ್ನು ನೋಡಿ ಅವನಿಗೆ ತುಂಬಾ ದುಃಖವಾಯಿತು. ಆಗ ‘ಎಲೈ ಬ್ರಾಹ್ಮಣಾ! ನೀನು ಪರಮ ಧರ್ಮಾತ್ಮನಾದ ಮೂಕ ಚಾಂಡಾಲನ ಬಳಿಗೆ ಹೋಗು. ಅಲ್ಲಿಗೆ ಹೋಗುವುದರಿಂದ ನಿನಗೆ ಧರ್ಮದ ಜ್ಞಾನವಾಗುವುದು. ಅವನ ವಚನ ನಿನಗೆ ಕಲ್ಯಾಣಕಾರಿಯಾಗುವುದು’ ಎಂಬ ಆಕಾಶವಾಣಿ ನುಡಿಯಿತು.</p>
<p class="Text">ಈ ಆಕಾಶವಾಣಿಯನ್ನು ಕೇಳಿದ ಬ್ರಾಹ್ಮಣನು ಮೂಕಚಾಂಡಾಲನ ಮನೆಗೆ ಹೋದನು. ಅಲ್ಲಿ ಹೋಗಿ ನೋಡಲಾಗಿ ಚಾಂಡಾಲನು ಎಲ್ಲ ಪ್ರಕಾರದಿಂದ ತನ್ನ ತಂದೆ-ತಾಯಿಗಳ ಸೇವೆಯಲ್ಲಿ ತೊಡಗಿದ್ದುದು ಕಾಣಿಸಿತು. ಚಳಿಯ ದಿನಗಳಲ್ಲಿ ಅವನು ತನ್ನ ತಂದೆ-ತಾಯಿಗೆ ಸ್ನಾನಕ್ಕೆ ಬಿಸಿ ನೀರನ್ನು ಒದಗಿಸುತ್ತಿದ್ದ, ಅವರ ಶರೀರಕ್ಕೆ ಎಣ್ಣೆ ಹಚ್ಚುತ್ತಿದ್ದ, ಕಾಯಿಸಿಕೊಳ್ಳುವುದಕ್ಕೆಂದು ಅಗ್ಗಿಷ್ಟಿಕೆ ಉರಿಸುತ್ತಿದ್ದ, ಭೋಜನಾ ನಂತರ ವೀಳ್ಯವನ್ನು ತಿನ್ನಿಸುತ್ತಿದ್ದ ಮತ್ತು ಹತ್ತಿಯ ಬಟ್ಟೆಗಳನ್ನು ಉಡಲು ಕೊಡುತ್ತಿದ್ದ. ಪ್ರತಿದಿನ ಮೃಷ್ಟಾನ್ನವನ್ನು ಬಡಿಸುತ್ತಿದ್ದ ಮತ್ತು ವಸಂತ ಋತುವಿನಲ್ಲಿ ಸುಗಂಧ ಪುಷ್ಪಗಳ ಮಾಲೆಯನ್ನು ತೊಡಿಸುತ್ತಿದ್ದ. ಇಷ್ಟೇ ಅಲ್ಲದೆ ಇನ್ನೂ ಯಾವ ಯಾವ ಭೋಗ ಸಾಮಗ್ರಿಗಳು ಪ್ರಾಪ್ತವಾಗುತ್ತಿದ್ದುವೋ, ಅವರಿಗೆ ಕೊಡುತ್ತಿದ್ದ ಮತ್ತು ಬಗೆ ಬಗೆಯ ಅವಶ್ಯಕತೆಗಳನ್ನು ಪೂರೈಸುತ್ತಿದ್ದನು. ಗ್ರೀಷ್ಮಕಾಲದಲ್ಲಿ ಪ್ರತಿದಿನ ತಂದೆ-ತಾಯಿಯರಿಗೆ ಬೀಸಣಿಗೆಯಿಂದ ಗಾಳಿ ಬೀಸುತ್ತಿದ್ದನು. ಈ ಪ್ರಕಾರವಾಗಿ ಪ್ರತಿದಿನ ಅವರ ಸೇವೆ ಮಾಡಿ ಅವರಿಗೆ ಊಟ ಮಾಡಿಸಿಯೇ ತಾನು ಊಟ ಮಾಡುತ್ತಿದ್ದ. ತಂದೆ-ತಾಯಿಯರ ಆಯಾಸವನ್ನು ಪರಿಹರಿಸುವುದು ಅವನ ದೈನಂದಿನ ನಿಯಮವಾಗಿತ್ತು. ಈ ಪುಣ್ಯಕರ್ಮಗಳ ಫಲವಾಗಿ ಮೂಕ ಚಾಂಡಾಲನ ಮನೆ ಯಾವುದೇ ಆಧಾರ ಮತ್ತು ಕಂಬಗಳಿಲ್ಲದೆಯೇ ಅಂತರಿಕ್ಷದಲ್ಲಿ ನೆಲೆಸಿತ್ತು. ಅವನ ಮನೆಯಲ್ಲಿ ಮೂರು ಲೋಕದೊಡೆಯನಾದ ಭಗವಾನ್ ಶ್ರೀಹರಿಯು ಸುಂದರವಾದ ಬ್ರಾಹ್ಮಣನ ರೂಪವನ್ನುಧರಿಸಿ ನಿತ್ಯ ವಿರಾಜಿಸುತ್ತಿದ್ದನು. ಇದೆಲ್ಲವನ್ನು ನೋಡಿ ನರೋತ್ತಮ ಬ್ರಾಹ್ಮಣನಿಗೆ ಬಹಳ ವಿಸ್ಮಯವಾಯಿತು. ಅವನು ಮೂಕ ಚಾಂಡಾಲನನ್ನು ಕುರಿತು ಹೇಳಿದನು - ‘ನೀನು ನನ್ನ ಬಳಿಗೆ ಬಾ, ನಾನು ನಿನ್ನಲ್ಲಿ ಸಮಸ್ತ ಲೋಕಗಳ ಸನಾತನ ಹಿತದ ಮಾತನ್ನು ಕೇಳಬೇಕೆಂದಿದ್ದೇನೆ, ಅದನ್ನು ಸರಿಯಾಗಿ ತಿಳಿಸು’.</p>
<p class="Text"><span class="char-style-override-8">ಮೂಕ</span><span class="char-style-override-8"> ಚಾಂಡಾಲನು ಹೇಳಿದ -</span> ‘ವಿಪ್ರನೇ! ಈಗ ನಾನು ತಂದೆ-ತಾಯಿಯರ ಸೇವೆ ಮಾಡುತ್ತಿದ್ದೇನೆ. ನಿಮ್ಮ ಬಳಿ ಹೇಗೆ ಬರಲಿ? ಇವರನ್ನು ಪೂಜಿಸಿ ನಿಮ್ಮ ಅವಶ್ಯಕತೆಯನ್ನು ಪೂರೈಸುವೆ, ಅಲ್ಲಿಯವರೆಗೆ ಬಾಗಿಲಲ್ಲಿ ನಿಂತಿರಿ’. ಚಾಂಡಾಲನು ಇಷ್ಟನ್ನು ಹೇಳುತ್ತಲೇ ಬ್ರಾಹ್ಮಣನು ಕೋಪದಿಂದೊಡಗೊಂಡು ಹೇಳಿದನು ‘ಬ್ರಾಹ್ಮಣನಾದ ನನ್ನ ಸೇವೆಯನ್ನುಳಿದು ನಿನಗೆ ಬೇರೆ ಯಾವ ಗುರುತರಕಾರ್ಯವಿರಬಲ್ಲದು?’</p>
<p class="Text"><span class="char-style-override-8">ಚಾಂಡಾಲನು ಹೇಳಿದ -</span> ‘ನೀವು ಏಕೆ ಕೋಪ ಮಾಡುವಿರಿ, ನಾನು ಕೊಕ್ಕರೆಯಲ್ಲ. ಈಗ ನಿಮ್ಮ ಪಂಚೆ ಆಕಾಶದಲ್ಲಿ ಒಣಗುವುದಿಲ್ಲ ಮತ್ತು ನಿಲ್ಲುವುದೂ ಇಲ್ಲ. ಆದ್ದರಿಂದ ಆಕಾಶವಾಣಿಯನ್ನು ಕೇಳಿ ನೀವು ನನ್ನಲ್ಲಿಗೆ ಬಂದಿದ್ದೀರಿ. ಸ್ವಲ್ಪ ವೇಳೆ ನಿಲ್ಲುವಿರಾದರೆ ನಾನು ನಿಮ್ಮ ಪ್ರಶ್ನೆಗೆ ಉತ್ತರಿಸುವೆನು; ಅದಿಲ್ಲದಿದ್ದರೆ ಪತಿವ್ರತಾಸ್ತ್ರೀಯ ಬಳಿಗೆ ಹೋಗಿರಿ’. ಇಷ್ಟಾದನಂತರ ಚಾಂಡಾಲನ ಮನೆಯಿಂದ ಬ್ರಾಹ್ಮಣ ರೂಪಧಾರಿಯಾದ ಭಗವಾನ್ ವಿಷ್ಣುವು ಹೊರಗೆ ಬಂದು ನರೋತ್ತಮ ಬ್ರಾಹ್ಮಣನಿಗೆ ಹೇಳಿದನು - ‘ನಡಿ, ನಾನು ಪತಿವ್ರತಾ ದೇವಿಯ ಮನೆಗೆ ಬರುತ್ತೇನೆ’. ನರೋತ್ತಮನು ಏನೋ ಯೋಚಿಸಿ ಅವನ ಜೊತೆಯಲ್ಲಿ ಹೊರಟನು.</p>
<p class="Text">ಈ ಕಥೆಯಿಂದ ಮೂಕಚಾಂಡಾಲನು ತಾಯಿ-ತಂದೆಯರ ಮಹಾನ್ ಭಕ್ತನಾಗಿದ್ದನೆಂದು ತಿಳಿದು ಬರುತ್ತದೆ. ತಂದೆ-ತಾಯಿಯರ ಸೇವೆಯ ಪ್ರಭಾವದಿಂದ ಅವನಿಗೆ ಮೂರೂ ಲೋಕಗಳ ಜ್ಞಾನ ಉಂಟಾಗಿ ಮತ್ತು ಕೊನೆಗೆ ಸ್ವಯಂ ತಂದೆ-ತಾಯಿ ಸಮೇತನಾಗಿ ಅವನು ಪರಮಧಾಮಕ್ಕೆ ಹೊರಟು ಹೋದನು, ಅವನ ಮನೆಯಲ್ಲಿ ವಾಸಿಸುತ್ತಿದ್ದ ಜೀವ-ಜಂತುಗಳೂ ಪರಮಧಾಮಕ್ಕೆ ಹೊರಟು ಹೋದುವು. </p>
<p class="Text">ಮರ್ಯಾದಾಪುರುಷೋತ್ತಮನಾದ ಭಗವಾನ್ ಶ್ರೀರಾಮಚಂದ್ರನು ತಂದೆ-ತಾಯಿಯರ ಸೇವೆ ಮಾಡಿ ಜೀವರುಗಳ ಕಲ್ಯಾಣಕ್ಕಾಗಿ ಒಂದು ಉನ್ನತವಾದ ಆದರ್ಶವನ್ನು ಮುಂದಿಟ್ಟಿದ್ದಾನೆ. ಅದರ ಕಥೆಯು ತುಳಸೀದಾಸ ವಿರಚಿತ ರಾಮಚರಿತ ಮಾನಸ, ಆಧ್ಯಾತ್ಮ ಮತ್ತು ವಾಲ್ಮೀಕೀ ರಾಮಾಯಣಗಳಲ್ಲಿ ಹಾಗೂ ಪದ್ಮ ಪುರಾಣ ಮತ್ತು ಮಹಾಭಾರತ ಮುಂತಾದ ಶಾಸ್ತ್ರಗಳಲ್ಲಿ ಪ್ರಸಿದ್ಧವಾಗಿದೆ.</p>
<p class="Text">ತಂದೆಯು ದುಃಖಿಯಾಗಿರುವುದನ್ನು ನೋಡಿ ಶ್ರೀರಾಮನು ಮಾತೆ ಕೈಕೆಯಿಯೊಡನೆ ಅವರ ದುಃಖಕ್ಕೆ ಕಾರಣವೇನೆಂದು ಕೇಳಿದಾಗ ಅವಳು ಹೇಳಿದಳು ‘ರಾಜನ ಮನಸ್ಸಿನಲ್ಲಿ ಒಂದು ವಿಷಯವಿದೆ, ಆದರೆ ಅವರು ನಿನ್ನ ಹೆದರಿಕೆಯಿಂದಾಗಿ ಹೇಳುವುದಿಲ್ಲ, ನೀನು ಇವರಿಗೆ ಬಹಳ ಪ್ರಿಯನಾಗಿದ್ದೀಯೆ, ನಿನ್ನ ಕುರಿತು ಇವರ ಬಾಯಿಂದ ಅಪ್ರಿಯ ವಚನಗಳು ಹೊರಡುವುದಿಲ್ಲ. ಇವರು ಯಾವ ಕಾರ್ಯಕ್ಕಾಗಿ ನನ್ನಲ್ಲಿ ಪ್ರತಿಜ್ಞೆ ಮಾಡಿದ್ದಾರೋ, ಅದನ್ನು ನೀನು ನೆರವೇರಿಸಬೇಕು. ಒಂದು ವೇಳೆ ನೀನು ಅವರ ಆಜ್ಞೆಯನ್ನು ಪಾಲಿಸುವೆಯಾದರೆ ನಾನು ನಿನಗೆ ಎಲ್ಲ ವಿಷಯವನ್ನು ತಿಳಿಸುವೆನು’. ಇದಕ್ಕೆ ಉತ್ತರವಾಗಿ ಶ್ರೀರಾಮನು ಹೇಳಿದನು-</p>
<p class="Shlok">ಅಹೋ ಧಿಙ್ಞ ನಾರ್ಹಸೇ ದೇವಿ ವಕ್ತುಂ ಮಾಮೀದೃಶಂ ವಚಃ ।</p>
<p class="Shlok">ಅಹಂ ಹಿ ವಚನಾದ್ ರಾಜ್ಞಃ ಪತೇಯಮಪಿ ಪಾವಕೇ ॥ </p>
<p class="Shlok">ಭಕ್ಷಯೇಯಂ ವಿಷಂ ತೀಕ್ಷ್ಣಂ ಪತೇಯಮಪಿ ಚಾರ್ಣವೇ ।</p>
<p class="TXT-Right">(ವಾ.ರಾ.2/18/28/29)</p>
<p class="Text">‘ಅಹೋ! ನನಗೆ ಧಿಕ್ಕಾರವಿರಲಿ! ಎಲೈ ದೇವಿ! ನೀವು ನನಗೆ ಇಂತಹ ಮಾತುಗಳನ್ನು ಹೇಳಬಾರದು; ಏಕೆಂದರೆ ನಾನು ತಂದೆಯವರ ಆಜ್ಞೆಯಂತೆ ಬೆಂಕಿಯಲ್ಲಿ ಧುಮುಕಬಲ್ಲೆ, ತೀಕ್ಷ್ಣವಾದ ವಿಷವನ್ನೂ ತಿನ್ನಬಲ್ಲೆ ಮತ್ತು ಸಮುದ್ರದಲ್ಲಿಯೂ ಧುಮುಕಬಲ್ಲೆ.’ </p>
<p class="Text">ಆಧ್ಯಾತ್ಮ ರಾಮಾಯಣದಲ್ಲಿಯಾದರೋ ಎಲ್ಲಿಯವರೆಗೆ ಹೇಳಿದೆ, ಎಂದರೆ- </p>
<p class="Shlok">ಪಿತ್ರರ್ಥೇ ಜೀವಿತಂ ದಾಸ್ಯೇ ಪಿಬೇಯಂ ವಿಷಮುಲ್ಬಣಮ್ ॥ </p>
<p class="Shlok">ಸೀತಾಂ ತ್ಯಕ್ಷ್ಯೇಽಥ ಕೌಸಲ್ಯಾಂ ರಾಜ್ಯಂ ಚಾಪಿ ತ್ಯಜಾಮ್ಯಹಮ್ ।</p>
<p class="Shlok">ಅನಾಜ್ಞಪ್ತೋಪಿ ಕುರುತೇ ಪಿತುಃ ಕಾರ್ಯಂ ಸ ಉತ್ತಮಃ ॥ </p>
<p class="Shlok">ಉಕ್ತಃ ಕರೋತಿ ಯಃ ಪುತ್ರಃ ಸ ಮಧ್ಯಮ ಉದಾಹೃತಃ ।</p>
<p class="Shlok">ಉಕ್ತೋಽಪಿ ಕುರುತೇ ನೈವ ಸ ಪುತ್ರೋ ಮಲ ಉಚ್ಯತೇ ॥ </p>
<p class="Shlok">ಅತಃ ಕರೋಮಿ ತತ್ ಸರ್ವಂ ಯನ್ಮಾಮಾಹ ಪಿತಾ ಮಮ ।</p>
<p class="Shlok">ಸತ್ಯಂ ಸತ್ಯಂ ಕರೋಮ್ಯೇವ ರಾಮೋ ದ್ವಿರ್ನಾಭಿಭಾಷತೇ ॥</p>
<p class="TXT-Right"><span class="char-style-override-2">(</span>2/3/59-62)</p>
<p class="Text">ತಂದೆಗೋಸ್ಕರವಾಗಿ ನಾನು ಜೀವವನ್ನೇ ಕೊಡಬಲ್ಲೆ, ಹಾಲಾಹಲ ವಿಷವನ್ನು ಕುಡಿಯಬಲ್ಲೆ. ರಾಜ್ಯವನ್ನಂತೂ ತ್ಯಜಿಸುತ್ತಲೇ ಇದ್ದೇನೆ, ಪತ್ನಿ ಸೀತೆಯನ್ನೂ ಮತ್ತು ತಾಯಿ ಕೌಸಲ್ಯೆಯನ್ನೂ ಕೂಡ ತ್ಯಾಗ ಮಾಡಬಲ್ಲೆ. ತಂದೆಯ ಆಜ್ಞೆಯಾದಾಗ ಅವನ ಮನಸ್ಸಿಗೆ ಮತ್ತು ಸಂಕೇತಕ್ಕೆ ಅನುಕೂಲವಾಗಿ ಕಾರ್ಯ ಮಾಡುವವನು ಉತ್ತಮ ಪುತ್ರನು ಮತ್ತು ಹೇಳಿದ ನಂತರ ಮಾಡುತ್ತಾನೋ ಅವನು ಮಧ್ಯಮನೆನಿಸಿಕೊಳ್ಳುತ್ತಾನೆ; ಆದರೆ ಹೇಳಿದ ನಂತರವೂ ಮಾಡುವುದಿಲ್ಲವೋ ಆ ಪುತ್ರನಾದರೋ ನೀಚನೆನಿಸಿಕೊಳ್ಳುತ್ತಾನೆ ಅರ್ಥಾತ್ ಅಧಮನಾಗಿದ್ದಾನೆ. ಆದ್ದರಿಂದ ನನ್ನ ತಂದೆ ನನಗೆ ಏನು ಹೇಳಿದ್ದಾರೋ ಅದೆಲ್ಲವನ್ನೂ ನಾನು ಮಾಡುವೆನು. ನಿಮ್ಮಲ್ಲಿ ನಾನು ಸತ್ಯವನ್ನು ಹೇಳುತ್ತೇನೆ, ನಾನು ಅದನ್ನು ಅವಶ್ಯವಾಗಿ ಮಾಡುವೆನು. ರಾಮನು ಎಂದಿಗೂ ಎರಡು ಮಾತನ್ನಾಡುವುದಿಲ್ಲ.</p>
<p class="Text">ಇದಾದ ನಂತರ ಶ್ರೀರಾಮನು ಕೌಸಲ್ಯೆಯ ಭವನಕ್ಕೆ ಹೋಗಿ ಅವಳೊಡನೆ ಪ್ರಸನ್ನತೆಯಿಂದ ತಾನು ವನಕ್ಕೆ ಹೋಗುವ ವೃತ್ತಾಂತವನ್ನು ಹೇಳಿದನು. ಅವನ ವಚನಗಳನ್ನು ಕೇಳಿ ತಾಯಿಯಾದ ಕೌಸಲ್ಯೆಗೆ ಅತೀವ ದುಃಖ ಮತ್ತು ಉದ್ವೇಗವುಂಟಾಯಿತು. ಆಕೆಯು ಹೇಳಿದರು -</p>
<p class="Shlok">ಪಿತಾ ಗುರುರ್ಯಥಾ ರಾಮ ತವಾಹಮಧಿಕಾ ತತಃ ।</p>
<p class="Shlok">ಪಿತ್ರಾಽಽಜ್ಞಪ್ತೋ ವನಂ ಗಂತುಂ ವಾರಯೇಯಮಹಂ ಸುತಮ್ ॥ </p>
<p class="Shlok">ಯದಿ ಗಚ್ಛಸಿ ಯದ್ವಾಕ್ಯಮುಲ್ಲಂಘ್ಯ ನೃಪವಾಕ್ಯತಃ ।</p>
<p class="Shlok">ತದಾ ಪ್ರಾಣಾನ್ ಪರಿತ್ಯಜ್ಯ ಗಚ್ಛಾಮಿ ಯಮಸಾದನಮ್ ॥</p>
<p class="TXT-Right">(ಆಧ್ಯಾತ್ಮ - 2/4/12,13) </p>
<p class="Text">‘ರಾಮಾ! ಯಾವ ಪ್ರಕಾರ ನಿನಗೆ ತಂದೆ ದೊಡ್ಡವರಾಗಿದ್ದಾರೋ, ಅವರಿಗಿಂತಲೂ ನಾನು ನಿನಗೆ ಹೆಚ್ಚು ದೊಡ್ಡವಳಾಗಿದ್ದೇನೆ. ವನಕ್ಕೆ ಹೋಗುವ ಆಜ್ಞೆಯನ್ನು ಅವರು ಕೊಟ್ಟಿದ್ದಾರಾದರೆ ನಾನು ಮಗನಾದ ನಿನ್ನನ್ನು ಬೇಡವೆನ್ನುತ್ತಿದ್ದೇನೆ. ನೀನು ನನ್ನ ವಚನಗಳನ್ನು ಉಲ್ಲಂಘಿಸಿ ರಾಜನ ವಾಕ್ಯದಂತೆ ವನಕ್ಕೆ ಹೋಗುವೆಯಾದರೆ ನಾನು ಪ್ರಾಣತ್ಯಾಗ ಮಾಡಿ ಸತ್ತು ಹೋಗುವೆನು. ವಾಲ್ಮೀಕೀ ರಾಮಾಯಣದಲ್ಲಿ ಹೇಳಿದೆ - </p>
<p class="Shlok">ಯದಿ ತ್ವಂ ಯಾಸ್ಯಸಿ ವನಂ ತ್ಯಕ್ತ್ವಾ ಮಾಂ ಶೋಕಲಾಲಸಾಂ ।</p>
<p class="Shlok">ಅಹಂ ಪ್ರಾಯಮಿಹಾಸಿಷ್ಯೇ ನ ಚ ಶಕ್ಷ್ಯಾಮಿ ಜೀವಿತುಮ್ ॥ </p>
<p class="Shlok">ತತಸ್ತ್ವಂ ಪ್ರಾಪ್ಸ್ಯಸೇ ಪುತ್ರ ನಿರಯಂ ಲೋಕವಿಶ್ರುತಮ್ ।</p>
<p class="TXT-Right"><span class="char-style-override-2">(</span>2/12/27,28)<span class="char-style-override-2"> </span></p>
<p class="Text">‘ಒಂದು ವೇಳೆ ನೀನು ಶೋಕವಿಹ್ವಲಳಾದ ನನ್ನನ್ನು ಬಿಟ್ಟು ವನಕ್ಕೆ ಹೋಗುವೆಯಾದರೆ ನಾನು ಇಲ್ಲಿ ಊಟ ಮಾಡುವುದಿಲ್ಲ. ಅದರಿಂದಾಗಿ ನಾನು ಜೀವಿಸಿರುವುದಿಲ್ಲ. ಪುತ್ರ! ಆಗ ನಿನಗೆ ಲೋಕಪ್ರಸಿದ್ಧವಾದ (ಸ್ಥಾನ ವಿಶೇಷ)ನರಕವು ಪ್ರಾಪ್ತವಾದೀತು’. ಇದರ ಕುರಿತು ಶ್ರೀರಾಮನು ಹೇಳಿದನು- </p>
<p class="Shlok">ನಾಸ್ತಿ ಶಕ್ತಿಃ ಪಿತುರ್ವಾಕ್ಯಂ ಸಮತಿಕ್ರಮಿತುಂ ಮಮ ।</p>
<p class="Shlok">ಪ್ರಸಾದಯೇ ತ್ವಾಂ ಶಿರಸಾ ಗಂತುಮಿಚ್ಛಾಮ್ಯಹಂ ವನಮ್ ॥ </p>
<p class="TXT-Right">(ವಾ.ರಾ.2/21/30)</p>
<p class="Text">‘ಅಮ್ಮಾ! ನಾನು ಶಿರಬಾಗಿ ನಿಮ್ಮಲ್ಲಿ ಕ್ಷಮೆ ಬೇಡುತ್ತೇನೆ, ತಂದೆಯ ಆಜ್ಞೆಯನ್ನು ಉಲ್ಲಂಘಿಸುವ ಸಾಮರ್ಥ್ಯ ನನ್ನಲ್ಲಿಲ್ಲ; ಆದಕಾರಣ ನಾನು ವನಕ್ಕೆ ತೆರಳಲು ಇಚ್ಛಿಸುತ್ತೇನೆ.’ ನೀವು ಸಂತೋಷವಾಗಿ ನನಗೆ ಆಜ್ಞೆಯನ್ನು ಕೊಡಿರಿ. </p>
<p class="Text">ಈ ಸಂದರ್ಭದಲ್ಲಿ - ತುಲಸೀದಾಸಕೃತ ರಾಮಾಯಣದಲ್ಲಿ ತಾಯಿ ಕೌಸಲ್ಯೆಯು ಧರ್ಮಶಾಸ್ತ್ರಕ್ಕನುಸಾರವಾಗಿ ಕೇವಲ ತಂದೆ ಮಾತ್ರ ಆಜ್ಞಾಪಿಸಿದ್ದರೆ ವನಕ್ಕೆ ಹೋಗಬೇಡವೆಂದು ಹೇಳುತ್ತಿದ್ದಾಳೆ ಮತ್ತು ಒಂದು ವೇಳೆ ತಂದೆ ದಶರಥ ಮತ್ತು ಮಾತೆ ಕೈಕೇಯಿ ಇಬ್ಬರದೂ ಆಜ್ಞೆಯಾಗಿದ್ದರೆ ವನಕ್ಕೆ ಹೋಗುವುದಕ್ಕೆ ಅನುಮತಿ ಕೊಡುತ್ತಿದ್ದಾಳೆ - </p>
<p class="Shlok">ಜೌ<span class="char-style-override-4">ಂ</span> ಕೇವಲ ಪಿತು ಆಯಸು ತಾತಾ । ತೌ<span class="char-style-override-4">ಂ</span> ಜನಿ ಜಾಹು ಜಾನಿ ಬಡಿ ಮಾತಾ ।</p>
<p class="Shlok">ಜೌ<span class="char-style-override-4">ಂ</span> ಪಿತು ಮಾತು ಕಹೆಉ ಬಹ ಜಾನಾ । ತೌ<span class="char-style-override-4">ಂ</span> ಕಾನನ ಸತ ಅವಧ ಸಮಾನಾ ॥</p>
<p class="Text"><span class="char-style-override-8">ಮತ್ತೆ ಅವಳು ಹೇಳತೊಡಗಿದಳು</span><span class="char-style-override-8"> -</span> ‘ರಘುನಂದನ! ಈಗ ನಾನು ನಿನ್ನನ್ನು ತಡೆಯಲಾರೆ. ನೀನು ಈಗ ಹೋಗು. ನೀನು ನಿಯಮಪೂರ್ವಕವಾಗಿ ಪ್ರಸನ್ನತೆಯಿಂದ ಯಾವ ಧರ್ಮದ ಪಾಲನೆ ಮಾಡುತ್ತೀಯೋ, ಆ ಧರ್ಮವೇ ನಿನ್ನ ರಕ್ಷಣೆಯನ್ನು ಮಾಡಲಿ. ಮಹರ್ಷಿಗಳ ಜೊತೆಯಲ್ಲಿ ಎಲ್ಲ ದೇವತೆಗಳೂ ನಿನ್ನ ರಕ್ಷಣೆ ಮಾಡಲಿ!’ </p>
<p class="Text">ಈ ಪ್ರಕಾರ ಮಾತೆಯ ಆಜ್ಞೆ ಮತ್ತು ಆಶೀರ್ವಾದ ಪಡೆದು ಭಗವಾನ್ ರಾಮಚಂದ್ರನು ಪ್ರಸನ್ನವದನನಾಗಿ ವನಕ್ಕೆ ಹೊರಟು ಹೋದನು. ಅವನ ಮಾತಾ-ಪಿತೃ ಸೇವೆ ಮತ್ತು ಆಜ್ಞಾಪಾಲನೆ ಧನ್ಯವಾದುದು! ಅವನ ಆದರ್ಶವನ್ನು ಅನುಕರಣ ಮಾಡುವ ಮನುಷ್ಯನು ಧನ್ಯನು, ಅವನ ಉದ್ಧಾರವಾಗುವುದರಲ್ಲಿ ಯಾವ ಶಂಕೆಯೂ ಇಲ್ಲ. ಭಗವಂತನ ನಾಮ ಮತ್ತು ಸ್ವರೂಪದ ಸ್ಮರಣೆಯಿಂದಲೇ ಕಲ್ಯಾಣವಾಗುತ್ತದೆ, ಇನ್ನು ಅನುಕರಣದಿಂದ ಕಲ್ಯಾಣವಾಗುವುದರಲ್ಲಿ ಹೇಳುವುದೇನಿದೆ? </p>
<p class="Text">ಆದ್ದರಿಂದ ಬಾಲಕರು ಮಾತಾ-ಪಿತೃಗಳ ಸೇವೆಯನ್ನು ಪರಮ ಧರ್ಮವೆಂದರಿತು ಅವರ ಸೇವೆಯಲ್ಲಿ ಎಲ್ಲ ಪ್ರಕಾರಗಳಿಂದ ಸದಾ ತತ್ಪರರಾಗಿರಬೇಕು. ಮನಸ್ಸು, ಮಾತು ಮತ್ತು ಶರೀರದಿಂದ ಸದಾಕಾಲ ಅವರಿಗೆ ಅನುಕೂಲವಾಗಿರಲು ಪ್ರಯತ್ನಿಸುವುದು, ನಿತ್ಯ ನಮಸ್ಕಾರ ಮತ್ತು ಪ್ರದಕ್ಷಿಣೆ ಮಾಡುವುದು, ಚರಣ ಪ್ರಕ್ಷಾಲನ ಮಾಡುವುದು ಮತ್ತು ಅವರ ಆಜ್ಞಾಪಾಲನೆ ಮಾಡುವುದು ಮುಂತಾದ ಸೇವೆಗಳ ಮಹಿಮೆಯನ್ನು ಬಹಳವಾಗಿ ಶಾಸ್ತ್ರಗಳಲ್ಲಿ ತಿಳಿಸಲಾಗಿದೆ - ಪದ್ಮಪುರಾಣದಲ್ಲಿ ಹೇಳಿದೆ - </p>
<p class="Shlok">ಸರ್ವತೀರ್ಥಮಯೀ ಮಾತಾ ಸರ್ವದೇವಮಯಃ ಪಿತಾ ।</p>
<p class="Shlok">ಮಾತರಂ ಪಿತರಂ ತಸ್ಮಾತ್ ಸರ್ವಯತ್ನೇನ ಪೂಜಯೇತ್ ॥ </p>
<p class="Shlok">ಮಾತರಂ ಪಿತರಂ ಚೈವ ಯಸ್ತು ಕುರ್ಯಾತ್ ಪ್ರದಕ್ಷಿಣಮ್ ।</p>
<p class="Shlok">ಪ್ರದಕ್ಷಿಣೀಕೃತಾ ತೇನ ಸಪ್ತದ್ವೀಪಾ ವಸುಂಧರಾ ॥ </p>
<p class="Shlok">ಜಾನುನೀ ಚ ಕರೌ ಯಸ್ಯ ಪಿತ್ರೋಃ ಪ್ರಣಮತಃ ಶಿರಃ ।</p>
<p class="Shlok">ನಿಪತಂತಿ ಪೃಥಿವ್ಯಾಂ ಚ ಸೋಽಕ್ಷಯಾಂ ಲಭತೇ ದಿವಮ್ ॥ </p>
<p class="TXT-Right">(ಸೃಷ್ಟಿಖಂಡ 47/11-13)</p>
<p class="Text">‘ತಾಯಿಯು ಸರ್ವತೀರ್ಥಮಯಿಳಾಗಿದ್ದಾಳೆ ಮತ್ತು ತಂದೆಯು ಸಮಸ್ತ ದೇವತೆಗಳ ಸ್ವರೂಪವಾಗಿದ್ದಾನೆ; ಆದ್ದರಿಂದ ಎಲ್ಲ ಪ್ರಕಾರದಿಂದ ಪ್ರಯತ್ನ ಪೂರ್ವಕ ತಂದೆ-ತಾಯಿಯರನ್ನು ಪೂಜಿಸಬೇಕು. ಯಾರು ತಾಯಿ-ತಂದೆ ಯವರ ಪ್ರದಕ್ಷಿಣೆ ಮಾಡುತ್ತಾನೋ, ಅವನು ಸಪ್ತದ್ವೀಪಗಳಿಂದ ಕೂಡಿದ ಸಮಸ್ತ ಪೃಥ್ವಿಯನ್ನು ಸುತ್ತಿ ಬಂದಂತೆ ತಂದೆ-ತಾಯಿಗೆ ನಮಸ್ಕರಿಸುವಾಗ ಮಂಡಿಗಳು, ಕೈಗಳು ಮತ್ತು ತಲೆಯು ಭೂಮಿಗೆ ತಾಗುವುದೋ ಅವನು ಅಕ್ಷಯ ಸ್ವರ್ಗವನ್ನು ಪಡೆಯುತ್ತಾನೆ.’ </p>
<p class="Shlok">ಮಾತಾಪಿತ್ರೋಸ್ತು ಯಃ ಪಾದೌ ನಿತ್ಯಂ ಪ್ರಕ್ಷಾಲಯೇತ್ ಸುತಃ ।</p>
<p class="Shlok">ತಸ್ಯ ಭಾಗೀರಥೀಸ್ನಾನಮಹನ್ಯಹನಿ ಜಾಯತೇ ॥</p>
<p class="TXT-Right">(ಭೂಮಿಖಂಡ-62/74)</p>
<p class="Text">‘ಪ್ರತಿದಿನ ತಂದೆ-ತಾಯಿಯರ ಚರಣಗಳನ್ನು ತೊಳೆಯುವವನು ಮತ್ತು ಚರಣೋದಕವನ್ನು ತಲೆಯ ಮೇಲೆ ಧರಿಸುವ ಪುತ್ರನು ಪ್ರತಿದಿನ ಗಂಗಾಸ್ನಾನ ಮಾಡಿದಂತೆಯೇ’.</p>
<p class="Shlok">ಪತಿತಂ ಕ್ಷುಧಿತಂ ವೃದ್ಧಮಶಕ್ತಂ ಸರ್ವಕರ್ಮಸು ।</p>
<p class="Shlok">ವ್ಯಾಧಿತಂ ಕುಷ್ಠಿನಂ ತಾತಂ ಮಾತರಂ ಚ ತಥಾವಿಧಾಮ್ ॥ </p>
<p class="Shlok">ಉಪಾಚರತಿ ಯಃ ಪುತ್ರಸ್ತಸ್ಯ ಪುಣ್ಯಂ ವದಾಮ್ಯಹಮ್ ।</p>
<p class="Shlok">ವಿಷ್ಣುಸ್ತಸ್ಯ ಪ್ರಸನ್ನಾತ್ಮಾ ಜಾಯತೇ ನಾತ್ರ ಸಂಶಯಃ ॥ </p>
<p class="Shlok">ಪ್ರಯಾತಿ ವೈಷ್ಣವಂ ಲೋಕಂ ಯದಪ್ರಾಪ್ಯಂ ಹಿ ಯೋಗಿಭಿಃ ।</p>
<p class="TXT-Right">(ಭೂಮಿಖಂಡ-63/2-4)</p>
<p class="Text">‘ಒಂದು ವೇಳೆ ತಂದೆ ಪತಿತನಾಗಿ, ಹಸಿವಿನಿಂದ ವ್ಯಾಕುಲನಾಗಿ, ವೃದ್ಧ ಮತ್ತು ಎಲ್ಲ ಕಾರ್ಯಗಳಲ್ಲಿ ಅಸಮರ್ಥನೂ, ರೋಗಿಯೂ ಮತ್ತು ಕುಷ್ಠರೋಗಿಯೂ ಆಗಿದ್ದರೆ ಹಾಗೂ ಇದೇ ಪ್ರಕಾರ ತಾಯಿಯ ಸ್ಥಿತಿಯೂ ಆಗಿದ್ದರೆ, ಆ ಸಮಯದಲ್ಲಿಯೂ ಅವರುಗಳ ಸೇವೆ ಮಾಡುವ ಪುತ್ರನು ಗಳಿಸುವ ಪುಣ್ಯದ ಮಹಾತ್ಮೆಯನ್ನು ನಾನು ಹೇಳುತ್ತೇನೆ - ಅವನ ಮೇಲೆ ಭಗವಾನ್ ವಿಷ್ಣುವು ನಿಃಸ್ಸಂದೇಹವಾಗಿ ಪ್ರಸನ್ನನಾಗುತ್ತಾನೆ. ಅವನು ಯೋಗಿಗಳಿಗೂ ದುರ್ಲಭವಾದ ಭಗವಾನ್ ಶ್ರೀವಿಷ್ಣುವಿನ ಪರಮಧಾಮವನ್ನು ಪಡೆಯುತ್ತಾನೆ. </p>
<p class="Shlok">ನಾಸ್ತಿ ಮಾತುಃ ಪರಂ ತೀರ್ಥಂ ಪುತ್ರಾಣಾಂ ಚ ಪಿತುಸ್ತಥಾ ।</p>
<p class="Shlok">ನಾರಾಯಣಸಮಾವೇತಾವಿಹ ಚೈವ ಪರತ್ರ ಚ ॥ </p>
<p class="TXT-Right">(ಭೂಮಿಖಂಡ-63/13)</p>
<p class="Text">‘ಪುತ್ರನಿಗೆ ತಾಯಿ-ತಂದೆಯರಿಗಿಂತ ಮಿಗಿಲಾದ ಯಾವ ತೀರ್ಥವೂ ಇಲ್ಲ. ತಾಯಿ-ತಂದೆ-ಇವರಿಬ್ಬರೂ ಇಹ-ಪರಲೋಕಗಳಲ್ಲಿ ನಿಃಸ್ಸಂದೇಹವಾಗಿ ನಾರಾಯಣನಿಗೆ ಸಮಾನರಾಗಿದ್ದಾರೆ.’</p>
<p class="Text">ಶಾಸ್ತ್ರಗಳಲ್ಲಿ ತಾಯಿ-ತಂದೆಯರ ಸೇವೆಯ ಇನ್ನೂ ಅನೇಕ ಉದಾಹರಣೆಗಳು ಸಿಗುತ್ತವೆ. ಪದ್ಮಪುರಾಣದ ಭೂಮಿಖಂಡದಲ್ಲಿ ದ್ವಾರಕಾ ವಾಸಿಯಾದ ಶಿವಶರ್ಮನ ಐದು ಮಕ್ಕಳಾದ ಯಜ್ಞಶರ್ಮ, ವೇದಶರ್ಮ, ಧರ್ಮಶರ್ಮ, ವಿಷ್ಣುಶರ್ಮ ಮತ್ತು ಸೋಮಶರ್ಮ ಎಂಬುವರು ಮಾತೃ-ಪಿತೃ ಭಕ್ತಿಯಿಂದ ಪರಮಪದವನ್ನು ಪಡೆದುಕೊಂಡರೆಂದು ಹೇಳಿದೆ. ಮನುಷ್ಯನ ಮಾತಾದರೂ ಏನು! ಕುಂಜಲವೆಂಬ ಗಿಣಿಯ ನಾಲ್ಕು ಪುತ್ರರಾದ ಉಜ್ವಲ, ಸಮುಜ್ವಲ, ವಿಜ್ವಲ ಮತ್ತು ಕಪಿಜ್ವಲರೆಂಬ ಪಕ್ಷಿಗಳೂ ಕೂಡ ಮಾತಾ-ಪಿತೃಗಳ ಭಕ್ತರಾಗಿದ್ದರು. ಮಾತಾ-ಪಿತೃಗಳ ಸೇವೆಯ ವಿಷಯದಲ್ಲಿ ಪದ್ಮಪುರಾಣದ ಭೂಮಿಖಂಡದಲ್ಲಿ ಕುಂಡಲನ ಪುತ್ರನಾದ ಸುಕರ್ಮನ, ವಾಲ್ಮೀಕೀ ರಾಮಾಯಣದ ಅಯೋಧ್ಯಾಕಾಂಡದ 63 ಮತ್ತು 64ನೆಯ ಸರ್ಗದಲ್ಲಿ ಶ್ರವಣನ ಮತ್ತು ಮಹಾಭಾರತದ ವನಪರ್ವದ 207ನೇ ಅಧ್ಯಾಯದಲ್ಲಿ ಧರ್ಮವ್ಯಾಧನ ಇತಿಹಾಸ ದೊರಕುತ್ತದೆ. ಸಮಸ್ತ ಸ್ಮೃತಿಗಳೂ ಒಕ್ಕೊರಲಿನಿಂದ ಮಾತಾ-ಪಿತೃಗಳ ಸೇವೆಯ ಮಹತ್ವವನ್ನು ಸಾರಿ ಹೇಳುತ್ತವೆ. ಶಾಸಗಳಲ್ಲಿ ಗುರು, ಉಪಾಧ್ಯಾಯ ಮತ್ತು ಆಚಾರ್ಯರ ಸೇವೆಗಿಂತಲೂ ಮಾತಾ-ಪಿತೃಗಳ ಸೇವೆಯ ಮಹತ್ವವನ್ನು ಹೆಚ್ಚೆಂದು ತಿಳಿಸಲಾಗಿದೆ; ಏಕೆಂದರೆ ತಂದೆ-ತಾಯಿಯರು ಬಾಲಕನ ಪಾಲನೆ-ಪೋಷಣೆಯಲ್ಲಿ ಸಹಿಸುವ ಕಷ್ಟಗಳನ್ನು ಬಾಲಕರು ಯಾವುದೇ ಪರಿಸ್ಥಿತಿಯಲ್ಲಿ ತೀರಿಸಲಾರರು. ಮನುಸ್ಮೃತಿಯಲ್ಲಿ ತಿಳಿಸಿದ್ದಾರೆ - </p>
<p class="Shlok">ಯಂ ಮಾತಾಪಿತರೌ ಕ್ಲೇಶಂ ಸಹೇತೇ ಸಂಭವೇ ನೃಣಾಮ್ ।</p>
<p class="Shlok">ನ ತಸ್ಯ ನಿಷ್ಕೃತಿಃ ಶಕ್ಯಾ ಕರ್ತುಂ ವರ್ಷಶತೈರಪಿ ॥ </p>
<p class="TXT-Right">(2-227)</p>
<p class="Text">‘ಮಗುವನ್ನು ಹೆರುವಾಗ ಮತ್ತು ದೊಡ್ಡವನನ್ನಾಗಿ ಮಾಡುವಾಗ ತಂದೆ-ತಾಯಿಯರು ಸಹಿಸುವ ಕ್ಲೇಶದ ಋಣವನ್ನು ನೂರು ವರ್ಷಗಳು ಸೇವಾದಿಗಳನ್ನು ಮಾಡಿಯೂ ತೀರಿಸಲಾಗುವುದಿಲ್ಲ. ಆದ ಕಾರಣ -</p>
<p class="Shlok">ಉಪಾಧ್ಯಾಯಾನ್ ದಶಾಚಾರ್ಯ ಆಚಾರ್ಯಾಣಾಂ ಶತಂ ಪಿತಾ ।</p>
<p class="Shlok">ಸಹಸ್ರಂ ತು ಪಿತೄನ್ ಮಾತಾ ಗೌರವೇಣಾತಿರಿಚ್ಯತೇ ॥ </p>
<p class="TXT-Right">(2/145)</p>
<p class="Text">‘ಹಿರಿತನದಲ್ಲಿ ಹತ್ತು ಉಪಾಧ್ಯಾಯರಿಗಿಂತ ಒಬ್ಬ ಆಚಾರ್ಯರು, ನೂರು ಆಚಾರ್ಯರಿಗಿಂತ ಒಬ್ಬ ತಂದೆ ಮತ್ತು ಸಾವಿರ ತಂದೆಗಳಿಗಿಂತ ಓರ್ವ ಮಾತೆ ದೊಡ್ಡವಳಾಗಿದ್ದಾಳೆ. ಈ ಕಲಿಯುಗದಲ್ಲಿಯೂ ಅನೇಕ ಮಾತಾ-ಪಿತೃಭಕ್ತರಾದ ಪುರುಷರು ಆಗಿಹೋಗಿದ್ದಾರೆ. ಅವರುಗಳಲ್ಲಿ ಒಬ್ಬರ ಸಂಕ್ಷಿಪ್ತ ಘಟನೆಯನ್ನು ಇಲ್ಲಿ ಬರೆಯಲಾಗುತ್ತದೆ - </p>
<p class="Text">ಮಹಾರಾಷ್ಟ್ರದ ಪಂಢರಪುರದಲ್ಲಿ ಶ್ರೀಪಾಂಡುರಂಗ ವಿಠಲ ಮಂದಿರದ ಸಮೀಪವೇ ಸುಮಾರು ಐನೂರು ಗಜಗಳ ದೂರದಲ್ಲಿ ಚಂದ್ರಭಾಗಾ ನದಿಯ ದಡದಲ್ಲಿ ‘ಪುಂಡಲೀಕ’ನ ಮಂದಿರವಿದೆ ಮತ್ತು ಅಲ್ಲಿ ಇವನ ಮಾಹಾತ್ಮೆ ವಿಶೇಷವಾಗಿದೆ. ಈ ಪುಂಡಲೀಕನು ಮೊದಲು ತಂದೆ-ತಾಯಿಯರ ಭಕ್ತನಾಗಿರಲಿಲ್ಲ. ಒಮ್ಮೆ ಅವನು ಪತ್ನೀ ಸಮೇತ ಕಾಶಿಗೆ ಹೋಗಿದ್ದನು, ಅಲ್ಲಿ ಅವನು ಕಾಶಿಯಿಂದ ಮೂರು ಗಾವುದ ದೂರದಲ್ಲಿ ಮಾತೃ-ಪಿತೃಭಕ್ತರಾದ ಮಹಾತ್ಮಾ ಕುಕ್ಕುಟ ಋಷಿಯ ಆಶ್ರಮದಲ್ಲಿ ಮೂರ್ತಿಮಂತರಾದ ಗಂಗಾ-ಯಮುನಾ-ಸರಸ್ವತಿಯರು ಸೇವೆ ಮಾಡುತ್ತಿರುವುದನ್ನು ನೋಡಿದನು. ಪುಂಡಲೀಕನು ಅವರ ಚರಣ-ಸ್ಪರ್ಶ ಮಾಡಲು ಮುಂದಾದಾಗ, ಅವರು ‘ನೀನು ಪಾಪಿಯಾಗಿದ್ದೀಯೆ, ನಮ್ಮನ್ನು ಮುಟ್ಟಬೇಡ’ ಎಂದು ಹೇಳಿ ದೂರ ಸರಿದರು. ಪುಂಡಲೀಕನು ಬಹುವಾಗಿ, ವಿನಯಪೂರ್ವಕವಾಗಿ ಕೇಳಿಕೊಂಡಾಗ ಗಂಗಾದಿ ತೀರ್ಥಗಳು ಹೇಳಿದರು - ‘ನಿನ್ನಂತಹ ಪಾಪಿಗಳು ನಮ್ಮಲ್ಲಿ ಸ್ನಾನ ಮಾಡಿ ಬಿಟ್ಟು ಹೋಗುವ ಪಾಪರಾಶಿಯನ್ನು ತೊಳೆದುಕೊಂಡು ಮೊದಲಿನಂತೆ ಶುದ್ಧವಾಗುವುದಕ್ಕಾಗಿ ನಾವು ಪುಣ್ಯ ಪುರುಷರ ಆಶ್ರಮಗಳಲ್ಲಿ ಬಂದು ಅವರ ಸೇವೆ ಮಾಡುತ್ತೇವೆ’. ಇದನ್ನು ಕೇಳಿದ ಪುಂಡಲೀಕನು ಅವರಲ್ಲಿ ತನ್ನ ಉದ್ಧಾರದ ಉಪಾಯವನ್ನು ಕೇಳಿದನು. ಅವರು ಕುಕ್ಕುಟ ಋಷಿಗಳ ಬಳಿ ಹೋಗಿ ಅವರನ್ನು ಕೇಳಲು ಸೂಚಿಸಿದರು. ಅದರಂತೆ ಪುಂಡಲೀಕನು ಕುಕ್ಕುಟ ಋಷಿಗಳ ಬಳಿ ಹೋಗಿ ತನ್ನ ಎಲ್ಲ ಕಥೆಯನ್ನು ಹೇಳಿ ಉದ್ಧಾರದ ಉಪಾಯವನ್ನು ಕೇಳಿದನು. ಆಗ ಮಾತೃ-ಪಿತೃಗಳ ಪರಮಭಕ್ತರಾದ ಕುಕ್ಕುಟ ಋಷಿಯು ಹೇಳಿದರು - ‘ಪುಂಡಲೀಕ! ಮಾತಾ-ಪಿತೃಗಳನ್ನು ಬಿಟ್ಟು ಇಲ್ಲಿಗೆ ಕಾಶೀ ಯಾತ್ರೆಗಾಗಿ ಬಂದಿರುವ ನೀನು ಮಹಾಮೂರ್ಖನಾಗಿದ್ದೀಯೆ. ನಿನಗೆ ಇಲ್ಲಿ ಯಾವ ಫಲ ದೊರಕುತ್ತದೆ? ಮಾತಾ-ಪಿತೃಗಳ ಸೇವೆಯು ಕಾಶೀಯಾತ್ರೆಗಿಂತ ಎಷ್ಟೋ ಶ್ರೇಷ್ಠವಾದುದು. ಹೋಗು! ತಂದೆ-ತಾಯಿಯರ ಸೇವೆಮಾಡು!’ ಇದನ್ನು ಕೇಳಿ ಪುಂಡಲೀಕನು ಅಲ್ಲಿಂದ ಹಿಂದಿರುಗಿ ಬಂದವನೇ ಅನನ್ಯ ಭಾವದಿಂದ ಮಾತಾ-ಪಿತೃಗಳ ಸೇವೆ ಮಾಡತೊಡಗಿದನು. ಅನಂತರ ಅವನು ತಂದೆ-ತಾಯಿಯರ ಜೊತೆ ಪಂಢರಪುರದಲ್ಲಿ ಬಂದು ಇರತೊಡಗಿದ. ಒಂದು ದಿನ ಅವನಿಗೆ ದರ್ಶನವನ್ನೀಯಲು ಸ್ವಯಂ ಭಗವಂತನು ಆಗಮಿಸಿದನು. ಆ ಸಮಯದಲ್ಲಿ ಪುಂಡಲೀಕನು ತಂದೆ-ತಾಯಿಯರ ಸೇವೆಯಲ್ಲಿ ನಿರತನಾಗಿದ್ದನು.</p>
<p class="Text">ಅವನು ಭಗವಂತನ ಆದರಾತಿಥ್ಯಕ್ಕಿಂತ ತಂದೆ-ತಾಯಿಯರ ಸೇವೆಯನ್ನು ಶ್ರೇಷ್ಠವೆಂದು ತಿಳಿದು ಭಗವಂತನ ಉಪೇಕ್ಷೆಯಾಗದಿರಲೆಂದು ಭಗವಂತನ ಕಡೆಗೆ ಒಂದು ಇಟ್ಟಿಗೆಯನ್ನು ಎಸೆದು ಸ್ವಾಮಿ! ನಾನು ಬರುವವರೆಗೆ ಇದರ ಮೇಲೆ ನಿಂತಿರು ಎಂದು ಪ್ರಾರ್ಥಿಸಿದನು. ಭಕ್ತವತ್ಸಲನಾದ ಭಗವಂತನು ಪುಂಡಲೀಕನ ಮಾತೃ-ಪಿತೃಭಕ್ತಿಗೆ ಸಂತುಷ್ಟನಾಗಿ ಅದೇ ಇಟ್ಟಿಗೆಯ ಮೇಲೆ ನಿಂತುಕೊಂಡನು. ಮಾತಾ-ಪಿತೃಗಳ ಸೇವೆ ಮುಗಿಸಿದ ನಂತರ ಪುಂಡಲೀಕನು ಬಂದು ಭಗವಂತನನ್ನು ಸ್ತುತಿಸಿದನು. ಭಗವಂತನು ಪ್ರಸನ್ನನಾಗಿ ವರವನ್ನು ಬೇಡಲು ಹೇಳಿದಾಗ ಪುಂಡಲೀಕನು - ಸ್ವಾಮಿ! ‘ನನ್ನ ಮಾತೃ - ಪಿತೃಭಕ್ತಿಯು ಸದಾಕಾಲ ಹೀಗೆ ಇರಲಿ ಮತ್ತು ನೀನು ಇದೇ ರೂಪದಲ್ಲಿ ಇಲ್ಲಿಯೇ ವಿರಾಜಿಸು’ ಎಂಬ ವರವನ್ನು ಬೇಡಿದನು. </p>
<p class="Text">ಪುಂಡಲೀಕನ ಇಚ್ಛೆಗೆ ‘ತಥಾಸ್ತು’ ಎಂದು ಹೇಳಿ ಭಗವಂತನು ಅವನ ಇಚ್ಛಾನುಸಾರ ಶ್ರೀವಿಠ್ಠಲ ರೂಪದಿಂದ ಇಟ್ಟಿಗೆಯ ಮೇಲೆ ನಿಂತುಬಿಟ್ಟನು ಮತ್ತು ಇಂದಿನವರೆಗೂ ಅದೇ ಶ್ರೀವಿಠ್ಠಲನ ಪೂಜೆಯಾಗುತ್ತಿದೆ. ಲಕ್ಷಾಂತರ ಸ್ತ್ರೀ-ಪುರುಷರು ‘ಪುಂಡಲೀಕ ವರದೇ ಹರಿ ವಿಠ್ಠಲ’ ಎಂದು ಜಯಘೋಷ ಮಾಡುತ್ತ ಭಗವಂತನ ದರ್ಶನ ಮಾಡುತ್ತಾರೆ. ಪುಂಡಲೀಕನಿಗೂ ಪೂಜೆ ನಡೆಯುತ್ತದೆ ಮತ್ತು ಪುಂಡಲೀಕನ ಮಾತಾ-ಪಿತೃಗಳ ಸಮಾಧಿಯೂ ಅವನ ಮಂದಿರದ ಬಳಿಯಲ್ಲಿಯೇ ಇದೆ. ಇದರಿಂದ ಕೇವಲ ಮಾತಾ-ಪಿತೃಗಳ ಸೇವೆಯಿಂದಲೇ ಮನುಷ್ಯನ ಕಲ್ಯಾಣವಾಗುತ್ತದೆ ಎಂಬುದು ಸಿದ್ಧವಾಗುತ್ತದೆ. ಮಾತಾ-ಪಿತೃಗಳ ಸೇವೆಯಿಂದ ಕಲ್ಯಾಣವಾಗುವುದೆಂಬ ವಿಷಯವು ಶಾಸ್ತ್ರದಲ್ಲಿ ಬಂದಿದೆ, ಇದಾದರೋ ಸರಿ! ಆದರೆ ಯುಕ್ತಿಗೆ ಹೊಂದುವುದಿಲ್ಲವೆಂದು ಒಂದು ವೇಳೆ ಹೇಳಿದರೆ ಅದಕ್ಕೆ ಉತ್ತರವು ಇದು ಯುಕ್ತಿಸಂಗತವಾಗಿಯೇ ಇದೆ ಎನ್ನುವುದಾಗಿದೆ. </p>
<p class="Text">ಯಾವುದಾದರೂ ಕಾರ್ಯವು ತಂದೆ-ತಾಯಿಯರಿಗೆ ಅನುಕೂಲವಾಗಿದ್ದು, ಪುತ್ರನಿಗೆ ಪ್ರತಿಕೂಲವಾಗಿದ್ದರೆ ಆಗ ಆಜ್ಞಾಕಾರಿಯಾದ ಪುತ್ರನು ಅತ್ಯಂತ ಪ್ರಸನ್ನತೆಯಿಂದ ತನ್ನ ತಂದೆ-ತಾಯಿಯರಿಗೆ ಅನುಕೂಲವಾದ ಕಾರ್ಯವನ್ನೇ ಮಾಡುತ್ತಾನೆ ಹಾಗೂ ಯಾವ ಕಾರ್ಯ ಮಗನಿಗೆ ಅನುಕೂಲಕರವಾಗಿದ್ದು ತಂದೆ-ತಾಯಿಯರಿಗೆ ಪ್ರತಿಕೂಲವಾದ ಕಾರಣ ಅವರು ಅದನ್ನು ಇಷ್ಟಪಡದೇ ಇರುವಾಗ ಆ ಪರಿಸ್ಥಿತಿಯಲ್ಲಿ ಪುತ್ರನು ಆ ಕಾರ್ಯವನ್ನು ಮಾತಾ-ಪಿತೃಗಳಿಗೆ ಪ್ರತಿಕೂಲವೆಂದು ತಿಳಿದುಕೊಂಡು ಆಗಲೇ ತ್ಯಜಿಸುತ್ತಾನೆ. ಈ ಪ್ರಕಾರದ ಅನುಕೂಲ-ಪ್ರತಿಕೂಲ ಪರಿಸ್ಥಿತಿಗಳು ಪ್ರತಿದಿನ ಉಂಟಾಗುತ್ತಿರುತ್ತವೆ. </p>
<p class="Text">ಪುತ್ರನ ಅನುಕೂಲ-ಪ್ರತಿಕೂಲ ವೃತ್ತಿಗಳ ಮೇಲೆ ನಿತ್ಯ ಆಘಾತವುಂಟಾಗುವುದರಿಂದ ಅವನ ಅನುಕೂಲ-ಪ್ರತಿಕೂಲ ವೃತ್ತಿಗಳೆರಡೂ ನಷ್ಟವಾಗಿ ಹೋಗಿಬಿಡುತ್ತವೆ ಮತ್ತು ಅವನು ತಂದೆ-ತಾಯಿಯರ ಅನುಕೂಲತೆಯಲ್ಲಿಯೇ ತನ್ನ ಅನುಕೂಲತೆಯನ್ನು ಹಾಗೂ ಅವರ ಪ್ರತಿಕೂಲತೆಯಲ್ಲಿಯೇ ತನ್ನ ಪ್ರತಿಕೂಲತೆಯನ್ನು ಒಂದಾಗಿಸಿಬಿಡುತ್ತಾನೆ; ಅವನಿಗೆ ತನ್ನದೇ ಆದ ಅನುಕೂಲತೆಯಾಗಲೀ, ಪ್ರತಿಕೂಲತೆಯೆಂಬುದಾಗಲೀ ಇರುವುದಿಲ್ಲ. ಆಗ ಅನುಕೂಲತೆಯಿಂದ ಉಂಟಾಗುವ ರಾಗ, ಪ್ರತಿಕೂಲತೆಯಿಂದ ಉಂಟಾಗುವ ದ್ವೇಷಗಳ ಅತ್ಯಂತ ಅಭಾವವಾಗುತ್ತದೆ. ಅಂತಃಕರಣದಲ್ಲಿ ಉಂಟಾಗುವ ಸುಖ-ದುಃಖಾದಿ ವಿಕಾರಗಳ ಮೂಲವು ರಾಗ-ದ್ವೇಷಗಳೇ ಆಗಿವೆ. ಇವುಗಳು ಸಂಪೂರ್ಣವಾಗಿ ಅಭಾವವಾಗುವುದರಿಂದ ಅಂತಃಕರಣ ಶುದ್ಧವಾಗುತ್ತದೆ. ಅಂತಃಕರಣದ ಶುದ್ಧಿಯಿಂದ ಸಮತೆ ಮತ್ತು ಚಿತ್ತದಲ್ಲಿ ಪ್ರಸನ್ನತೆಯುಂಟಾಗುತ್ತದೆ ಮತ್ತು ಪ್ರಸನ್ನತೆಯಿಂದ ಪರಮಾತ್ಮನ ಸ್ವರೂಪದಲ್ಲಿ ಸ್ಥಿತಿಯುಂಟಾಗುತ್ತದೆ. ಇದರಿಂದ ಪರಮಾತ್ಮನ ಯಥಾರ್ಥ ಜ್ಞಾನ ಉಂಟಾಗಿ ಪರಮಾತ್ಮನ ಪ್ರಾಪ್ತಿಯಾಗುತ್ತದೆ ಇದೇ ಇದರ ಪರಿಣಾಮವಾಗಿದೆ. ಆದ್ದರಿಂದ ತಂದೆ-ತಾಯಿಯರ ಸೇವೆಯಿಂದ ಶ್ರೇಯಸ್ಸಾಗುವುದೆಂಬುದು ಶಾಸ್ತ್ರಸಂಗತವೇ ಆಗಿದೆ, ಯುಕ್ತಿಸಂಗತವೂ ಆಗಿದೆ.</p>
<p class="Basic-Paragraph para-style-override-5"><span class="char-style-override-9" xml:lang="en-US"> </span></p>
<p class="Basic-Paragraph para-style-override-6"> </p>
<p class="Chapter-Heading" id="toc_marker-9">ಗುರು ಸೇವೆ</p>
<p class="Text">ಮಾತಾ-ಪಿತೃಗಳಂತೆ ಆಚಾರ್ಯರ ಅಥವಾ ಗುರುಗಳ ಸೇವೆ ಮಾಡುವುದೂ ಪರಮ ಕರ್ತವ್ಯ ಮತ್ತು ಅತ್ಯಂತ ಅವಶ್ಯಕವಾಗಿದೆ. ಋಷಿಕುಲ, ಗುರುಕುಲ, ಪಾಠಶಾಲೆ, ವಿದ್ಯಾಲಯ, ಮಹಾವಿದ್ಯಾಲಯ, ವಿಶ್ವವಿದ್ಯಾಲಯ ಮುಂತಾದವುಗಳಲ್ಲಿ ವ್ಯಾಸಾಂಗ ಮಾಡುವ ವಿದ್ಯಾರ್ಥಿಗಳು ತಮ್ಮ ಆಚಾರ್ಯರು, ಅಧ್ಯಾಪಕರು, ಪ್ರೊಫೆಸರ್ಗಳು, ಪ್ರಿನ್ಸಿಪಾಲರು ಮುಂತಾದ ಗುರುಜನರ ಸತ್ಕಾರ, ಸಮ್ಮಾನ, ಅವರುಗಳ ಆಜ್ಞಾಪಾಲನೆಯನ್ನು ವರ್ಣಾಶ್ರಮಕ್ಕನುಸಾರ ಯಥೋಚಿತ ಸೇವೆಯನ್ನು ಅವಶ್ಯವಾಗಿ ಮಾಡಬೇಕು. </p>
<p class="Text">ಇದೇ ಪ್ರಕಾರ ಆತ್ಮೊದ್ಧಾರಕ್ಕಾಗಿ ಉಪದೇಶ ಮಾಡುವ ಗುರುಗಳ ಸೇವೆ ವಿಶೇಷವಾಗಿ ಮಾಡಬೇಕು. ಇಂತಹ ಸದ್ಗುರುವಿನ ಸೇವೆಯಿಂದ ಜ್ಞಾನವು ಪ್ರಾಪ್ತವಾಗಿ ಪರಮ ಶ್ರೇಯಸ್ಸು ಉಂಟಾಗುತ್ತದೆ. ಭಗವಂತನು ಗೀತೆಯಲ್ಲಿ ಹೇಳಿದ್ದಾನೆ - </p>
<p class="Shlok">ತದ್ವಿದ್ಧಿ ಪ್ರಣೀಪಾತೇನ ಪರಿಪ್ರಶ್ನೇನ ಸೇವಯಾ ।</p>
<p class="Shlok">ಉಪದೇಕ್ಷ್ಯಂತಿ ತೇ ಜ್ಞಾನಂ ಜ್ಞಾನಿನಸ್ತತ್ವದರ್ಶಿನಃ ॥ </p>
<p class="TXT-Right"><span class="char-style-override-2">(</span>4/34)</p>
<p class="Text">‘ಆ ಜ್ಞಾನವನ್ನು ನೀನು ತತ್ವದರ್ಶಿಗಳಾದ ಜ್ಞಾನಿಗಳ ಬಳಿ ಸಾರಿ ತಿಳಿದುಕೋ. ಅವರಿಗೆ ಚೆನ್ನಾಗಿ ದಂಡವತ್ ನಮಸ್ಕಾರ ಮಾಡು. ಅವರ ಸೇವೆ ಮಾಡುವುದರಿಂದ ಮತ್ತು ಕಪಟವನ್ನು ಬಿಟ್ಟು ಸರಳತೆಯಿಂದ ಪ್ರಶ್ನೆ ಮಾಡುವುದರಿಂದ ಪರಮಾತ್ಮ ತತ್ವವನ್ನು ಚೆನ್ನಾಗಿ ತಿಳಿದಿರುವ ಆ ಜ್ಞಾನಿ ಮಹಾತ್ಮರು ನಿನಗೆ ಆ ತತ್ವಜ್ಞಾನವನ್ನು ಉಪದೇಶಿಸುವರು’. ಉಪನಿಷತ್ತು ಗಳಲ್ಲಿಯೂ ಗುರುಭಕ್ತರುಗಳ ಅನೇಕ ಕಥೆಗಳು ಸಿಗುತ್ತವೆ. ಸತ್ಯಕಾಮ ಮತ್ತು ಉಪಕೋಸಲ ಮುಂತಾದವರಿಗೆ ಗುರುಸೇವೆಯಿಂದಲೇ ಪರಮಾತ್ಮನ ಯಥಾರ್ಥ ಜ್ಞಾನವಾಗಿತ್ತು. </p>
<p class="Text">ಗುರುಭಕ್ತಿಯ ಮಹಿಮೆಯ ಪ್ರಸಂಗದಲ್ಲಿ ಪದ್ಮಪುರಾಣದ ಭೂಮಿ ಖಂಡದಲ್ಲಿ - ‘ಗುರುವಿನ ಅನುಗ್ರಹದಿಂದ ಶಿಷ್ಯನಿಗೆ ಲೌಕಿಕ ಆಚಾರ-ವ್ಯವಹಾರಗಳ ಜ್ಞಾನವುಂಟಾಗುತ್ತದೆ, ವಿಜ್ಞಾನದ ಪ್ರಾಪ್ತಿ ಆಗುತ್ತದೆ ಮತ್ತು ಅವನು ಮೋಕ್ಷವನ್ನು ಪಡೆದುಕೊಳ್ಳುತ್ತಾನೆ ಎಂದು ಹೇಳಿದೆ. ಸೂರ್ಯನು ಸಮಸ್ತ ಲೋಕಗಳನ್ನು ಪ್ರಕಾಶಗೊಳಿಸುವಂತೆ ಗುರುವು ಶಿಷ್ಯನಿಗೆ ಉತ್ತಮ ಬುದ್ಧಿಯನ್ನು ಕೊಟ್ಟು ಅವನ ಅಂತರ್ಲೋಕವನ್ನು ಪ್ರಕಾಶಪೂರ್ಣ ವಾಗಿಸುತ್ತಾನೆ. ಅವನು ಶಿಷ್ಯನ ಅಜ್ಞಾನಮಯ ಅಂಧಕಾರವನ್ನು ನಾಶಪಡಿಸುತ್ತಾನೆ.</p>
<p class="Shlok">ಸರ್ವೇಷಾಮೇವ ಲೋಕಾನಾಂ ಯಥಾ ಸೂರ್ಯಃ ಪ್ರಕಾಶಕಃ ।</p>
<p class="Shlok">ಗುರುಃ ಪ್ರಕಾಶಕಸ್ತದ್ಛಪ್ಯಾಣಾಂ ಬುದ್ಧಿದಾನತಃ ॥ </p>
<p class="TXT-Right">(85/8)</p>
<p class="Text">ಆದ್ದರಿಂದ ಶಿಷ್ಯರಿಗೆ ಗುರುವೇ ಎಲ್ಲಕ್ಕಿಂತ ಉತ್ತಮವಾದ ತೀರ್ಥವಾಗಿದ್ದಾರೆ. ಇದನ್ನು ಅರಿತುಕೊಂಡು ಸರ್ವವಿಧಗಳಿಂದ ಗುರುವನ್ನು ಸಂತೋಷಪಡಿಸುವುದು ಶಿಷ್ಯನಿಗೆ ಉಚಿತವಾಗಿದೆ; ಗುರುವನ್ನು ಪುಣ್ಯಮಯನೆಂದು ತಿಳಿದು ಮನಸ್ಸು, ಮಾತು ಮತ್ತು ಶರೀರಗಳಿಂದ ಅವರ ಸೇವೆ ಮಾಡಬೇಕು. ಆದ್ದರಿಂದ ಬಾಲಕರು ಪ್ರತಿದಿನವೂ ತಮ್ಮ ಗುರುಜನರ ಬಲಚರಣವನ್ನು ಬಲಗೈಯಿಂದಲೂ, ಎಡಚರಣವನ್ನು ಎಡಗೈಯಿಂದಲೂ ಮುಟ್ಟಿ ನಮಸ್ಕರಿಸಬೇಕು ಮನುವು ಹೇಳುತ್ತಾನೆ - </p>
<p class="Shlok">ವ್ಯತ್ಯಸ್ತಪಾಣಿನಾ ಕಾರ್ಯಮುಪಸಂಗ್ರಹಣಂ ಗುರೋಃ </p>
<p class="Shlok">ಸವೈನ ಸವ್ಯಃ ಸ್ಪೃಷ್ಟವ್ಯೋ ದಕ್ಷಿಣೇನ ಚ ದಕ್ಷಿಣಃ ॥ </p>
<p class="Text">‘ಕೈಗಳನ್ನು ಬದಲಾಯಿಸಿ ಗುರುವಿಗೆ ನಮಸ್ಕರಿಸಬೇಕು. ಎಡಗೈಯಿಂದ ಎಡಗಾಲು ಮತ್ತು ಬಲಗೈಯಿಂದ ಬಲಗಾಲನ್ನು ಮುಟ್ಟಬೇಕು’. ಹಾಗೂ ಸದಾಕಾಲ ಗುರುವಿನೊಡನೆ ತುಂಬಾ ಆದರಪೂರ್ವಕವಾಗಿ ವ್ಯವಹಾರ ಮಾಡಬೇಕು. ಮನುವು ಹೀಗೆ ತಿಳಿಸುತ್ತಾನೆ -</p>
<p class="Shlok">ಹೀನಾನ್ನವಸ್ತ್ರವೇಷಃ ಸ್ಯಾತ್ ಸರ್ವದಾ ಗುರುಸನ್ನಿಧೌ ।</p>
<p class="Shlok">ಉತ್ತಿಷ್ಠೇತ್ ಪ್ರಥಮಂ ಚಾಸ್ಯ ಚರಮಂ ಚೈವ ಸಂವಿಶೇತ್ ॥ </p>
<p class="Shlok">ಆಸೀನಸ್ಯ ಸ್ಥಿತಃ ಕುರ್ಯಾದಭಿಗಚ್ಛಂಸ್ತು ತಿಷ್ಠತಃ ।</p>
<p class="Shlok">ಪ್ರತ್ಯುದ್ಗಮ್ಯ ತ್ವಾವ್ರಜತಃ ಪಶ್ಚಾದ್ಧಾವಂಸ್ತು ಧಾವತಃ ॥</p>
<p class="Shlok">ನೀಚಂ ಶಯ್ಯಾಸನಂ ಚಾಸ್ಯ ಸರ್ವದಾ ಗುರುಸಂನಿಧೌ ।</p>
<p class="Shlok">ಗುರೋಸ್ತು ಚಕ್ಷುರ್ವಿಷಯೇ ನ ಯಥೇಷ್ಟಾಸನೋ ಭವೇತ್ ॥</p>
<p class="TXT-Right"><span class="char-style-override-2">(</span>2/194,199,198) </p>
<p class="Text">‘ಗುರುವಿನ ಸಮಕ್ಷಮದಲ್ಲಿ ಸದಾಕಾಲ ಸಾಧಾರಣವಾದ ಊಟ, ವಸ್ತ್ರ ಮತ್ತು ವೇಷದಿಂದಿದ್ದು, ಗುರುವಿಗಿಂತ ಮುಂಚಿತವಾಗಿ ಎದ್ದು, ಗುರುವು ಮಲಗಿದ ನಂತರ ತಾನು ಮಲಗಬೇಕು. ಕುಳಿತಿರುವ ಗುರುವಿನೊಡನೆ ನಿಂತುಕೊಂಡು ಮತ್ತು ನಿಂತಿರುವಾಗ ಅವರ ಮುಂದೆ ಹೋಗಿ ಹಾಗೂ ತನ್ನ ಕಡೆಗೆ ಬರುತ್ತಿರುವುದನ್ನು ಕಂಡು ಕೆಲವು ಹೆಜ್ಜೆಗಳು ಮುಂದೆ ಸಾಗಿ ಮತ್ತು ಓಡುತ್ತಿರುವವರ ಹಿಂದೆ ಓಡುತ್ತೋಡುತ್ತ ಮಾತಾಡಬೇಕು. ಗುರುವಿನ ಸಮೀಪದಲ್ಲಿ ಶಿಷ್ಯನ ಶಯ್ಯೆ ಮತ್ತು ಆಸನಾದಿಗಳು ಸದಾ ತಗ್ಗಿನಲ್ಲಿರಬೇಕು. ಗುರುವಿನ ಎದುರಿನಲ್ಲಿ ಶಿಷ್ಯನು ಮನಸ್ಸಿಗೆ ಬಂದಂತೆ ಕುಳಿತುಕೊಳ್ಳಬಾರದು. ಗುರುವಿನ ಜೊತೆ ಎಂದಿಗೂ ಅಸದ್ವ ವ್ಯವಹಾರವನ್ನು ಮಾಡಕೂಡದು. ಅಸದ್ವ್ಯವಹಾರ ಮಾಡುವುದರಿಂದ ದುರ್ಗತಿಯುಂಟಾಗುತ್ತದೆ. ಮನುವು ಹೇಳುತ್ತಾನೆ - </p>
<p class="Shlok">ಪರೀವಾದಾತ್ ಖರೋ ಭವತಿ ಶ್ವಾ ವೈ ಭವತಿ ನಿಂದಕಃ ।</p>
<p class="Shlok">ಪರಿಭೋಕ್ತಾ ಕೃಮಿರ್ಭವತಿ ಕೀಟೋ ಭವತಿ ಮತ್ಸರೀ ॥ </p>
<p class="TXT-Right"><span class="char-style-override-2">(</span>2/201)</p>
<p class="Text">‘ಗುರುವಿನ ಮೇಲೆ ಸುಳ್ಳು ದೋಷಾರೋಪಣೆ ಹೊರಿಸುವವನು ಕತ್ತೆಯಾಗಿ ಹುಟ್ಟುತ್ತಾನೆ, ಅವರನ್ನು ನಿಂದಿಸುವವನು ನಿಃಸ್ಸಂದೇಹವಾಗಿ ನಾಯಿಯಾಗಿ ಹುಟ್ಟುತ್ತಾನೆ, ಅನುಚಿತವಾದ ರೀತಿಯಿಂದ ಅವರ ಧನವನ್ನು ಭೋಗಿಸುವವನು ಕೃಮಿಯಾಗಿ ಜನಿಸುತ್ತಾನೆ ಮತ್ತು ಅವರೊಡನೆ ಮತ್ಸರ ಮಾಡುವವನು ಕೀಟವಾಗಿ ಹುಟ್ಟುತ್ತಾನೆ’. ಆದ್ದರಿಂದ ಈ ಪ್ರಕಾರ ಗುರುವಿನ ಜೊತೆ ಕೆಟ್ಟ ವ್ಯವಹಾರ ಎಂದಿಗೂ ಮಾಡಬಾರದು, ಅಲ್ಲದೆ ಅವರ ಆಜ್ಞಾಪಾಲನೆ ಮಾಡಿ ಅವರ ಇಷ್ಟಾನುಸಾರ ಕೆಲಸ ಮಾಡಬೇಕು. ಅವರ ಇಚ್ಛೆ ಏನೆಂದು ತಿಳಿಯದೆ ಹೋದರೆ ಅವರ ಸಂಕೇತದಂತೆ ಮಾಡಬೇಕು, ಸಂಕೇತವೇನೆಂದು ತಿಳಿಯದೆ ಹೋದರೆ ಅವರ ಆಜ್ಞಾನುಸಾರ ಮಾಡಬೇಕು ಹಾಗೂ ಮನಸ್ಸು, ವಾಣಿ ಮತ್ತು ಶರೀರದ ಮೂಲಕ ಸದಾ-ಸರ್ವದಾ ಅವರ ಸೇವೆಯಲ್ಲಿ ತತ್ಪರನಾಗಿರಬೇಕು. ಈ ಪ್ರಕಾರ ನಿತ್ಯ ನಮಸ್ಕಾರ, ಸೇವೆ ಮತ್ತು ಆಜ್ಞಾಪಾಲನೆ ಮಾಡುವುದರಿಂದ ಶಿಷ್ಯನ ಶ್ರೇಯಸ್ಸು ಆಗುತ್ತದೆ.</p>
<p class="Text">ತಂದೆ-ತಾಯಿಯರ ಮತ್ತು ಗುರುವಿನ ಸೇವೆಯ ಮಹತ್ವವನ್ನು ಎಷ್ಟು ವರ್ಣಿಸಿದರೂ ಸ್ವಲ್ಪವೇ ಆಗುತ್ತದೆ. ಶ್ರೀಮದ್ಭಗವದ್ಗೀತೆಯ ಹದಿನೇಳನೇ ಅಧ್ಯಾಯದ ಹದಿನಾಲ್ಕನೆಯ ಶ್ಲೋಕದಲ್ಲಿ ಶಾರೀರಿಕ ತಪವನ್ನು ವರ್ಣಿಸುತ್ತ ಶ್ರೀಭಗವಂತನು<span class="char-style-override-8"> ‘ದೇವದ</span><span class="char-style-override-8">್ವಿಜಗುರುಪ್ರಾಜ್ಞಪೂಜನಮ್’</span> ಎಂದು ಹೇಳಿದುದರ ಅಭಿಪ್ರಾಯವು - ದೇವತೆ, ಬ್ರಾಹ್ಮಣ, ಗುರು ಅಂದರೆ ತಾಯಿ-ತಂದೆ, ಆಚಾರ್ಯ ಮೊದಲಾದವರು ಹಾಗೂ ಪ್ರಾಜ್ಞರು ಎಂದರೆ ಜ್ಞಾನಿಗಳು - </p>
<p class="Text">ಇವರುಗಳ ಪೂಜೆ ಅರ್ಥಾತ್ ಸೇವಾ-ಸತ್ಕಾರ ಮತ್ತು ಆದರ ಮಾಡಬೇಕೆಂಬುದೇ ಆಗಿದೆ. ಮನುವು ಹೇಳಿದ್ದಾನೆ - </p>
<p class="Shlok">ತ ಏವ ಹಿ ತ್ರಯೋ ಲೋಕಾಸ್ತ ಏವ ತ್ರಯ ಆಶ್ರಮಾಃ ।</p>
<p class="Shlok">ತ ಏವ ಹಿ ತ್ರಯೋ ವೇದಾಸ್ತ ಏವೋಕ್ತಾಸ್ತ್ರಯೋಽಗ್ನಯಃ ॥ </p>
<p class="Shlok">ತ್ರಿಷ್ವಪ್ರಮಾದ್ಯನ್ನೇತೇಷು ತ್ರೀನ್ ಲ್ಲೋಕಾನ್ ವಿಜಯೇದ್ ಗೃಹೀ ।</p>
<p class="TXT-Right"><span class="char-style-override-2">(</span>2/230,232)</p>
<p class="Text">‘ತಾಯಿ, ತಂದೆ ಮತ್ತು ಆಚಾರ್ಯ - ಈ ಮೂವರೂ ಭೂಃ, ಭುವಃ, ಸ್ವಃ ಲೋಕಗಳಾಗಿವೆ, ಈ ಮೂವರೇ ಬ್ರಹ್ಮಚರ್ಯ, ಗಾರ್ಹಸ್ಥ್ಯ ಮತ್ತು ವಾನಪ್ರಸ್ಥ ಆಶ್ರಮವಾಗಿದ್ದಾರೆ, ಈ ಮೂವರೇ ಋಕ್, ಯಜುಃ ಮತ್ತು ಸಾಮವೇದವಾಗಿದ್ದಾರೆ ಹಾಗೂ ಈ ಮೂವರೇ ಗಾರ್ಹಪತ್ಯ, ದಕ್ಷಿಣಾಗ್ನಿ ಮತ್ತು ಅಹವನೀಯಾಗ್ನಿಯಾಗಿದ್ದಾರೆ. ಈ ಮೂವರ ಎಚ್ಚರವಾಗಿ ಗೈವ ಸೇವೆಯಿಂದ ಗೃಹಸ್ಥನಾದ ಮನುಷ್ಯನು ಮೂರೂ ಲೋಕಗಳನ್ನು ಗೆದ್ದುಕೊಳ್ಳುತ್ತಾನೆ’. ಮನುವು ಹೇಳುತ್ತಾನೆ -</p>
<p class="Shlok">ತ್ರಿಷ್ವೇತೇಷ್ವಿತಿಕೃತ್ಯಂ ಹಿ ಪುರುಷಸ್ಯ ಸಮಾಪ್ಯತೇ ।</p>
<p class="Shlok">ಏಷ ಧರ್ಮಃ ಪರಃ ಸಾಕ್ಷಾದುಪಧರ್ಮೋಽನ್ಯ ಉಚ್ಯತೇ ॥ </p>
<p class="TXT-Right"><span class="char-style-override-2">(</span>2/237)</p>
<p class="Text">‘ಈ ಮೂವರ ಸೇವೆಯಿಂದಲೇ ಪುರುಷನ ಎಲ್ಲ ಕೃತ್ಯಗಳೂ ಸಮಾಪ್ತವಾಗುತ್ತವೆ, ಎಂದರೆ ಅವನು ಮಾಡಬೇಕಾದುದು ಏನೂ ಉಳಿದಿರುವುದಿಲ್ಲ. ಇದೇ ಸಾಕ್ಷಾತ್ ಪರಮಧರ್ಮವಾಗಿದೆ, ಇದಕ್ಕಿಂತ ಬೇರೆಯಾದುದೆಲ್ಲ ಉಪಧರ್ಮವೆನಿಸಿ ಕೊಳ್ಳುತ್ತದೆ’. ಇದೇ ಪ್ರಕಾರ ವೇದಗಳಲ್ಲಿ ಕೂಡ ಇದರ ಮಹಿಮೆಯನ್ನು ನೋಡಬಹುದಾಗಿದೆ. ತೈತ್ತಿರೀಯೋಪನಿಷತ್ತಿನ 1/11 ರಲ್ಲಿ ತಿಳಿಸಲಾಗಿದೆ - <span class="char-style-override-8">ಮಾತೃದೇವೋ ಭವ । ಪಿತೃದೇವೋ</span><span class="char-style-override-8"> ಭವ । ಆಚಾರ್ಯದೇವೋ ಭವ ।</span></p>
<p class="Text">ತಾಯಿಯನ್ನು ದೇವರೆಂದು ತಿಳಿಯುವವನಾಗು. ತಂದೆಯನ್ನು ದೇವರೆಂದು ಪರಿಗಣಿಸುವವನಾಗು. ಆಚಾರ್ಯನನ್ನು ದೇವರೆಂದು ತಿಳಿಯುವವನಾಗು ಎಂದರೆ ಇವರುಗಳನ್ನು ಪರಮಾತ್ಮನೆಂದು ತಿಳಿಯುವವನಾಗು.</p>
<p class="Basic-Paragraph para-style-override-4"><span class="char-style-override-10" xml:lang="en-US"> </span></p>
<p class="Basic-Paragraph para-style-override-7"> </p>
<p class="Chapter-Heading" id="toc_marker-10">ದೇವರ ಭಕ್ತಿ</p>
<p class="Text">ದೇವರ ಭಕ್ತಿಯ ಪ್ರಭಾವದಿಂದ ದುರ್ಗುಣ, ದುರಾಚಾರ, ಆಲಸ್ಯ, ಪ್ರಮಾದ, ದುರ್ವ್ಯಸನರೂಪೀ ಆಸುರೀ ಸಂಪತ್ತಿನ ಹಾಗೂ ದುಃಖಗಳ ಅತ್ಯಂತ ಅಭಾವವು ಸ್ವಾಭಾವಿಕವಾಗಿ ತನ್ನಿಂದ ತಾನೇ ಆಗುತ್ತದೆ ಮತ್ತು ಅವನಲ್ಲಿ ಸದ್ಗುಣ-ಸದಾಚಾರರೂಪೀ ದೈವೀ ಸಂಪತ್ತಿನ ಲಕ್ಷಣಗಳು ತನ್ನಿಂದ-ತಾನೇ ಬರುತ್ತವೆ. ಅದರಿಂದ ಸದಾಕಾಲವೂ ಪರಮಶಾಂತಿ ಮತ್ತು ಪರಮಾನಂದವು ಪ್ರಾಪ್ತವಾಗುತ್ತದೆ. ಇದರಲ್ಲಿ ಹಣ ಖರ್ಚಾಗುವುದಾಗಲೀ, ಸಮಯ ವ್ಯರ್ಥವಾಗುವುದಾಗಲೀ, ಪರಿಶ್ರಮ ಉಂಟಾಗುವುದಾಗಲೀ ಇರುವುದಿಲ್ಲ. ರಾತ್ರಿಯಲ್ಲಿ ಮಲಗಿದನಂತರ ಯಾವ ಕಾರ್ಯವೂ ಇರುವುದಿಲ್ಲ. ಸಮಯವು ಕೇವಲ ನಿದ್ದೆ ಮಾಡುವುದರಲ್ಲಿಯೇ ಕಳೆದುಹೋಗುತ್ತದೆ ಮತ್ತು ಮಲಗುವ ಸಮಯದಲ್ಲಿ ಎಂತಹ ಸಂಕಲ್ಪಗಳಿರುತ್ತವೆಯೋ ಅಂತಹ ಸ್ವಪ್ನಗಳೇ ಬರುತ್ತವೆ. ಆದ್ದರಿಂದ ಮಲಗುವ ಸಮಯದಲ್ಲಿ ಸಾಂಸಾರಿಕ ಸಂಕಲ್ಪಗಳ ಪ್ರವಾಹವನ್ನು ಹಿಮ್ಮೆಟ್ಟಿಸಿ ಪರಮಾತ್ಮ ವಿಷಯಕವಾದ ಸಂಕಲ್ಪ ಮಾಡುತ್ತ ಅರ್ಥಾತ್ ಪರಮಾತ್ಮನ ನಾಮ, ರೂಪ, ಗುಣ ಮತ್ತು ಪ್ರಭಾವದ ಸ್ಮರಣೆ ಮಾಡುತ್ತ ಮಲಗುವುದರಿಂದ ರಾತ್ರಿಯಲ್ಲಿ ಪರಮಾತ್ಮ ವಿಷಯಕವಾದ ಸಂಕಲ್ಪಗಳೇ ಉಂಟಾಗುತ್ತವೆ. ಇದರಿಂದ ಬುದ್ಧಿಯು ಸಾತ್ವಿಕವಾಗಿ ನಾವು ಪರಮಾತ್ಮನ ಬಳಿಗೆ ಸಾಗುವೆವು. ಇದರಲ್ಲಿ ನಮಗೆ ಯಾವ ಪರಿಶ್ರಮವಿದೆ? ಇದರಲ್ಲಿ ಹಣವಾಗಲೀ, ಸಮಯವಾಗಲೀ ಖರ್ಚಾಗುವುದಿಲ್ಲ. ಹೀಗಾಗದಿರುವುದಕ್ಕೆ ಕಾರಣ ಶ್ರದ್ಧೆ ಮತ್ತು ಪ್ರೇಮದ ಕೊರತೆಯೇ ಆಗಿದೆ. ನಮ್ಮ ಶ್ರದ್ಧೆ ಮತ್ತು ಪ್ರೇಮವಾದರೋ ಸ್ವಾಭಾವಿಕವಾಗಿ ಸಾಂಸಾರಿಕ ವಿಷಯಗಳಲ್ಲಿವೆ, ಅದನ್ನು ಭಗವಂತನ ಕಡೆಗೆ ತಿರುಗಿಸುವುದರಿಂದ ಮಹಾನ್ ಲಾಭವಿದೆ ಮತ್ತು ಸಾಂಸಾರಿಕ ವಿಷಯಗಳಲ್ಲಿ ತೊಡಗಿಸುವುದರಿಂದ ಬಹಳ ಹಾನಿಯಿದೆ. </p>
<p class="Text"> ‘ಭಗವಂತನಿದ್ದಾನೆ ಮತ್ತು ಲಭ್ಯವಾಗುತ್ತಾನೆ ಹಾಗೂ ಅವನು ಅಂತರ್ಯಾಮಿ, ಪರಮ ದಯಾಳು ಮತ್ತು ಸರ್ವಶಕ್ತಿವಂತನಾಗಿದ್ದಾನೆ ’- ಈ ಪ್ರಕಾರವಾದ ಭಕ್ತಿ ಪೂರ್ವಕ ವಿಶ್ವಾಸವೇ ಶ್ರದ್ಧೆ ಎನಿಸುತ್ತದೆ. ಈ ಪ್ರಕಾರವಾದ ವಿಶ್ವಾಸ ಪರಮಾತ್ಮನಲ್ಲಿ ಉಂಟಾದ ನಂತರ ಅವನ ಮೂಲಕ ಯಾವುದೇ ದುರಾಚಾರರೂಪವಾದ ಪಾಪಕಾರ್ಯವಾಗಲಾರವು; ಏಕೆಂದರೆ ಅವನಿಗೆ ‘ಭಗವಂತನಿದ್ದಾನೆ ಮತ್ತು ಅವನು ಎಲ್ಲೆಡೆ ವ್ಯಾಪಿಸಿದ್ದಾನೆ ಹಾಗೂ ಅವನ ದೃಷ್ಟಿ ಎಲ್ಲೆಡೆ ಇದೆ ಮತ್ತು ಎಲ್ಲೆಲ್ಲೂ ಅವನ ಕಿವಿಗಳಿವೆ’ ಎನ್ನುವ ನಂಬಿಕೆಯಿದೆ. ಆದ್ದರಿಂದ ನಾವೇನು ಮಾಡುತ್ತಿದ್ದೇವೆಯೋ, ಅದೆಲ್ಲವನ್ನೂ ಭಗವಂತನು ನೋಡುತ್ತಿದ್ದಾನೆ ಮತ್ತು ನಾವೇನು ಹೇಳುತ್ತಿದ್ದೇವೆಯೋ, ಅದನ್ನು ಅವನು ಕೇಳುತ್ತಿದ್ದಾನೆ. ಭಗವಂತನು ಗೀತೆಯಲ್ಲಿ ಹೇಳಿಯೂ ಇದ್ದಾನೆ - </p>
<p class="Shlok">ಸರ್ವತಃ ಪಾಣಿಪಾದಂ ತತ್ಸರ್ವತೋಕ್ಷಿಶಿರೋಮುಖಮ್ ।</p>
<p class="Shlok">ಸರ್ವತಃ ಶ್ರುತಿಮಲ್ಲೋಕೇ ಸರ್ವಮಾವೃತ್ಯ ತಿಷ್ಠತಿ ॥</p>
<p class="TXT-Right">(13/13) </p>
<p class="Text">‘ಅವನು ಎಲ್ಲೆಡೆ ಕೈ-ಕಾಲುಗಳನ್ನುಳ್ಳವನು, ಎಲ್ಲ ಕಡೆ ಕಣ್ಣುಗಳು, ತಲೆ ಮತ್ತು ಮುಖವುಳ್ಳವನು ಹಾಗೂ ಎಲ್ಲೆಡೆ ಕಿವಿಯುಳ್ಳವನು; ಏಕೆಂದರೆ ಅವನು ಪ್ರಪಂಚದಲ್ಲಿ ಎಲ್ಲವನ್ನೂ ವ್ಯಾಪಿಸಿ ನಿಂತಿದ್ದಾನೆ’.</p>
<p class="Text">ಬಾಲಕನಿಗೆ ಈ ಪ್ರಕಾರವಾದ ವಿಶ್ವಾಸವುಂಟಾದಾಗ ಅವನು ಪರಮಾತ್ಮನಿಗೆ ವಿರುದ್ಧವಾದ ದುರಾಚಾರ, ದುರ್ವ್ಯಸನ, ಮತ್ತು ಪ್ರಮಾದರೂಪವಾದ ಪಾಪ ಕಾರ್ಯಗಳನ್ನು ಹೇಗೆ ಮಾಡಿಯಾನು? ದೇವರ ಅಸ್ತಿತ್ವದಲ್ಲಿ ವಿಶ್ವಾಸವಿಟ್ಟು ಅವನಿಗೆ ಶರಣಾಗುವುದರಿಂದ ಮನುಷ್ಯನಲ್ಲಿ ನಿರ್ಭಯತೆ ಬಂದುಬಿಡುತ್ತದೆ ಹಾಗೂ ಅವನಲ್ಲಿ ಧೀರತ್ವ, ವೀರತ್ವ, ಗಂಭೀರತೆಗಳು ಈಶ್ವರನ ಕೃಪೆಯಿಂದ ಸ್ವಾಭಾವಿಕವಾಗಿ ಬಂದುಬಿಡುತ್ತವೆ. ಅಸ-ಶಸ್ತ್ರಗಳಿಂದ ಇತರರನ್ನು ಹಿಂಸಿಸುವವನು ವೀರನೆನಿಸುವುದಿಲ್ಲ. </p>
<p class="Text">ಯಾರು ತನ್ನ ಮೇಲೆ ಅತಿ ದೊಡ್ಡದಾದ ವಿಪತ್ತು ಬಂದೊದಗಿದರೂ ಭಕ್ತ ಪ್ರಹ್ಲಾದನಂತೆ ತನ್ನ ಸಿದ್ಧಾಂತವನ್ನು, ಕರ್ತವ್ಯವನ್ನು ಬಿಡುವುದಿಲ್ಲವೋ, ಅಲ್ಲದೆ ಅದರ ಮೇಲೆ ದೃಢವಾಗಿ ನೆಲೆ ನಿಲ್ಲುವನೋ, ಸ್ವಲ್ಪವೂ ವಿಚಲಿತನಾಗುವುದಿಲ್ಲವೋ ಅವನೇ ವೀರ ಪುರುಷನಾಗಿದ್ದಾನೆ. ಈಶ್ವರನ ಸಗುಣ ಮತ್ತು ನಿರ್ಗುಣ ಸ್ವರೂಪದ ಪ್ರಾಪ್ತಿ ಅಥವಾ ಜ್ಞಾನವುಂಟಾಗದಿರುವ ಕಾರಣ ಅವನ ಯಥಾರ್ಥ ಚಿಂತನೆ ಆಗದಿದ್ದರೆ ಯಾವ ಹಾನಿಯೂ ಇಲ್ಲ. ಆದರೆ ಜೀವನು ಈಶ್ವರನ ಅಂಶವಾದ್ದರಿಂದ ಭಗವಂತನ ಮೇಲಿನ ಅವನ ಪ್ರೇಮವು ಸ್ವಾಭಾವಿಕವಾಗಿಯೇ ಆಗಬೇಕು. ಆದ್ದರಿಂದ ಭಗವಂತನ ಜೊತೆ ಆತ್ಮೀಯತೆ ದೃಢವಾಗುವುದಕ್ಕೆ ಭಗವಂತನೊಡನೆ ದಾಸ್ಯ, ಸಖ್ಯ ಮುಂತಾದುವುಗಳಲ್ಲಿ ಯಾವುದಾದರೂ ಭಾವದ ಸಂಬಂಧ, ಅವನ ಅಸ್ತಿತ್ವದಲ್ಲಿ ನಂಬಿಕೆ, ಅವನ ಭರವಸೆ ಹಾಗೂ ನಾಮದ ಸ್ಮೃತಿ ಅವಶ್ಯವಾಗಿ ದೃಢವಾಗಬೇಕು. ಬಳಿಕ ಅವನ ಮೂಲಕ ಯಾವುದೇ ಪಾಪಕಾರ್ಯವಾಗಲಾರದು.</p>
<p class="Text">ದುರಾಚಾರ ಮುಂತಾದ ಪಾಪಗಳ ಸಂಸ್ಕಾರಗಳೇ ದುರ್ಗುಣದ ರೂಪದಲ್ಲಿ ಹೃದಯದಲ್ಲಿ ಸೇರಿಕೊಳ್ಳುತ್ತವೆ. ಅವನ ಮೂಲಕ ಯಾವ ಕೆಟ್ಟ ಕಾರ್ಯವೂ ಆಗದಿದ್ದಾಗ ದುರ್ಗುಣಗಳು ಹೇಗೆ ಸೇರಿಕೊಳ್ಳಬಲ್ಲವು? ಅಲ್ಲದೆ ಮೊದಲು ಸಂಚಿತವಾದ ದುರ್ಗುಣಗಳ ಸಂಸ್ಕಾರಗಳೂ ಭಗವಂತನ ಭಕ್ತಿಯ ಪ್ರಭಾವದಿಂದ ನಾಶವಾಗಬಲ್ಲವು. ಮೇಲೆ ಹೇಳಿದ ಪ್ರಣಾಲಿಗನುಗುಣವಾಗಿ ಮಲಗುವ ಅಭ್ಯಾಸ ಮಾಡುವುದರಿಂದ ಮಲಗುವ ಕಾಲವೂ ಸಾಧನೆಯಾಗಿ ಕಳೆಯಬಲ್ಲದು. ಇದು ಎಷ್ಟು ಉತ್ತಮವಾದ ಲಾಭದ ಮಾತೆಂಬುದನ್ನು ವಿಚಾರ ಮಾಡಬೇಕು. ಇದೆಲ್ಲವನ್ನೂ ತಿಳಿದುಕೊಂಡರೂ ಕೂಡ ನಾವು ಇದಕ್ಕಾಗಿ ಪ್ರಯತ್ನ ಮಾಡದಿದ್ದರೆ ನಮ್ಮ ಸಮಾನ ಮೂರ್ಖರು ಯಾರಿದ್ದಾರೆ?</p>
<p class="Text">ಇದೇ ಪ್ರಕಾರ ವಿದ್ಯಾಭ್ಯಾಸ ಮಾಡುವಾಗ, ತಿರುಗಾಡುವಾಗ, ತಿಂದುಣ್ಣುವಾಗ, ಕುಳಿತಾಗ, ಏಳುವಾಗ ಮತ್ತು ಆಟವಾಡುವ ಸಮಯದಲ್ಲಿಯೂ ಭಗವಂತನ ಗುಣ-ಪ್ರಭಾವಸಹಿತ ನಾಮ, ರೂಪ ಮತ್ತು ಚರಿತ್ರವನ್ನು ನೆನೆಯುತ್ತ ಮೇಲೆ ಹೇಳಿದ ಎಲ್ಲ ಕಾರ್ಯಗಳನ್ನು ಯಾವ ರೀತಿ ವ್ರಜದ ಗೋಪಿಯರು ವಾಣಿಯಿಂದ ಭಗವಂತನ ನಾಮ-ಗುಣಗಳ ಕೀರ್ತನೆ ಮತ್ತು ಮನಸ್ಸಿನಲ್ಲಿ ಭಗವಂತನ ಸ್ಮರಣೆ ಮಾಡುತ್ತಲೇ ಮನೆಯ ಕಾರ್ಯಗಳನ್ನೆಲ್ಲ ಮಾಡುತ್ತಿದ್ದರೋ ಹಾಗೆ ಮಾಡಬೇಕು.</p>
<p class="Text">ಹಾಲು ಕರೆಯುವ ಸಮಯದಲ್ಲಿ, ಧಾನ್ಯಾದಿಗಳನ್ನು ಕುಟ್ಟುವ ಸಮಯದಲ್ಲಿ, ಮೊಸರನ್ನು ಕಡೆಯುವಾಗ, ಅಂಗಳವನ್ನು ಸಾರಿಸುವಾಗ, ಬಾಲಕರನ್ನು ತೊಟ್ಟಿಲಿನಲ್ಲಿ ತೂಗುವಾಗ, ಅಳುವ ಮಕ್ಕಳನ್ನು ಸಮಾಧಾನ ಪಡಿಸಲು ಜೋಗುಳ ಹಾಡುವಾಗ, ಮನೆಗೆ ನೀರನ್ನು ಸಿಂಪಡಿಸುವಾಗ ಮತ್ತು ಕಸ ಗುಡಿಸುವಾಗ ಪ್ರೇಮಪೂರ್ಣವಾದ ಚಿತ್ತದಿಂದ ಕಣ್ಣುಗಳಲ್ಲಿ ನೀರು ತುಂಬಿಕೊಂಡು ಗದ್ಗದವಾಣಿಯಿಂದ ಶ್ರೀಕೃಷ್ಣನ ಗಾನವನ್ನು ಮಾಡುತ್ತಾ, ಸದಾ ಶ್ರೀಕೃಷ್ಣನಲ್ಲಿಯೇ ಚಿತ್ತವನ್ನಿರಿಸುವ ಆ ವ್ರಜವಾಸಿನಿ ಗೋಪಿಯರು ಧನ್ಯರು.</p>
<p class="Text">ಆದ್ದರಿಂದ ಬಾಲಕರು ಈ ಪ್ರಕಾರ ವಾಣಿಯ ಮೂಲಕ ಭಗವಂತನ ನಾಮ-ಗುಣಗಳ ಕೀರ್ತನೆ ಹಾಗೂ ಮನಸ್ಸಿನಿಂದ ಅವನನ್ನು ಸ್ಮರಿಸುತ್ತಲೇ ಎಲ್ಲ ಕಾರ್ಯಗಳನ್ನು ಮಾಡಬೇಕು. ಹೀಗೆ ಮಾಡುವುದರಿಂದ ಸ್ವಾಭಾವಿಕವಾಗಿಯೇ ದುರ್ಗುಣ-ದುರಾಚಾರಗಳ ನಾಶ ಹಾಗೂ ಸದ್ಗುಣ-ಸದಾಚಾರಗಳ ಆವಿರ್ಭಾವವಾಗಿ ಪರಮ ಶಾಂತಿ ಮತ್ತು ಪರಮಾನಂದ ದೊರಕಬಲ್ಲದು. ಹೀಗೆ ಮಾಡುವಲ್ಲಿ ಸಮಯ ವ್ಯಯವಾಗಲೀ, ಹಣ ಖರ್ಚಾಗಲೀ, ಅಥವಾ ಯಾವುದೇ ಪರಿಶ್ರಮವಾಗಲೀ ಇರುವುದಿಲ್ಲ. ಈ ಅಲೌಕಿಕ ಪರಮಲಾಭ ಸ್ವಾಭಾವಿಕವಾಗಿಯೇ ಸಿಗಬಲ್ಲದು. ಇದರ ಲಸ್ವರೂಪವಾಗಿ ಭಗವಂತನಲ್ಲಿ ಪ್ರೇಮ ಉಂಟಾಗಿ ಭಗವಂತನ ಪ್ರಾಪ್ತಿಯಾಗಬಲ್ಲದು.</p>
<p class="Text">ಬೆಳಿಗ್ಗೆ ಮತ್ತು ಸಾಯಂಕಾಲ ನಿತ್ಯಕರ್ಮಕ್ಕಾಗಿ ನಿಗದಿಪಡಿಸಲಾದ ಸಮಯವನ್ನು ವಿಶೇಷವಾಗಿ ಸಾರ್ಥಕಪಡಿಸಿಕೊಳ್ಳಬೇಕು. ಆ ಸಮಯದಲ್ಲಿ ಮಾಡಲಾಗುವ ಭಜನೆ, ಧ್ಯಾನ, ಪೂಜಾಪಾಠ, ಸ್ತುತಿ-ಪ್ರಾರ್ಥನೆಯನ್ನು ಅರ್ಥ ಮತ್ತು ಭಾವದ ಕಡೆಗೆ ಗಮನವಿಟ್ಟು ಮಾಡಬೇಕು. ಈ ಪ್ರಕಾರ ಶ್ರದ್ಧಾ-ಭಕ್ತಿ ಮತ್ತು ಆದರಪೂರ್ವಕವಾಗಿ ನಿಯಮಿತ ರೂಪದಿಂದ ಮಾಡಲಾದ ನಿತ್ಯಕರ್ಮವೂ ಬಹಳ ಬೆಲೆಯುಳ್ಳದ್ದಾಗುತ್ತದೆ; ಆದರೆ ಆದರವಿಲ್ಲದೆ ಮತ್ತು ಮನಸ್ಸಿಲ್ಲದೆ ಮಾಡಲಾಗುವ ಸಾಧನೆಯು ವಿಶೇಷ ಬೆಲೆಬಾಳುವುದಿಲ್ಲ.</p>
<p class="Text">ಭಕ್ತ ಧ್ರುವನು ಬಹಳ ಆದರಪೂರ್ವಕವಾಗಿ ಸಾಧನೆ ಮಾಡಿದುದರ ಲಸ್ವರೂಪವಾಗಿಯೇ ಐದೂವರೆ ತಿಂಗಳುಗಳಲ್ಲಿ ಅವನಿಗೆ ಭಗವಂತನು ದೊರಕಿದನು. ಮಲತಾಯಿ ಸುರುಚಿಯ ಆಕ್ಷೇಪದಿಂದೊಡಗೊಂಡ ವಚನಗಳೂ ಕೂಡ ಅವನ ಹೃದಯದಲ್ಲಿ ಉಪದೇಶದ ಕಾರ್ಯವನ್ನು ಮಾಡಿದುವು. ಜನ್ಮವಿತ್ತ ಮಾತೆ ಸುನೀತಿ ಹಾಗೂ ಶ್ರೀನಾರದರ ಉಪದೇಶವನ್ನು ಪಡೆದ ಧ್ರುವನು ಜಪ, ಧ್ಯಾನ ಮತ್ತು ತಪಶ್ಚರ್ಯೆಯಲ್ಲಿ ಸಂಲಗ್ನನಾಗಿ ಹೋದನು. ಅದರಿಂದಾಗಿ ಅವನು ಶೀಘ್ರವಾಗಿಯೇ ಪರಮಪದವನ್ನು ಪಡೆದುಕೊಂಡನು.</p>
<p class="Text">ಇದೇ ಪ್ರಕಾರ ನಾರದರ ಉಪದೇಶ ಪಡೆದು ಭಕ್ತ ಪ್ರಹ್ಲಾದನು ನಿಷ್ಕಾಮ ಭಾವದಿಂದ ಭಕ್ತಿ ಮಾಡಿ ಅತ್ಯುತ್ತಮಗತಿಯನ್ನು ಪಡೆದನು. ಪ್ರಹ್ಲಾದನು ಪಾಠಶಾಲೆಯಲ್ಲಿ ಓದುವ ಸಮಯದಲ್ಲಿ ಭಯಂಕರವಾದ ಅತ್ಯಾಚಾರಗಳನ್ನು ಸಹಿಸುತ್ತ ಭಗವಂತನ ಭಕ್ತಿಯನ್ನು ಮಾಡುತ್ತ, ಬಾಲಕರಿಂದ ಮಾಡಿಸುತ್ತ ಭಗವಂತನ ದರ್ಶನವನ್ನು ಪ್ರಾಪ್ತ ಮಾಡಿಕೊಂಡನು. ಅವನ ಭಕ್ತಿಯ ಪ್ರಭಾವ ನೋಡಿರಿ - ವಿಷಪೂರಿತ ಸರ್ಪಗಳ ವಿಷ ಹಾಗೂ ಅಗ್ನಿಯ ಜ್ವಾಲೆಗಳು ಅವನ ಮೇಲೆ ಯಾವುದೇ ಪರಿಣಾಮ ಬೀರಲಿಲ್ಲ. ಇದಲ್ಲದೆ ಅವನ ಮೇಲೆ ಅನೇಕವಾದ ಅನಾಚಾರಗಳಾದುವು, ಆದರೆ ಪ್ರಹ್ಲಾದನ ಕೂದಲೂ ಕೊಂಕಲಿಲ್ಲ. ಪ್ರಹ್ಲಾದನು ಮನಸಾರೆ ಎಲ್ಲೆಡೆ ಭಗವಂತನನ್ನೇ ಕಾಣುತ್ತಾ ಭಗವಂತನ ನಾಮ-ಗುಣಗಳ ಕೀರ್ತನೆ ಮಾಡುತ್ತಿದ್ದನು. ಹಿರಣ್ಯಕಶಿಪುವಿನಿಂದ ಭಯ, ಲೋಭ ಮತ್ತು ಕೊಡಲಾದ ತೊಂದರೆಗಳಿಂದಲೂ ಪ್ರಹ್ಲಾದನು ತನ್ನ ಭಕ್ತಿಯಿಂದ ವಿಚಲಿತನಾಗದೆ ಸ್ಥಿರನಾಗಿದ್ದು ಪ್ರೇಮಪೂರ್ವಕವಾಗಿ ಅನಾಚಾರ ಗಳನ್ನು ಸಹಿಸುತ್ತಿದ್ದನು.</p>
<p class="Text">ಆದ್ದರಿಂದ ಯಾವುದೇ ಅನಾಚಾರದ ಪ್ರತೀಕಾರ ಮಾಡದೆ ಭಕ್ತಿಯ ಪ್ರಭಾವದಿಂದ ಎಲ್ಲವೂ ನಿಷಲವಾಗಿ ಹೋದವು. ಇದನ್ನರಿತು ಬಾಲಕರು ಬಹು ಉತ್ಸಾಹದಿಂದ ಭಗವಂತನ ನಾಮ ಮತ್ತು ರೂಪವನ್ನು ನೆನಪಿನಲ್ಲಿಟ್ಟುಕೊಳ್ಳುತ್ತ ಎಲ್ಲ ಕೆಲಸಗಳನ್ನು ಮಾಡುತ್ತಿರಬೇಕು. ಭಗವಂತನು ಅರ್ಜುನನಿಗೂ ಇದೇ ಉಪದೇಶವನ್ನು ಕೊಟ್ಟಿದ್ದಾನೆ - </p>
<p class="Shlok">ತಸ್ಮಾತ್ಸರ್ವೇಷು ಕಾಲೇಷು ಮಾಮನಸ್ಮರ ಯುದ್ಧ್ಯ ಚ ।</p>
<p class="Shlok">ಮಯ್ಯರ್ಪಿತಮನೋಬುದ್ಧಿರ್ಮಾಮೇವೈಷ್ಯಸ್ಯಸಂಶಯಮ್ ॥</p>
<p class="TXT-Right">(ಗೀತೆ-8/7) </p>
<p class="Text">‘ಆದಕಾರಣ ಎಲೈ ಅರ್ಜುನ ! ನೀನು ಎಲ್ಲ ಕಾಲದಲ್ಲೂ ನನ್ನ ಸ್ಮರಣೆ ಮಾಡು ಮತ್ತು ಯುದ್ಧವನ್ನೂ ಮಾಡು. ಈ ಪ್ರಕಾರ ನನ್ನಲ್ಲಿ ಅರ್ಪಿತವಾದ ಮನ ಬುದ್ಧಿಯುಳ್ಳವನಾಗಿ ನೀನು ನಿಸ್ಸಂಶಯವಾಗಿ ನನ್ನನ್ನೇ ಸೇರುವೆ.’ </p>
<p class="Shlok">ಸರ್ವಕರ್ಮಾಣ್ಯಪಿ ಸದಾ ಕುರ್ವಾಣೋ ಮದ್ವ್ಯಪಾಶ್ರಯಃ ।</p>
<p class="Shlok">ಮತ್ಪ್ರಸಾದಾದವಾಪ್ನೋತಿ ಶಾಶ್ವತಂ ಪದಮವ್ಯಯಮ್ ॥ </p>
<p class="Text">‘ನನ್ನ ಪರಾಯಣನಾದ ಕರ್ಮಯೋಗಿಯಾದರೋ ಎಲ್ಲ ಕರ್ಮಗಳನ್ನು ಸದಾ ಮಾಡುತ್ತಿದ್ದರೂ ಸಹ ನನ್ನ ಕೃಪೆಯಿಂದ ಸನಾತನವಾದ, ಅವಿನಾಶಿಯಾದ ಪರಮಪದವನ್ನು ಪಡೆಯುತ್ತಾನೆ’. ಆದಕಾರಣ ಬಾಲಕರೂ ಕೂಡ ಎಲ್ಲ ಸಮಯಗಳಲ್ಲಿ ಭಗವಂತನ ಆಶ್ರಯ ಪಡೆದೇ ಎಲ್ಲ ಕಾರ್ಯಗಳನ್ನು ಮಾಡಬೇಕು.</p>
<p class="Text para-style-override-2">ಇಲ್ಲಿ ಬಾಲಕರನ್ನುದ್ದೇಶಿಸಿ ಯಾವ ಮಾತುಗಳನ್ನು ಹೇಳಲಾಗಿದೆಯೋ, ಅವುಗಳೇ ತರುಣರಿಗೂ ಮತ್ತು ಪ್ರಾಯಸ್ಥರಿಗೂ ಅನ್ವಯಿಸುತ್ತವೆ ಎಂದು ತಿಳಿಯಬೇಕು. ಈ ಪ್ರಕಾರವಾಗಿ ವಾಸ್ತವವಾಗಿ ಬಾಲಕರ ಮತ್ತು ತರುಣರ ಹಾಗೂ ಪ್ರೌಢರ ಜೀವನವು ರೂಪಿತವಾದರೆ ಮನುಷ್ಯ-ಜೀವನದ ಸರ್ವಾಂಗೀಣ ಸಾರ್ಥಕತೆಯಾಗಬಲ್ಲದೆಂಬುದು ನನಗೆ ವಿಶ್ವಾಸವಿದೆ.<span></span></p>


<p class="Page-Break"> </p>
<p class="First-End-Page-text" id="toc_marker-11" xml:lang="en-GB">ಕೊನೆಯ ಪುಟ</p>

