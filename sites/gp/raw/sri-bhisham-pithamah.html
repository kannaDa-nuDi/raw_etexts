
<p class="First-End-Page-text para-style-override-1" id="toc_marker-1" xml:lang="en-GB"><span class="char-style-override-1">ಮೊದಲ ಪುಟ</span></p>
<p class="Titel-Page---Shri-Hari">॥ ಶ್ರೀಹರಿಃ ॥</p>
<p class="Title-Page---Book-Name">ಶ್ರೀಭೀಷ್ಮಪಿತಾಮಹರು</p>
<p class="Title-Page---Hindi-Name">श्रीभीष्मपितामह - कन्नड़</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಮಾತಾ ಚ ಪಿತಾ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಸರ್ವಂ ಮಮ ದೇವದೇವ ॥</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tikkakar" xml:lang="kn-IN">ಸ್ವಾಮೀ ಅಖಂಡಾನಂದ ಸರಸ್ವತಿ</p>
<p class="Title-Page---Gita-Seva-Trust para-style-override-2">ಗೀತಾ ಸೇವಾ ಟ್ರಸ್ಟ್<span></span></p>


<p class="Page-Break">॥ ಶ್ರೀಹರಿಃ ॥</p>
<p class="Chapter-Heading" id="toc_marker-3">1. ವಂಶ - ಪರಿಚಯ ಮತ್ತು ಜನ್ಮ</p>
<p class="Text">ಈ ಸೃಷ್ಟಿಯು ಭಗವಂತನ ಲೀಲಾವಿಲಾಸವಾಗಿದೆ. ಭಗವಂತನಂತೆ ಇದರ ವಿಸ್ತಾರ ಮತ್ತು ಭೇದ-ಉಪಭೇದಗಳನ್ನು ತಿಳಿಯುವುದು ಹಾಗೂ ವರ್ಣಿಸುವುದು ಕಠಿಣವಾಗಿದೆ. ಈ ಸಮಯದಲ್ಲಿ ನಾವು ಯಾವ ಬ್ರಹ್ಮಾಂಡದಲ್ಲಿ ವಾಸಿಸುತ್ತೇವೆಯೋ ಅದು ಅನಂತ ಆಕಾಶದಲ್ಲಿ ಒಂದು ಪರಮಾಣುವಿಗಿಂತ ಹೆಚ್ಚಿನ ಅಸ್ತಿತ್ವವಿರಿಸುವುದಿಲ್ಲ. ಈ ಬ್ರಹ್ಮಾಂಡದಲ್ಲಿಯೂ ಸ್ಥೂಲ, ಸೂಕ್ಷ್ಮ ಮತ್ತು ಕಾರಣಗಳ ಭೇದಗಳಿಂದ ಅನೇಕ ಲೋಕಗಳಿವೆ ಮತ್ತು ಅವೆಲ್ಲವೂ ಪರಸ್ಪರ ಸಂಬಂಧದಿಂದ ಬಂಧಿಸಲ್ಪಟ್ಟಿವೆ. ನಾವುಗಳು ಯಾವ ಸ್ಥೂಲ ಪೃಥ್ವಿಯ ಮೇಲೆ ವಾಸಿಸುತ್ತೇವೆಯೋ ಅದರ ರಕ್ಷೆ-ದೀಕ್ಷೆ ಕೇವಲ ಪೃಥ್ವಿಯ ಜನರ ಮೂಲಕವೇ ಆಗುವುದಿಲ್ಲ; ಅಲ್ಲದೆ ಸೂಕ್ಷ್ಮ ಮತ್ತು ಕಾರಣ ಜಗತ್ತಿನ ದೇವತೆಗಳು-ಉಪದೇವತೆಗಳು ಹಾಗೂ ಸಂತ ಮಹಾಪುರುಷರು ಇದರ ರಕ್ಷೆ-ದೀಕ್ಷೆಯಲ್ಲಿ ತೊಡಗಿದ್ದಾರೆ. ಸಮಯಾನುಸಾರ ಬ್ರಹ್ಮಲೋಕದಿಂದ ಕಾರಕ ಪುರುಷರು ಬಂದು ಅವರು ಪೃಥ್ವಿಯ ಮೇಲೆ ಧರ್ಮ, ಜ್ಞಾನ, ಸುಖ ಹಾಗೂ ಶಾಂತಿಯ ಸಾಮ್ರಾಜ್ಯದ ವಿಸ್ತಾರ ಮಾಡುತ್ತಾರೆ. ಇಂತಹ ಕಾರಕ ಪುರುಷರು ಬ್ರಹ್ಮದೇವರ ಸಭೆಯಲ್ಲಿ ಸದಸ್ಯರಾಗಿರುತ್ತಾರೆ. ಯಾರು ತಮ್ಮ ಉಪಾಸನೆಯ ಬಲದಿಂದ ಬ್ರಹ್ಮಲೋಕಕ್ಕೆ ಹೋಗಿರುವರೋ ಅವರು ಬ್ರಹ್ಮದೇವರೊಂದಿಗೆ ಇದ್ದು ಅವರ ಕೆಲಸದಲ್ಲಿ ಸಹಾಯಕರಾಗುತ್ತಾರೆ ಮತ್ತು ಅವರ ಆಯುಸ್ಸು ಪೂರ್ಣವಾದಾಗ ಬ್ರಹ್ಮದೇವರೊಂದಿಗೇ ಮುಕ್ತರಾಗಿ ಹೋಗುತ್ತಾರೆ. ಕೆಲವು ಜನರು ಅಲ್ಲಿಂದ ಮರಳಿ ಬರುತ್ತಾರೆ. ಅಂಥವರು ಜಗತ್ತಿನ ಕಲ್ಯಾಣಕಾರೀ ಕೆಲಸದಲ್ಲಿ ತೊಡಗುತ್ತಾರೆ ಮತ್ತು ಒಂದಲ್ಲ ಒಂದು ದಿನ ಸಂಪೂರ್ಣ ವಾಸನೆಗಳು ಕ್ಷೀಣವಾದಾಗ ಪುನಃ ಮುಕ್ತರಾಗಿ ಹೋಗುತ್ತಾರೆ. ಬ್ರಹ್ಮಲೋಕಕ್ಕೆ ಹೋಗಿರುವಂತಹ ಪುರುಷರಲ್ಲಿ ಶ್ರೀಮಹಾಭಿಷಕ್ ಇವರ ಹೆಸರು ತುಂಬಾ ಪ್ರಸಿದ್ಧವಾಗಿದೆ. ಇವರು ಪರಮ ಪವಿತ್ರ ಇಕ್ಷ್ವಾಕುವಂಶದ ಓರ್ವ ರಾಜರಾಗಿದ್ದರು ಮತ್ತು ಇವರು ತಮ್ಮ ಪುಣ್ಯ ಕರ್ಮಗಳ ಫಲಸ್ವರೂಪೀ ಇಷ್ಟು ಉತ್ತಮ ಗತಿಯನ್ನು ಪಡೆದಿದ್ದರು.</p>
<p class="Text">ಒಂದು ದಿನ ಬ್ರಹ್ಮದೇವರ ಸಭೆ ನಡೆಯುತ್ತಿತ್ತು. ಆ ಸಭೆಯಲ್ಲಿ ಋಷಿ-ಮಹರ್ಷಿ, ಸಾಧು-ಸಂತರು, ದೇವತೆ-ಉಪದೇವತೆಗಳು ಹಾಗೂ ಅದರ ಸದಸ್ಯರು ತಮ್ಮ-ತಮ್ಮ ಸ್ಥಾನದಲ್ಲಿ ಕುಳಿತಿದ್ದರು. ಜಗತ್ತಿನಲ್ಲಿ ಹೆಚ್ಚೆಚ್ಚು ಶಾಂತಿ ಮತ್ತು ಸುಖದ ವಿಸ್ತಾರ ಯಾವ ರೀತಿಯಲ್ಲಿ ನೆಲೆಗೊಳಿಸುವುದು ಎಂಬ ಪ್ರಶ್ನೆ ಇತ್ತು. ಇಲ್ಲಿಂದ ಕೆಲವು ಅಧಿಕಾರೀ ಪುರುಷರನ್ನು ಕಳಿಸಿ ಕೊಡಬೇಕು ಮತ್ತು ಅವರು ಪೃಥ್ವಿಯಲ್ಲಿ ಅವತರಿಸಿ ಎಲ್ಲರ ಹಿತವನ್ನು ಮಾಡಲಿ ಎಂಬ ಮಾತು ಎಲ್ಲರ ಮನಸ್ಸಿನಲ್ಲಿ ಬಂದಿತ್ತು. ಅದೇ ವೇಳೆಗೆ ಗಂಗಾನದಿಯ ಅಷ್ಠಾತ್ರಿ ದೇವಿ ಗಂಗೆಯು ಅಲ್ಲಿಗೆ ಆಗಮಿಸಿದಳು. ಎಲ್ಲರೂ ಅವಳ ಸ್ವಾಗತ ಮಾಡಿದರು. ಸಂಯೋಗವಶಾತ್ ಮಂದಾನಿಲದಿಂದಾಗಿ ಅವಳ ಸೆರಗು ಸ್ವಲ್ಪ ಜಾರಿತು, ಕೂಡಲೇ ಎಲ್ಲ ಜನರ ದೃಷ್ಟಿ ಕೆಳಮುಖವಾಯಿತು, ಬ್ರಹ್ಮಲೋಕದಲ್ಲಿ ಶಿಷ್ಟಾಚಾರದ ಪಾಲನೆ ಯಾರು ತಾನೇ ಮಾಡದೆ ಇರುವರು?</p>
<p class="Text">ವಿಧಾತನ ವಿಧಾನ ಮತ್ತು ಭಗವಂತನ ಲೀಲೆ ಇದೇಯಾಗಿತ್ತು. ಮಹಾತ್ಮಾ ಮಹಾಭಿಷನ ದೃಷ್ಟಿ ಅವನತವಾಗಲಿಲ್ಲ, ಅವನು ಸಂಕೋಚವಿಲ್ಲದೆ, ನೆಟ್ಟ ನೋಟದಿಂದ ಹಿಂದೆ-ಮುಂದೆ ಗಂಗೆಯನ್ನೇ ನೋಡುತ್ತಿದ್ದನು. ಅವನ ಮನಸ್ಸಿನಲ್ಲಿ ಏನಿತ್ತೋ ದೇವರೇ ಬಲ್ಲ; ಆದರೆ ಮೇಲ್ನೋಟಕ್ಕೆ ಬ್ರಹ್ಮಲೋಕದ ನಿಯಮದ ಉಲ್ಲಂಘನೆಯಾಗಿತ್ತು. ಅದಕ್ಕಾಗಿ ಬ್ರಹ್ಮದೇವರು ತುಂಬಿದ ಸಭೆಯಲ್ಲಿ ಮಹಾಭಿಷನಿಗೆ ಹೇಳಿದರು - ಅಯ್ಯಾ! ನೀನು ಇಲ್ಲಿಯ ನಿಯಮದ ಉಲ್ಲಂಘನೆ ಮಾಡಿರುವೆ, ಅದಕ್ಕಾಗಿ ಈಗ ಸ್ವಲ್ಪ ದಿನಗಳ ಮಟ್ಟಿಗೆ ನೀನು ಮರ್ತ್ಯ ಲೋಕಕ್ಕೆ ಹೋಗು. ಅಲ್ಲಿಯ ಕಾರ್ಯವಾದರೂ ನೋಡಿಕೊಳ್ಳಬೇಕಲ್ಲ. ಈ ಮರ್ಯಾದೆಯ ಉಲ್ಲಂಘನೆಯ ದಂಡನೆಯೂ ನಿನಗೆ ಸಿಗುವುದು. ಇನ್ನೊಂದು ಮಾತು ಇದೆ - ಈ ಗಂಗಾದೇವಿಯು ನಿನಗೆ ಸುಂದರಳಾಗಿ ಮಧುರಳಾಗಿ, ಆಕರ್ಷಕಳಾಗಿ ಕಂಡು ಬಂದಳು. ಅವಳ ಕಡೆಗೆ ಸೆಳೆಯಲ್ಪಟ್ಟ ಕಾರಣವೇ ನಿನ್ನ ಕಣ್ಣುಗಳು ಅವಳತ್ತ ನೋಡುತ್ತಿದ್ದವು. ಅದಕ್ಕಾಗಿ ಮರ್ತ್ಯ ಲೋಕಕ್ಕೆ ಹೋಗಿ-ಯಾವ ಗಂಗೆಯ ಕಡೆಗೆ ನೀನು ಆಕರ್ಷಿತನಾಗಿದ್ದಿಯೋ ಅವಳ ಹೃದಯ ಎಷ್ಟು ನಿಷ್ಠುರವಾಗಿದೆ, ಅವಳು ನಿನಗೆ ಎಷ್ಟು ಅಪ್ರಿಯಮಾಡುವಳು, ಇದೆಲ್ಲ ಅನುಭವ ಪಡೆಯುವೆ. ಮಹಾಭಿಷನು ಬ್ರಹ್ಮನ ಆಜ್ಞೆಯನ್ನು ಶಿರೋಧಾರ್ಯವಾಗಿಸಿಕೊಂಡನು. </p>
<p class="Text">ಆ ದಿನಗಳಲ್ಲಿ ಪೃಥ್ವಿಯಲ್ಲಿ ಮಹಾಪ್ರತಾಪೀ ಮಹಾರಾಜಾ ಪ್ರತೀಪನ ಸಾಮ್ರಾಜ್ಯವಿತ್ತು. ಅವನು ಬಹಳ ದೊಡ್ಡ ತಪಸ್ಸನ್ನಾಚರಿಸಿ ಪ್ರಜಾಪಾಲನೆಯ ಕ್ಷಮತೆಯನ್ನು ಪಡೆದುಕೊಂಡಿದ್ದನು ಮತ್ತು ಅವನಿಗೆ ಪವಿತ್ರ, ಪ್ರತಿಷ್ಠಿತ ಹಾಗೂ ವಾಂಛನೀಯ ಯಾವುದೇ ಸಂತಾನವಿರಲಿಲ್ಲ. ಮಹಾಭಿಷ ಅವನ ಪುತ್ರನಾಗುವುದು ಒಳ್ಳೆಯದೆಂದು ತಿಳಿದು ಅವನು ಬ್ರಹ್ಮದೇವರ ಅನುಮತಿಯಿಂದ ಅವನಲ್ಲೇ ಪುತ್ರರೂಪದಿಂದ ಅವತರಿಸಿದನು. ಮೆಲ್ಲ-ಮೆಲ್ಲನೆ ಶುಕ್ಲ ಪಕ್ಷದ ಚಂದ್ರನಂತೆ ಅವನು ಬೆಳೆಯತೊಡಗಿದನು ಮತ್ತು ಅವನಲ್ಲಿದ್ದ ತೀಕ್ಷ್ಣ ಬುದ್ಧಿ, ಲೋಕೋಪಕಾರಪ್ರಿಯತೆ, ಕರ್ತವ್ಯದಲ್ಲಿ ತತ್ಪರತೆ ಮೊದಲಾದ ಗುಣಗಳನ್ನು ಕಂಡು ಮಹಾರಾಜಾ ಪ್ರತೀಪನು ಅವನ ಶಿಕ್ಷೆ-ದೀಕ್ಷೆಯ ಯೋಗ್ಯ ವ್ಯವಸ್ಥೆ ಮಾಡಿದನು. </p>
<p class="Text">ಕೆಲವೇ ದಿನಗಳಲ್ಲಿ ಅವನು ಎಲ್ಲ ವಿದ್ಯೆಗಳಲ್ಲಿ, ವಿಶೇಷವಾಗಿ ಧನುರ್ವಿದ್ಯೆಯಲ್ಲಿ ನಿಪುಣನಾದನು. ಅವನಲ್ಲಿದ್ದ ಎಲ್ಲಕ್ಕಿಂತ ಹಿರಿಯದಾದ ವಿಶೇಷತೆ ಎಂದರೆ, ಅವನು ಯಾವ ವೃದ್ಧ ಅಥವಾ ರೋಗಿ ಪುರುಷನ ತಲೆಯ ಮೇಲೆ ಕೈಯಿಡುವನೋ ಅವನು ಚೆನ್ನಾಗಿ ಹೃಷ್ಟ-ಪುಷ್ಟನಾಗುತ್ತಿದ್ದನು, ಇದರಿಂದ ಜಗತ್ತಿನಲ್ಲಿ ಅವನು ಶಾಂತನು ಎಂಬ ಹೆಸರಿನಿಂದ ಪ್ರಸಿದ್ಧನಾದನು. ಪ್ರತೀಪನ ವೃದ್ಧಾಪ್ಯದಲ್ಲಿ ಶಾಂತನುವಿನ ಜನ್ಮವಾಗಿತ್ತು, ಅದಕ್ಕಾಗಿ ಯಾವಾಗ ನನ್ನ ಪುತ್ರನು ಯೋಗ್ಯನಾದಾನು ಮತ್ತು ಅವನ ಈನ ಪ್ರಜಾಪಾಲನೆಯ ಕಾರ್ಯವನ್ನು ಒಪ್ಪಿಸಿ ನಾನು ಯಾವಾಗ ಕಾಡಿಗೆ ಹೋದೇನು ಎಂಬ ಪ್ರತೀಕ್ಷೆಯಲ್ಲಿಯೇ ಇದ್ದನು.</p>
<p class="Text">ಒಂದು ದಿನ ಪ್ರತೀಪನು ಶಾಂತನುವಿನಲ್ಲಿ ಹೇಳಿದನು - ಮಗೂ! ಈಗ ನೀನು ಎಲ್ಲ ವಿಧದಿಂದ ಯೋಗ್ಯನಾಗಿರುವೆ, ನಾನು ಮುದುಕನಾಗಿದ್ದೇನೆ. ಈಗ ನಾನು ವಾನಪ್ರಸ್ಥ ಆಶ್ರಮದಲ್ಲಿದ್ದುಕೊಂಡು ತಪಸ್ಸು ಮಾಡುವೆನು. ನೀನು ರಾಜ್ಯಭಾರವನ್ನು ನೋಡಿಕೋ. ಒಂದು ಮಾತು ನಾನು ನಿನಗೆ ಹೇಳುತ್ತೇನೆ; ಓರ್ವ ಸ್ವರ್ಗೀಯ ಸುಂದರಿಯು ನಿನ್ನೊಡನೆ ವಿವಾಹವಾಗಲು ಬಯಸುತ್ತಿದ್ದಾಳೆ. ಅವಳು ಎಂದಾದರೂ ನಿನಗೆ ಏಕಾಂತದಲ್ಲಿ ದೊರಕುವಳು. ನೀನು ಅವಳೊಂದಿಗೆ ವಿವಾಹವಾಗು ಮತ್ತು ಅವಳ ಇಚ್ಛೆಯನ್ನು ಪೂರ್ಣಮಾಡು. ಮಗು! ನಿನಗೆ ನನ್ನ ಇದೇ ಅಂತಿಮ ಆಜ್ಞೆಯಾಗಿದೆ. ಇಷ್ಟು ಹೇಳಿ ಪ್ರತೀಪನು ತನ್ನ ಸಮಸ್ತ ಪ್ರಜೆಗಳನ್ನು ಕರೆಸಿ, ಎಲ್ಲರ ಅನುಮತಿ ಪಡೆದು ಶಾಂತನುವಿಗೆ ರಾಜ್ಯಾಭಿಷೇಕ ಮಾಡಿ, ಸ್ವತಃ ತಪಸ್ಸು ಮಾಡಲು ಕಾಡಿಗೆ ಹೊರಟು ಹೋದನು.</p>
<p class="Text">ಗಂಗಾದೇವಿಯು ಬ್ರಹ್ಮಲೋಕದಿಂದ ಹಿಂದಿರುಗುವಾಗ ಪದೇ-ಪದೇ ಬ್ರಹ್ಮ ಲೋಕದ ಘಟನೆಗಳು ನೆನಪಾಗುತ್ತಿದ್ದವು. ಒಮ್ಮಿಂದೊಮ್ಮೆಗೆ ಗಾಳಿಯ ರಭಸಕ್ಕೆ ವಸ್ತ್ರ ಹಾರಿ ಹೋಗುವುದು, ಮಹಾಭಿಷನು ನೋಡುತ್ತಾ ಇರುವುದು, ಬ್ರಹ್ಮದೇವರು ಶಾಪ ಕೊಡುವುದು ಇತ್ಯಾದಿ ಮಾತುಗಳು ಅವಳ ಮನಸ್ಸಿನಲ್ಲಿ ಬಾರಿ-ಬಾರಿಗೂ ಸುತ್ತುತ್ತಿದ್ದುವು. ನನ್ನ ಕಾರಣದಿಂದಲೇ ಮಹಾಭಿಷನಿಗೆ ಶಾಪ ಬಂತು, ಅವನಿಗೆ ಬ್ರಹ್ಮಲೋಕವನ್ನು ಬಿಟ್ಟು ಮರ್ತ್ಯಲೋಕಕ್ಕೆ ಹೋಗಬೇಕಾಯಿತು ಎಂದು ಯೋಚಿಸ ತೊಡಗಿದಳು. ಪ್ರತ್ಯಕ್ಷವಾಗಿಯೋ, ಪರೋಕ್ಷವಾಗಿಯೋ ನಾನೇ ಕಾರಣಳಾಗಿದ್ದೇನೆ, ಆದ್ದರಿಂದ ನನ್ನ ಈ ಅಪರಾಧಕ್ಕಾಗಿ ನಾನು ಏನಾದರೂ ಮಾಡಲೇಬೇಕು. ಬೇಕಾದ ಹಾಗೆ ಆಗಲಿ, ನಾನು ಮಹಾಭಿಷನ ಸೇವೆ ಅವಶ್ಯ ಮಾಡುವೆನು. ಅಷ್ಟರಲ್ಲಿ ಗಂಗಾದೇವಿಯ ದೃಷ್ಟಿಯು ಮತ್ತೊಂದು ಕಡೆಗೆ ಹೋಯಿತು. ಎಂಟು ವಸುಗಳು ಸ್ವರ್ಗದಿಂದ ಕೆಳಗೆ ಇಳಿಯುತ್ತಿದ್ದುದನ್ನು ನೋಡಿ ಅವಳಿಗೆ ತುಂಬಾ ಕುತೂಹಲ ಉಂಟಾಯಿತು. ಅವಳು ವಸುಗಳನ್ನು ಕೇಳಿದಳು-ವಸುಗಳೇ! ಸ್ವರ್ಗದಲ್ಲಿ ಕ್ಷೇಮತಾನೇ? ನೀವೆಲ್ಲರೂ ಒಟ್ಟಿಗೆ ಭೂಮಿಯ ಕಡೆಗೆ ಏಕೆ ಹೋಗುತ್ತಿರುವಿರಿ? ವಸುಗಳು ಹೇಳಿದರು - ತಾಯೇ! ನಾವೆಲ್ಲರೂ ಮರ್ತ್ಯಲೋಕದಲ್ಲಿ ಹುಟ್ಟುವಂತೆ ನಮಗೆಲ್ಲರಿಗೂ ಮಹರ್ಷಿ ವಸಿಷ್ಠರ ಶಾಪ ಉಂಟಾಗಿದೆ. ನಮ್ಮಿಂದ ಅಪರಾಧವೇನೋ ಸ್ವಲ್ಪ ಆಗಿತ್ತು, ಆದರೆ ಇಷ್ಟು ಕಠಿಣವಾದ ಶಿಕ್ಷೆ ದೊರೆಯುವಂತಹುದು ಆಗಿರಲಿಲ್ಲ. ಮಾತೆಂದರೆ- ಮಹರ್ಷಿ ವಸಿಷ್ಠರು ಗುಪ್ತ ರೂಪದಿಂದ ಸಂಧ್ಯಾವಂದನೆ ಮಾಡುತ್ತಿದ್ದರು. ನಾವು ಅವರನ್ನು ಗುರುತಿಸಲಿಲ್ಲ. ನಮಸ್ಕರಿಸದೇ ಮುಂದೆ ಸಾಗಿದೆವು. ನಾವು ತಿಳಿದೂ-ತಿಳಿದೂ ಮರ್ಯಾದೆಯ ಉಲ್ಲಂಘನೆ ಮಾಡಿರುವೆವು ಎಂದು ಯೋಚಿಸಿ ಅವರು ನಮಗೆ ಮನುಷ್ಯ ಯೋನಿಯಲ್ಲಿ ಹುಟ್ಟುವಂತೆ ಶಾಪವನ್ನಿತ್ತರು. ಅವರು ಬ್ರಹ್ಮವೇತ್ತರಾದ ಮಹಾಪುರುಷರಾಗಿದ್ದಾರೆ, ಅವರ ಮಾತು ಎಂದೂ ಸುಳ್ಳಾಗಲಾರದು; ಆದರೆ ತಾಯೆ! ನಮ್ಮ ಇಚ್ಛೆಯು ಯಾವುದೇ ಮನುಷ್ಯ ಸ್ತ್ರೀಯಳ ಗರ್ಭದಿಂದ ಹುಟ್ಟಲಾರೆವು. ನಾವು ನಿನಗೆ ಶರಣು ಬಂದಿರುವೆವು ಹಾಗೂ ನಿನ್ನಲ್ಲಿ ಪ್ರಾರ್ಥಿಸಿಕೊಳ್ಳುವೆವು-ನೀನು ನಿನ್ನ ಗರ್ಭದಲ್ಲಿ ನಮ್ಮನ್ನು ಧರಿಸಿ, ನಮ್ಮನ್ನು ಸಾಕ್ಷಾತ್ ಶಿಶುಗಳಾಗಿರಿಸು.</p>
<p class="Text">ಗಂಗೆಯ ಮನಸ್ಸಿನಲ್ಲಿ ಈ ಮಾತು ನಾಟಿತು, ಅವಳು ಹೇಳಿದಳು - ಒಳ್ಳೆಯದು! ನೀವೆಲ್ಲ ಯಾರ ಪುತ್ರರಾಗಲು ಬಯಸುತ್ತೀರಿ? ಎಂದು ಕೇಳಿದಳು. ವಸುಗಳು ಹೇಳಿದರು ಮಹಾಪ್ರತಾಪೀ ಪ್ರತೀಪನ ಪುತ್ರ ಶಾಂತನು ಮಹಾರಾಜನ ಪುತ್ರರಾಗಲು ಬಯಸುತ್ತೇವೆ. ಗಂಗೆ ಹೇಳಿದಳು - ಸರಿ! ನಿಮ್ಮ ಮತದೊಂದಿಗೆ ನನ್ನ ಮತವೂ ಕೂಡುತ್ತದೆ. ನಾನೂ ಕೂಡ ಶಾಂತನು ಮಹಾರಾಜರನ್ನು ಪ್ರಸನ್ನ ಗೊಳಿಸಲು ಬಯಸುತ್ತಿದ್ದೇನೆ. ಇದರಿಂದ ಒಂದೇ ಸಲಕ್ಕೆ ಎರಡು ಕೆಲಸವಾಗುವವು. ನಾನು ಅವರ ಪ್ರಿಯವನ್ನು ಮಾಡಬಲ್ಲೆ ಮತ್ತು ನಿಮ್ಮ ಪ್ರಾರ್ಥನೆಯನ್ನೂ ಪೂರೈಸಬಲ್ಲೆ. ವಸುಗಳು ಹೇಳಿದರು - ಅಮ್ಮಾ! ಇನ್ನೊಂದು ಮಾತು. ನಾವು ಮನುಷ್ಯ ಯೋನಿಯಲ್ಲಿ ಹೆಚ್ಚು ದಿನ ಇರಲು ಬಯಸುವುದಿಲ್ಲ, ಅದಕ್ಕಾಗಿ ಹುಟ್ಟುತ್ತಲೆ ನೀನು ನಮ್ಮನ್ನು ನಿನ್ನ ಜಲದಲ್ಲಿ ಮುಳುಗಿಸಿ ಬಿಡು, ಇದರಿಂದ ಋಷಿಯ ಶಾಪವೂ ಪೂರ್ತಿಯಾಗಬಹುದು ಮತ್ತು ಶೀಘ್ರವೇ ನಮ್ಮ ಉದ್ಧಾರವೂ ಆಗಿ ಹೋಗುವುದು. ಗಂಗೆ ಹೇಳಿದಳು-ನಿಮ್ಮ ಮಾತು ನನಗೆ ಸ್ವಿಕಾರಾರ್ಹವಾಗಿದೆ, ಆದರೆ ಒಂದು ವಿಷಯ. ಮಹಾರಾಜಾ ಶಾಂತನುವಿಗೆ ನನ್ನಿಂದ ಪುತ್ರರನ್ನು ಪಡೆಯುವುದು ವ್ಯರ್ಥವಾಗಬಾರದು. ಕನಿಷ್ಠ ಓರ್ವ ಮಗನಾದರೂ ಜೀವಿಸಿ ಇರಲೇಬೇಕು. ವಸುಗಳು ಹೇಳಿದರು-ನಾವುಗಳು ನಮ್ಮ ತೇಜದ ಎಂಟನೇ ಅಂಶವನ್ನು ಕೊಡವೆವು ಮತ್ತು ನಮ್ಮ ಕಿರಿಯ ತಮ್ಮ ದ್ಯು ನಾಮಕ ವಸುವು ಕೆಲವು ದಿನಗಳವರೆಗೆ ಪೃಥ್ವಿಯಲ್ಲಿ ಉಳಿಯುವನು. ಅವನು ದೊಡ್ಡ ಪ್ರತಾಪಿಯಾಗುವನು; ಆದರೆ ಅವನ ವಂಶ ನಡೆಯುವುದಿಲ್ಲ. ಗಂಗೆಯು ಅವರ ಮಾತನ್ನು ಸ್ವೀಕರಿಸಿದಳು ಮತ್ತು ವಸುಗಳು ತಮ್ಮ ಸ್ಥಾನಕ್ಕೆ ಹೊರಟು ಹೋದರು.</p>
<p class="Text">ಮಹಾರಾಜಾ ಶಾಂತನು ಯೋಗ್ಯವಾಗಿ ಪ್ರಜಾಪಾಲನೆಯ ಕಾರ್ಯವನ್ನು ಮಾಡುತ್ತಿದ್ದನು. ಅವನ ರಾಜ್ಯದಲ್ಲಿ ಯಾವ ಪ್ರಜೆಯೂ ದುಃಖಿಯಾಗಿ ಇರಲಿಲ್ಲ. ಎಲ್ಲ ದುಃಖಗಳ ಪ್ರತೀಕಾರದ ಉಪಾಯವನ್ನು ಅವನು ಮೊದಲಿಂದಲೇ ಮಾಡಿಕೊಂಡಿದ್ದನು. ಸ್ವತಃ ಹೋಗಿ ಅವನು ಪ್ರಜೆಯ ದುಃಖವನ್ನು ಅರಿತುಕೊಂಡು ಅವರ ಹಿತದ ದೃಷ್ಟಿಯಿಂದ ಅದರ ವಿಧಾನ ಮಾಡುತ್ತಿದ್ದನು. </p>
<p class="Text">ಒಂದು ದಿನ ಅವನು ತಿರುಗಾಡುತ್ತ-ಅಲೆಯುತ್ತ ಸಿದ್ಧ-ಚಾರಣಸೇವಿತ ಗಂಗೆಯ ತೀರಕ್ಕೆ ತಲುಪಿದನು. ಅಲ್ಲಿ ಲಕ್ಷ್ಮಿಗೆ ಸಮಾನಳಾದ ಓರ್ವ ಕಾಂತಿಯುಕ್ತ ಸರ್ವಾಂಗ ಸುಂದರಿ ಸ್ತ್ರೀಯು ವಿಹರಿಸುತ್ತಿರುವುದನ್ನು ನೋಡಿದನು. ಅವಳ ವಿಷಯದಲ್ಲಿ ತಿಳಿಯುವ ತುಂಬಾ ಉತ್ಸುಕತೆ ಅವನಲ್ಲಿ ಉಂಟಾಯಿತು. ಅವನು ನೋಡಿದನು-ಅವಳು ಅನುರಕ್ತ ದೃಷ್ಟಿಯಿಂದ ನನ್ನ ಕಡೆಗೆ ನೋಡುತ್ತಿರುವಳು ಮತ್ತು ನನ್ನೊಡನೆ ಮಾತು-ಕತೆಯಾಡಲು ಇಚ್ಛಿಸುತ್ತಿರುವಳು ಎಂದು ಅವಳ ಹೃದಯದ ಭಾವವನ್ನು ಅರಿತುಕೊಂಡು ಸಾಮ್ರಾಟ್ ಶಾಂತನು ಅವಳಲ್ಲಿ ಕೇಳಿದನು-ದೇವಿ! ನೀನಾರು? ನೀನು ದೇವತೆಯೋ ದಾನವಿಯೋ, ಗಂಧರ್ವಕನ್ಯೆಯೋ, ಅಥವಾ ನಾಗಕನ್ಯೆಯೋ, ಯಾರು? ಮನುಷ್ಯರಲ್ಲಾದರೋ ನಿನ್ನಂತಹ ಸುಂದರಿಯು ಹುಟ್ಟುವುದು ಅಸಂಭವವಾಗಿದೆ. ನನ್ನ ತಂದೆಯವರು ಯಾವ ದಿವ್ಯ ಸ್ತ್ರೀಯಳ ಸಂಕೇತವನ್ನು ಮಾಡಿದ್ದರೋ ಅವಳು ನೀನೇ ಆಗಿರುವೆ ಏನು? ಒಂದು ವೇಳೆ ಇಂತಹ ಮಾತಿದ್ದರೆ ನೀನು ನನ್ನನ್ನು ಸ್ವೀಕರಿಸಿ ಕೃತಾರ್ಥನನ್ನಾಗಿ ಮಾಡು. ಮಧುರ, ಮಂದ ಮುಗುಳ್ನಗೆಯಿಂದ ರಾಜನತ್ತ ನೋಡಿ ವಸುಗಳ ಮಾತು ನೆನೆಯುತ್ತ ಗಂಗಾದೇವಿಯು ಹೇಳಿದಳು-ರಾಜನೇ! ನಿನ್ನ ತಂದೆ ಯಾವ ಸ್ತ್ರೀಯಳ ಬಗೆಗೆ ಹೇಳಿರುವರೋ ಅವಳು ನಾನೇ, ನಿಮ್ಮ ಇಚ್ಛೆಯನ್ನು ಪೂರ್ಣಮಾಡುವೆ ಮತ್ತು ನಿಮ್ಮ ಆಜ್ಞೆಯ ಪಾಲನೆ ಮಾಡುವೆ; ಆದರೆ ನಿಮಗೂ ಒಂದು ಪ್ರತಿಜ್ಞೆ ಮಾಡಬೇಕಾದೀತು. ನಾನು ನಿಮ್ಮೊಂದಿಗೆ ಪ್ರಿಯ ಅಥವಾ ಅಪ್ರಿಯ ಬೇಕಾದ ಹಾಗೆ ವ್ಯವಹಾರ ಮಾಡುವೆನು, ನೀವು ನನ್ನನ್ನು ತಡೆಯಲಾಗದು ಮತ್ತು ಕಠೋರ ವಚನವನ್ನೂ ಆಡಬಾರದು. ನೀವು ಎಲ್ಲಿಯವರೆಗೆ ಈ ಪ್ರತಿಜ್ಞೆಯನ್ನು ಪಾಲಿಸುವಿರೋ ಅಲ್ಲಿಯವರೆಗೆ ನಾನು ನಿಮ್ಮ ಬಳಿ ಇರುವೆನು. ಯಾವ ದಿನ ನೀವು ಇದನ್ನು ಅತಿಕ್ರಮಿಸುವಿರೋ, ನನ್ನನ್ನು ಯಾವುದೇ ಕೆಲಸದಲ್ಲಿ ತಡೆಯುವಿರೋ ಅಥವಾ ನಿಷ್ಠುರವಾಗಿ ಆಡುವಿರೋ ಅದೇ ದಿನ ನಾನು ನಿಮ್ಮನ್ನು ಬಿಟ್ಟು ಹೊರಟು ಹೋಗುವೆನು.</p>
<p class="Text">ರಾಜನು ಗಂಗೆಯ ಮಾತುಗಳನ್ನು ಒಪ್ಪಿಕೊಂಡನು ಮತ್ತು ತುಂಬಾ ಪ್ರಸನ್ನತೆಯಿಂದ ಅವಳನ್ನು ರಥದಲ್ಲಿ ಕುಳ್ಳಿರಿಸಿಕೊಂಡು ರಾಜಧಾನಿಗೆ ಕರೆತಂದನು. ಇಬ್ಬರೂ ತುಂಬಾ ಸುಖದಿಂದ ಇರುತ್ತಿದ್ದರು. ಶಾಂತನುವು ತನ್ನ ಪ್ರತಿಜ್ಞೆಯ ಕಾರಣ ಅವಳಲ್ಲಿ ಅವಳ ಕುರಿತು ಎಂದೂ ಏನೂ ಕೇಳಲಿಲ್ಲ. ಪತ್ನಿಯ ಚರಿತ್ರೆ, ಆಚರಣೆ, ಉದಾರತೆ ಮತ್ತು ಸೇವೆಯಿಂದ ಅವನಿಗೆ ತುಂಬಾ ಪ್ರಸನ್ನತೆ ಇತ್ತು ಮತ್ತು ಸುಖ-ಶಾಂತಿಯಿಂದ ಜೀವನವನ್ನು ಕಳೆಯತೊಡಗಿದನು. ಸಮಯ ಕಳೆಯುವುದರಲ್ಲಿ ಹೊತ್ತಾಗುವುದಿಲ್ಲ. ಸುಖದ ಸಮಯವಾದರೋ ತುಂಬಾ ಬೇಗನೇ ಕಳೆದುಹೋಗುತ್ತದೆ. ಅನೇಕ ವರ್ಷಗಳು ಕಳೆದು ಹೋದುವು. ಆದರೆ ರಾಜನಿಗೆ ಅವುಗಳು ಸ್ವಲ್ಪ ದಿನಗಳಂತೆ ಕಂಡು ಬಂದುವು. ಕ್ರಮಶಃ ಏಳು ಬಾಲಕರು ಹುಟ್ಟಿದರು ಮತ್ತು ಗಂಗೆಯು ನಾನು ನಿಮಗೆ ಪ್ರಸನ್ನರಾಗಿಸಲು ಹೀಗೆ ಮಾಡುತ್ತಿದ್ದೇನೆ ಎಂದು ಹೇಳುತ್ತ ಅವುಗಳನ್ನು ತನ್ನ ಜಲದಲ್ಲಿ ಎಸೆದು ಬಿಡುತ್ತಿದ್ದಳು. ರಾಜನಿಗೆ ಗಂಗೆಯ ಈ ಕಾರ್ಯವು ಬಹಳ ಅಪ್ರಿಯವಾಗುತ್ತಿತ್ತು, ಆದರೆ ಗಂಗೆಯು ಹೊರಟು ಹೋಗುವ ಭಯದಿಂದ ಅವನು ಏನೂ ಮಾತನಾಡುತ್ತಿರಲಿಲ್ಲ. ಯಾವಾಗ ಎಂಟನೇ ಮಗು ಹುಟ್ಟಿತೋ ಆಗಲೂ ಗಂಗೆಯು ನಗುತ್ತ ಅದನ್ನು ಎಸೆಯಲು ಹೊರಟಳು, ಆದರೆ ರಾಜನು ಈ ಬಾರಿ ತನ್ನನ್ನು ತಡೆದುಕೊಳ್ಳದಾದನು. ಅವನು ಆ ಪುತ್ರನ ಪ್ರಾಣವನ್ನು ಉಳಿಸಲು ಗಂಗೆಗೆ ಹೇಳಿದನು - ಅಯ್ಯೋ! ರಾಮ ರಾಮಾ! ನೀನು ಯಾರು? ಈ ಪ್ರಕಾರ ನಿಷ್ಠುರತೆಯಿಂದ ನಿನ್ನ ಮಕ್ಕಳನ್ನೇ ಕೊಲ್ಲುವಾಗ ನಿನ್ನ ಹೃದಯ ಏಕೆ ಒಡೆದು ಹೋಗಿಲ್ಲ? ನೀನು ಹತ್ಯಾಕಾರಿಣಿಯಾಗಿರುವೆ, ಪಾಪಿನಿಯಾಗಿರುವೆ, ನಿನ್ನ ಹೆಸರೇನು ಸ್ವಲ್ಪ ಹೇಳು! ಗಂಗೆಯು ಹೇಳಿದಳು-ಮಹಾರಾಜಾ! ನೀವು ಈ ಪುತ್ರನನ್ನು ಇರಿಸಿಕೊಳ್ಳಲು ಬಯಸುವಿಯಾದರೆ ಸಂತೋಷವಾಗಿ ಇಟ್ಟುಕೊಳ್ಳಿ, ನಾನು ಈಗ ಇದನ್ನು ಕೊಲ್ಲುವುದಿಲ್ಲ, ಈ ಪುತ್ರನಿಂದ ನೀವು ಶ್ರೇಷ್ಠ ತಂದೆಯೆಂದು ಹೇಳಲ್ಪಡುವಿರಿ. ಈಗ ನಾನು ನಿಮ್ಮ ಬಳಿ ಇರಲಾರೆನು, ಈಗ ನಾನು ಉಳಿಯುವ ಅವಧಿ ಮುಗಿದು ಹೋಯಿತು. ನನ್ನ ತಂದೆಯು ರಾಜರ್ಷಿ ಜಹ್ನುವಾಗಿದ್ದಾರೆ, ನನ್ನ ಹೆಸರು ಗಂಗೆ ಎಂದು. ದೊಡ್ಡ-ದೊಡ್ಡ ಮಹರ್ಷಿಗಳು ನನ್ನ ಸೇವೆ ಮಾಡುತ್ತಾರೆ, ದೇವತೆಗಳ ಕಾರ್ಯವನ್ನು ಸಾಧಿಸಲು ನಾನು ಇಷ್ಟು ದಿನ ನಿಮ್ಮ ಬಳಿಯಲ್ಲಿ ಇದ್ದೆ. ಇವರು ಎಂಟೂ ಪುತ್ರರು ವಸು ದೇವತೆಗಳಿದ್ದಾರೆ. </p>
<p class="Text para-style-override-3">ವಸಿಷ್ಠರ ಶಾಪದಿಂದ ಇವರಿಗೆ ಮನುಷ್ಯ ಯೋನಿಯಲ್ಲಿ ಹುಟ್ಟಬೇಕಾಯಿತು. ಅವರ ಇಚ್ಛೆಗನುಸಾರವಾಗಿ ನೀವು ಇವರ ತಂದೆಯಾದಿರಿ ಮತ್ತು ನಾನು ತಾಯಿಯಾದೆನು. ಇವರ ಪ್ರಾರ್ಥನೆಯಂತೆಯೇ ನಾನು ಇವರನ್ನು ನೀರಿಗೆ ಎಸೆದು ಬಿಟ್ಟೆ; ಏಕೆಂದರೆ ಇವರು ತಮ್ಮ ಶಾಪದಿಂದ ಬೇಗನೇ ಮುಕ್ತರಾಗಲೀ ಎಂದು. ವಸುಗಳಲ್ಲಿ ನಾನು ಓರ್ವ ಪುತ್ರನು ಜೀವಿತನಾಗಿರುವುದರ ಪ್ರತಿಜ್ಞೆ ಮಾಡಿಸಿದ್ದೆ. ಈಗ ಈ ಪುತ್ರನು ಜೀವಿತನಾಗಿರುವನು, ನಾನು ಹೊರಟೆ. ಈಗಲಾದರೋ ನಾನು ಇವನನ್ನು ನನ್ನ <br/>ಜೊತೆಗೆ ಕರೆದುಕೊಂಡು ಹೋಗುತ್ತೇನೆ. ಅಲ್ಲಿ ಇವನು ಅಧ್ಯಯನ ಮಾಡುವನು, ವಿದ್ಯೆ ಕಲಿಯುವನು, ಪ್ರೌಢನಾದಾಗ ನಿಮ್ಮ ಬಳಿಗೆ ಬರುವನು. ಇಷ್ಟು ಹೇಳಿ ಎಂಟನೇ ಕುಮಾರನನ್ನು ಕರಕೊಂಡು ಗಂಗಾದೇವಿಯು ಅಂತರ್ಧಾನಳಾದಳು. ಅವನೇ ದ್ಯು ಹೆಸರಿನ ವಸು. ಶಾಂತನುವಿನ ಪುತ್ರನಾಗಿ ದೇವವ್ರತ ಮತ್ತು ಮುಂದೆ ಭೀಷ್ಮನೆಂಬ ಹೆಸರಿನಿಂದ ಪ್ರಸಿದ್ಧನಾದನು. <span></span></p>


<p class="Page-Break"> </p>
<p class="Chapter-Heading" id="toc_marker-4">2. ತಂದೆಗಾಗಿ ಮಹಾನ್ ತ್ಯಾಗ</p>
<p class="Text">ಜಗತ್ತು ಶಬ್ದದ ಅರ್ಥ ಜರಗುವುದು ಎಂದಾಗಿದೆ. ಅರ್ಥಾತ್ ನಿರಂತರ ಪರಿವರ್ತನೆ ಆಗುವುದೇ ಜಗತ್ತಿನ ಸ್ವರೂಪವಾಗಿದೆ. ಯಾವುದು ಇಂದು ಪ್ರಿಯವಾಗಿದೆಯೋ ಅದು ನಾಳೆ ಅಪ್ರಿಯವಾಗಬಹುದು, ಯಾವುದು ಇಂದು ಅಪ್ರಿಯವಾಗಿದೆಯೋ ಅದು ನಾಳೆ ಪ್ರಿಯವಾಗಬಹುದು. ಪ್ರತಿಕ್ಷಣವು ಸನಿಹದ ವಸ್ತುವು ದೂರವು, ದೂರದ ವಸ್ತುವು ಹತ್ತಿರವು ಆಗುತ್ತಿರುತ್ತದೆ. ಈ ಅನಾದಿ ಕಾಲದಿಂದ ಹರಿಯುತ್ತಾ ಇರುವ ಪ್ರವಾಹದಲ್ಲಿ ಎಲ್ಲೆಲ್ಲಿಂದಲೋ ಬಂದು - ಬಂದು ಹುಲ್ಲು ಕಡ್ಡಿಯಂತೆ ಈ ವಸ್ತುಗಳು ಒಂದಾಗುತ್ತವೆ, ಸ್ವಲ್ಪ ಕಾಲ ಜೊತೆಗೆ ಹರಿಯುವವು ಮತ್ತು ಮುಂದಿನ ಕ್ಷಣದಲ್ಲಿ ಬೇರೆ-ಬೇರೆಯಾಗುವವು ಎಂದು ಯಾರಿಗೆ ಗೊತ್ತು. ಯಾರಾದರು ನಾನು ಈ ಜಗತ್ತಿನಲ್ಲಿ ಇಂತಹ ವಸ್ತುವನ್ನು ತನ್ನ ಜೊತೆಗೆ ಇರಿಸಿಕೊಳ್ಳುವೆ ಅಥವಾ ನಾನು ಅದರೊಂದಿಗೇ ಇರುವೆನೆಂದು ಬಯಸಿದರೆ ಈ ಪರಿವರ್ತನಶೀಲ ಜಗತ್ತಿನಲ್ಲಿ ಅಸಂಭವವೇ ಆಗಿದೆ.</p>
<p class="Text">ಯಾವ ಗಂಗೆಗಾಗಿ ಮಹಾಭಿಷನು ಬ್ರಹ್ಮದೇವರ ಸಭೆಯ ನಿಯಮದ ಉಲ್ಲಂಘನೆಗೈದು ಅವಳನ್ನು ತನ್ನವಳಾಗಿಸಲು ಬಯಸಿದ್ದನೋ, ಯಾರ ಪ್ರೀತಿಗೆ ವಶನಾಗಿ ಅವಳನ್ನು ಇಟ್ಟುಕೊಳ್ಳಲಿಕ್ಕಾಗಿ ತನ್ನ ಏಳು ಪುತ್ರರ ಹತ್ಯೆಯನ್ನು ತನ್ನ ಕಣ್ಣುಗಳಿಂದ ನೋಡಿದ್ದನೋ, ಆ ಗಂಗೆಯು ಶಾಂತನುವನ್ನು ಬಿಟ್ಟು ಹೊರಟು ಹೋದಳು. ಯಾವ ಪುತ್ರನನ್ನು ಇಟ್ಟುಕೊಳ್ಳಲು ಶಾಂತನುವು ಗಂಗೆಯ ಬಳಿ ಮಾಡಿದ ಪ್ರತಿಜ್ಞೆಯನ್ನು ಅತಿಕ್ರಮಿಸಿ, ಗಂಗೆಯೊಂದಿಗೆ ಬೇರೆಯಾಗಲೂ ಸ್ವೀಕರಿಸಿದನೋ, ಸ್ವಲ್ಪ ದಿನಗಳಿಗಾಗಿಯಾದರೂ ಆ ಪುತ್ರನೂ ಕೂಡ ಗಂಗೆಯ ಜೊತೆಗೆ ಹೊರಟು ಹೋದನು. ಈಗ ಶಾಂತನುವಿನ ಕಣ್ಣು ತೆರೆಯಿತು. ಅವನ ಪ್ರವೃತ್ತಿ ಮತ್ತು ಅಭಿರುಚಿ ಧರ್ಮದ ಕಡೆಗಾದರೋ ಮೊದಲಿನಿಂದಲೇ ಇತ್ತು. ಈಗ ಮತ್ತೂ ಹೆಚ್ಚಾಯಿತು. ಅವನ ರಾಜ್ಯದಲ್ಲಿ ಯಾವ ಪ್ರಜೆಯೂ ದುಃಖಿಯಾಗಿರಲಿಲ್ಲ. ಎಲ್ಲ ಜನರು ಯಜ್ಞ, ದಾನ ಮತ್ತು ತಪಸ್ಸಿನಲ್ಲಿ ತತ್ಪರರಾಗಿದ್ದರು, ವರ್ಣಾಶ್ರಮದ ವ್ಯವಸ್ಥೆ ಸುದೃಢವಾಗಿತ್ತು. ಶಾಂತನುವಿಗೆ ಯಾರ ಬಗ್ಗೆಯೂ ರಾಗ-ದ್ವೇಷವಿರಲಿಲ್ಲ. ಅವನ ಧರ್ಮಜ್ಞತೆ, ಸತ್ಯವಾಕ್ಯತೆ, ಸರಳತೆಗಳು ಎಲ್ಲೆಡೆ ಪ್ರಸಿದ್ಧವಾಗಿದ್ದುವು. ಅವನ ಪರಾಕ್ರಮವನ್ನು ಎಲ್ಲರೂ ಗೌರವಿಸುತ್ತಿದ್ದರು. ಅಪಾರ ಶಕ್ತಿಶಾಲಿಯಾಗಿದ್ದರೂ ಅವನು ಪೃಥ್ವಿಯಂತೆ ಕ್ಷಮಾಶೀಲನಾಗಿದ್ದನು. ಯಾರೂ ಯಾವುದೇ ಪ್ರಾಣಿಗೆ ದುಃಖ ಕೊಡುತ್ತಿರಲಿಲ್ಲ. ಅವನ ರಾಜ್ಯದಲ್ಲಿ ಯಾವ ಜೀವಿಯ ಹಿಂಸೆಯೂ ಆಗುತ್ತಿರಲಿಲ್ಲ. ಅವನು ದುಃಖೀ, ಅನಾಥ, ಪಶು ಪಕ್ಷಿಗಳನ್ನೂ ಕೂಡ ತನ್ನ ಮಕ್ಕಳಂತೆ ತಿಳಿಯುತ್ತಿದ್ದನು. ಅವನ ಪ್ರಭಾವದಿಂದ ಎಲ್ಲ ಪ್ರಜೆಯು ಅವನಂತೆಯೇ ಧರ್ಮ ಪರಾಯಣವಾಗಿತ್ತು ಮತ್ತು ಎಲ್ಲ ರಾಜರು ಸೇರಿ ಅವನಿಗೆ ರಾಜರಾಜೇಶ್ವರ ಸಾಮ್ರಾಟ್ ಪದವಿಯನ್ನು ಇದೇ ಕಾರಣದಿಂದ ಕೊಟ್ಟಿದ್ದರು.</p>
<p class="Text">ಅವನ ಮನಸ್ಸಿನಲ್ಲಿ ಒಂದೇ ಚಿಂತೆ ಇತ್ತು. ಅದು ತನ್ನ ಪುತ್ರ ದೇವವ್ರತನನ್ನು ನೋಡುವುದಕ್ಕಾಗಿ ಅವನು ಉತ್ಸುಕನಾಗಿದ್ದನು. ಅವನು ಪದೇ-ಪದೇ ಪುತ್ರನ ಬಗ್ಗೆಯೇ ಯೋಚಿಸುತ್ತಿದ್ದನು, ಯಾವ ಪ್ರಕಾರ ನನ್ನ ಮಗನು ದೊರೆಯುವನು ಎಂದು ವ್ಯಾಕುಲನಾಗಿರುತ್ತಿದ್ದನು. ಇಂತಹ ಧರ್ಮನಿಷ್ಠ ಮತ್ತು ಭಗವತ್ ಪರಾಯಣ ಪುರುಷನ ಅಭಿಲಾಷೆಯು ಪೂರ್ಣವಾಗದೇ ಇರುವುದು ಆಶ್ಚರ್ಯದ ಮಾತಾಗಿದೆ; ಆದರೆ ಅವನ ಪುತ್ರನ ಭೇಟಿಯಲ್ಲಿ ಯಾವ ವಿಳಂಬವಾಗುತ್ತಿತ್ತೋ ಅದೂ ಕೂಡ ಅವನ ಮತ್ತು ಪುತ್ರನ ಹಿತಕ್ಕಾಗಿಯೇ ಆಗಿತ್ತು; ಏಕೆಂದರೆ ಭಗವಂತನ ಪ್ರತಿಯೊಂದು ವಿಧಾನವೂ ಅವನ ಪೂರ್ಣ ಅನುಗ್ರಹ ಹಾಗೂ ಪ್ರೇಮದಿಂದ ತುಂಬಿರುತ್ತದೆ ಮತ್ತು ಎಲ್ಲ ಜಗತ್ತಿಗಾಗಿ ಕಲ್ಯಾಣಕಾರಿಯಾಗಿರುತ್ತದೆ. ರಾಜರ್ಷಿ ಶಾಂತನೂ ಕೂಡ ಭಗವಂತನ ವಿಧಾನದ ಕುರಿತು ವಿಶ್ವಾಸವಿರಿಸಿ ಅವನ ಅನುಗ್ರಹದ ಪ್ರತೀಕ್ಷೆ ಮಾಡುತ್ತಿದ್ದನು. ಒಂದಲ್ಲ ಒಂದು ದಿನ ಅವನ ಅಭಿಲಾಷೆಯು ಪೂರ್ಣವಾಗಿಯೇ ಆಗುವುದು. </p>
<p class="Text">ಒಂದು ದಿನ ರಾಜರ್ಷಿ ಶಾಂತನು ತಿರುಗಾಡುತ್ತ ಗಂಗಾತೀರಕ್ಕೆ ತಲುಪಿದನು. ಆಗ ಅವನಿಗೆ ಭಾರೀ ಆಶ್ಚರ್ಯವಾಯಿತು, ಅವನು ನೋಡುತ್ತಾನೆ ಗಂಗೆಯ ನೀರು ಬತ್ತಿಹೋಗಿತ್ತು. ಅವನು ಯೋಚಿಸಿದನು ಇಂದು ಗಂಗೆಯು ಒಣಗಿದಂತೆ ಇದೆ, ಅವಳ ಆ ಭಾರೀ ಪ್ರವಾಹ ಕಂಡು ಬರುವುದಿಲ್ಲ. ಏನು ವಿಷಯ! ಅವನು ಗಂಗೆಯ ತಡಿಯಲ್ಲಿ ಯಾವ ಕಡೆಯಿಂದ ನೀರು ಬರುತ್ತಿತ್ತೋ ಅತ್ತ ಕಡೆಗೆ ಮುಂದರಿದನು. ಸ್ವಲ್ಪ ದೂರ ಹೋಗುತ್ತಲೇ ಅವನು ನೋಡಿದನು - ಓರ್ವ ಎತ್ತರವಾದ ತುಂಬಾ ಸುಂದರ ದೇಹಾಕೃತಿಯ ಅಂದವಾದ ಶರೀರವುಳ್ಳ ಇಂದ್ರನಿಗೆ ಸಮಾನ ತೇಜಸ್ವೀ ಬಾಲಕನು ತನ್ನ ಬಾಣಗಳಿಂದ ಗಂಗೆಯ ಪ್ರವಾಹವನ್ನು ತಡೆದು ದಿವ್ಯ ಅಸ್ತ್ರಗಳ ಪ್ರಯೋಗ ಮಾಡುತ್ತಿದ್ದಾನೆ. ಬಾಲಕನ ಈ ಅಮಾನುಷ ಮತ್ತು ಅದ್ಭುತ ಕಾರ್ಯವನ್ನು ನೋಡಿ ಅವನು ತುಂಬಾ ಚಕಿತನಾದನು.</p>
<p class="Text">ಅವನು ಹುಟ್ಟಿದಾಗ ಕೇವಲ ಒಂದೇ ಬಾರಿ ತನ್ನ ಪುತ್ರನನ್ನು ಕಂಡಿದ್ದನು, ಅದಕ್ಕಾಗಿ ಅವನು ತನ್ನ ಈ ತೇಜಸ್ವೀ ಕುಮಾರನನ್ನು ಗುರುತಿಸದಾದನು; ಆದರೆ ಆ ಬಾಲಕನು ತನ್ನ ತಂದೆಯನ್ನು ಗುರುತಿಸುತ್ತಿದ್ದನು. ಅವನು ರಾಜನಿಗೆ ಮನಸ್ಸಿನಲ್ಲಿಯೇ ನಮಸ್ಕರಿಸಿದನು ಮತ್ತು ತನ್ನತ್ತ ಆಕರ್ಷಿತವಾಗಿಸಲು ಅವನು ಅಲ್ಲಿಯೇ ಅಂತರ್ಧಾನನಾದನು. ಮಹಾರಾಜಾ ಶಾಂತನು ಆಶ್ಚರ್ಯ ಚಕಿತನಾಗಿ ಅವನನ್ನು ಅತ್ತ-ಇತ್ತ ಹುಡುಕಿದನು; ಆದರೆ ಅವನನ್ನು ಪಡೆಯಲಾಗಲಿಲ್ಲ.</p>
<p class="Text">ಅವನು ಗಂಗೆಗೆ ಸಂಬೋಧಿಸಿ ಹೇಳಿದನು - ದೇವಿ! ಈಗ ಈ ಬಾಲಕನು ಅಂತರ್ಧಾನನಾಗಿ ಹೋದನಲ್ಲಾ ಅವನು ಯಾರು? ಯಾರ ಪುತ್ರನು? ನಾನು ಪುನಃ ಅವನನ್ನು ನೋಡಲು ಬಯಸುತ್ತೇನೆ. ರಾಜನ ಪ್ರಾರ್ಥನೆ ಕೇಳಿ ಗಂಗಾನದಿಯ ಅಷ್ಠಾತ್ರೀ ದೇವಿಯು ವಸ್ತ್ರಾಭೂಷಣಗಳಿಂದ ಸುಸಜ್ಜಿತಳಾಗಿ ಬಾಲಕ ದೇವವ್ರತನ ಬಲಕೈಯನ್ನು ಹಿಡಿದುಕೊಂಡು ಸ್ತ್ರೀ ರೂಪದಿಂದ ರಾಜನ ಮುಂದೆ ಬಂದಳು. ಗಂಗೆಯು ಅವನಿಗೆ ಹೇಳಿದಳು - ನನ್ನ ಎಂಟನೇ ಗರ್ಭದಿಂದ ಹುಟ್ಟಿದ ಬಾಲಕನು ಇವನೇ ಆಗಿದ್ದಾನೆ, ಇವನು ಸಂಪೂರ್ಣ ವಿದ್ಯೆಗಳನ್ನು ಅಧ್ಯಯನ ಮಾಡಿದ್ದಾನೆ. ಯುದ್ಧದಲ್ಲಿ ಯಾವ ವೀರನೂ ಕೂಡ ಇವನನ್ನು ಇದಿರಿಸಲಾರನು, ಇವನ ಶೌರ್ಯ ಮತ್ತು ಪರಾಕ್ರಮ ಅಪಾರವಾಗಿದೆ. ನಿಮ್ಮ ಈ ಬಾಲಕನು ಮಹರ್ಷಿ ವಸಿಷ್ಠರಿಂದ ಸಂಪೂರ್ಣ ವೇದ ಮತ್ತು ವೇದಾಂಗಗಳ ಅಧ್ಯಯನ ಮಾಡಿದ್ದಾನೆ. ಅಸುರರ ಗುರು ಶುಕ್ರಾಚಾರ್ಯರು ಯಾವ ವಿದ್ಯೆಗಳನ್ನು ಬಲ್ಲರೋ, ದೇವತೆಗಳ ಗುರುಗಳಾದ ಬೃಹಸ್ಪತ್ಯಾಚಾರ್ಯರು ಏನೆಲ್ಲ ತಿಳಿದಿರುವರೋ ಅವೆಲ್ಲವನ್ನು ಈ ಬಾಲಕನು ಕಲಿತಿರುವನು. ದೇವತೆಗಳು ಮತ್ತು ದೈತ್ಯರು ಇವನನ್ನು ಪ್ರೇಮಿಸುತ್ತಾರೆ. ಇನ್ನೇನು ಭಗವಂತನ ಅವತಾರವಾದ ಸ್ವಯಂ ಭಗವಾನ್ ಪರಶುರಾಮರು ತಮ್ಮ ಎಲ್ಲ ದಿವ್ಯ ಹಾಗೂ ಅಮೋಘ ಅಸ್ತ್ರ-ಶಸ್ತ್ರಗಳನ್ನು ಇವನಿಗೆ ಕೊಟ್ಟಿರುವರು. ಇವನು ದೊಡ್ಡ ಸಂಯಮೀ, ಸದಾಚಾರೀ ಭಗವದ್ಭಕ್ತಿ-ನಿಷ್ಠ ಮತ್ತು ತತ್ತ್ವಜ್ಞಾನಿಯಾಗಿದ್ದಾನೆ. ಈಗ ನಾನು ಇವನನ್ನು ನಿಮಗೆ ಒಪ್ಪಿಸುತ್ತೇನೆ, ನೀವು ಕರೆದುಕೊಂಡು ಹೋಗಿರಿ. ಪುತ್ರನು ದೊರಕಿದುದರಿಂದ ಶಾಂತನು ತುಂಬಾ ಪ್ರಸನ್ನನಾದನು. ಅವನು ದೇವವ್ರತನನ್ನು ಜೊತೆಯಲ್ಲಿ ಕರೆದುಕೊಂಡು ತನ್ನ ರಾಜಧಾನಿಗೆ ಮರಳಿ ಬಂದನು. ಈಗ ಅವನ ಆನಂದಕ್ಕೆ ಮೇರೆಯೇ ಇರಲಿಲ್ಲ. ದೇವವ್ರತನನ್ನು ಅವನು ಯುವರಾಜ ನನ್ನಾಗಿಸಿದನು. ಎಲ್ಲ ಪ್ರಜೆಯು ದೇವವ್ರತನ ಸಚ್ಚಾರಿತ್ರ್ಯ ಮತ್ತು ಸಾಧುತ್ವದಿಂದ ಸಂತೋಷಗೊಂಡಿತು. ರಾಜಾ ಶಾಂತನು ತನ್ನ ರಾಜ್ಯದ ಎಲ್ಲ ಭಾರವನ್ನು ದೇವವ್ರತನಿಗೆ ವಹಿಸಿಕೊಟ್ಟು ಸ್ವಚ್ಛಂದವಾಗಿ ವಿಹರಿಸತೊಡಗಿದನು. ಈ ಪ್ರಕಾರ ನಾಲ್ಕು ವರ್ಷ ಕಳೆದವು.</p>
<p class="Text">ಭಗವಂತನ ಲೀಲೆಯನ್ನು ತಿಳಿಯಲಾಗುವುದಿಲ್ಲ. ಯಾವಾಗ ಯಾರ ಮನಸ್ಸಿನಲ್ಲಿ ಎಂತಹ ಪ್ರೇರಣೆ ಕೊಡುವನೋ? ಯಾವಾಗ ಯಾರ ಶರೀರದ ಮೂಲಕ ಎಂತಹ ಕೆಲಸ ಮಾಡಿಸಿಕೊಳ್ಳುವನೋ? ಈ ಮಾತು ಕೇವಲ ಅವನೇ ಬಲ್ಲನು. ದೇವವ್ರತನನ್ನು ಯುವರಾಜನಾಗಿಸಿ ಶಾಂತನು ನಿಶ್ಚಿಂತನಾಗಿದ್ದನು. ಅವನ ಮನಸ್ಸಿನಲ್ಲಿ ಪುನಃ ವಿಷಯ ವಾಸನೆ ಏಳಬಹುದು ಮತ್ತು ಅವನು ಇನ್ಮೊಮ್ಮೆ ಸಂಸಾರದ ಸುಳಿಯಲ್ಲಿ ಬಿದ್ದು ಹೋದಾನು ಎಂಬ ಕಲ್ಪನೆ ಯಾರಿಗೂ ಇರಲಿಲ್ಲ. ಈಗ ಇವನ ಬಳಿಯಲ್ಲಿ ಇಷ್ಟು ದೊಡ್ಡ ಸಾಮ್ರಾಜ್ಯವಿದೆ, ದೇವವ್ರತನಂತಹ ಪುತ್ರನಿದ್ದಾನೆ, ಈಗಲಾದರೋ ಇವನು ಕೇವಲ ಭಗವಂತನ ಭಜನೆಯಲ್ಲಿಯೇ ತನ್ನ ಸಮಯ ಕಳೆಯಬಹುದು ಎಂದು ತಿಳಿಯಲಾಗಿತ್ತು. ಆದರೆ ಭಗವಂತನ ಸಂಕಲ್ಪ ಬೇರೆಯೇ ಇತ್ತು. ಭಗವಂತನಿಗಾದರೋ ಈಗ ಇವನ ವಿವಾಹವಾಗಿಸಿ ಒಂದು ಮಹಾನ್ ವಂಶದ ಸೃಷ್ಟಿ ಮಾಡುವುದಿತ್ತು ಮತ್ತು ಹಾಗೆಯೇ ಆಯಿತು.</p>
<p class="Text">ಒಂದು ದಿನ ಮಹಾರಾಜಾ ಶಾಂತನು ತಿರುಗಾಡುತ್ತಾ ಯಮುನಾ ತೀರಕ್ಕೆ ತಲುಪಿದನು. ಅಲ್ಲಿ ಒಂದು ಪ್ರಕಾರದ ದಿವ್ಯ ಅಪೂರ್ವ ಸುಗಂಧ ಹರಡಿತ್ತು. ಶಾಂತನು ತುಂಬಾ ಪ್ರಸನ್ನನಾದನು ಹಾಗೂ ಆ ಸುಗಂಧವು ಎಲ್ಲಿಂದ ಬರುತ್ತಿದೆ ಎಂದು ಹುಡುಕತೊಡಗಿದನು. ಮುಂದುವರಿಯುತ್ತ ನದಿಯ ತಟದಲ್ಲಿ ಓರ್ವ ಪರಮ ಸುಂದರೀ ಕನ್ಯೆಯನ್ನು ನೋಡಿ ಸಾಮ್ರಾಟನು ಕೇಳಿದನು - ನೀನು ಯಾರು; ಮತ್ತು ಇಲ್ಲಿ ಏತಕ್ಕೆ ಬಂದಿರುವೆ? ಕನ್ಯೆಯು ಹೇಳಿದಳು - ನಾನು ದಾಶರಾಜನ ಮಗಳು ಹಾಗೂ ದೋಣಿಯಿಂದ ಆಗಂತುಕರನ್ನು ನದೀ ದಾಟಿಸುತ್ತೇನೆ. ಮಹಾರಾಜಾ ಶಾಂತನು ಅವಳ ಸೌಂದರ್ಯವನ್ನು ಕಂಡು. ಅವಳಲ್ಲಿ ಮೋಹಿತನಾದನು ಮತ್ತು ಅವನು ಆ ಕನ್ಯೆಯ ಧರ್ಮಪಿತನಾದ ನಿಷಾದನ ಬಳಿಗೆ ಹೋಗಿ ತನ್ನ ಇಚ್ಛೆಯನ್ನು ಪ್ರಕಟಿಸಿದನು. ದಾಶರಾಜನೆಂದ - ಮಹಾರಾಜರೇ! ಹುಡುಗಿಯನ್ನು ತನ್ನ ಮನೆಯಲ್ಲಿ ಯಾರೂ ಇರಿಸಿಕೊಳ್ಳುವುದಿಲ್ಲ ಎಂಬುದು ಎಲ್ಲರೂ ಬಲ್ಲರು. ಅವಳನ್ನು ಯಾರಿಗಾದರು ಕೊಡಲೇ ಬೇಕಾಗುತ್ತದೆ. ಕೊಡುವುದರಲ್ಲಿ ನನಗೆ ಯಾವ ಆಪತ್ತೂ ಇಲ್ಲ, ನೀವು ಈ ದೇಶದ ಒಡೆಯರಾಗಿದ್ದೀರಿ. ಒಂದು ವೇಳೆ ಈ ಹುಡುಗಿ ನಿಮ್ಮವಳಾದರೆ ಇದರಿಂದ ದೊಡ್ಡದಾದ ಸೌಭಾಗ್ಯದ ಮಾತು ನನಗೆ ಬೇರೆ ಯಾವುದಿದೆ? ನೀವು ಸತ್ಯವಾದಿಗಳಿದ್ದೀರಿ, ನಾನು ನಿಮ್ಮ ಮಾತಿನಲ್ಲಿ ವಿಶ್ವಾಸವಿರಿಸುತ್ತೇನೆ. ನಿಮ್ಮಂತಹ ಸತ್ಪಾತ್ರರಿಗೆ ಕನ್ಯೆಯನ್ನು ಕೊಡುವ ಹಾರ್ದಿಕ ಇಚ್ಛೆಯೂ ಇದೆ; ಆದರೂ ನಾನು ಮೊದಲೇ ಒಂದು ಪ್ರತಿಜ್ಞೆ ಮಾಡಿಕೊಂಡಿದ್ದೇನೆ. ಒಂದು ವೇಳೆ ನೀವು ಅದನ್ನು ಪೂರ್ಣ ಮಾಡುವಿರಾದರೆ ಮತ್ತೆ ಕನ್ಯಾ-ದಾನ ಮಾಡುವುದರಲ್ಲಿ ಯಾವುದೇ ಅಡ್ಡಿ ಇರಲಾರದು. ಶಾಂತನು ಕೇಳಿದನು-ನಿನ್ನ ಅಭಿಪ್ರಾಯ ಏನು? ಸ್ಪಷ್ಟವಾಗಿ ಹೇಳು. ನಿನ್ನ ಮಾತು ಕೇಳಿ ಅದು ನನಗೆ ಕರ್ತವ್ಯವೆಂದು ತಿಳಿದು ಬಂದರೆ ಮತ್ತು ನನ್ನ ಶಕ್ತಿಯೊಳಗಿನ ಕೆಲಸವಾದರೆ ನಾನು ಅದನ್ನು ಅವಶ್ಯವಾಗಿ ಮಾಡುವೆನು. </p>
<p class="Text">ಸಾಮರ್ಥ್ಯವಿಲ್ಲದಿದ್ದರೆ ಉಪಾಯವಿಲ್ಲ. ದಾಶರಾಜನು ಹೇಳಿದನು - ಪ್ರಭುವೇ! ಇವಳ ಗರ್ಭದಿಂದ ಜನಿಸುವ ಪುತ್ರನೇ ರಾಜ್ಯದ ಉತ್ತರಾಕಾರಿಯಾಗಬೇಕು. ಬೇರೆ ಯಾರೇ ರಾಣಿಯ ಪುತ್ರನನ್ನು ನೀವು ರಾಜನನ್ನಾಗಿ ಮಾಡಬಾರದು. ಇದು ನನ್ನ ನಿಶ್ಚಯವಾಗಿದೆ. ರಾಜರ್ಷಿ ಶಾಂತನು ದಾಶರಾಜನ ಮಾತನ್ನು ಪೂರ್ಣ ಮಾಡಲಾರದಾದನು; ಆದರೂ ಅವನ ಚಿತ್ತ ಆ ಕನ್ಯೆಯತ್ತ ಆಕರ್ಷಿತವಾಗಿತ್ತು. ಅವನ ಪ್ರಾಣಗಳು ಬಲಪೂರ್ವಕ ಅವಳ ಕಡೆಗೆ ಎಳೆಯುತ್ತಿದ್ದುವು. ಆದರೂ ದೇವವ್ರತನ ಮೇಲಿನ ಪ್ರೇಮ ಮತ್ತು ಕರ್ತವ್ಯಕ್ಕೆ ವಶನಾಗಿ ಅವನು ಈ ಮಾತನ್ನು ಸ್ವೀಕರಿಸದೆಯೇ ತನ್ನ ರಾಜಧಾನಿಗೆ ಮರಳಿದನು.</p>
<p class="Text">ರಾಜಧಾನಿಗೆ ಹೋದ ಮೇಲೆಯೂ ರಾಜರ್ಷಿ ಶಾಂತನುವು ಆ ಸುಂದರ ಕನ್ಯೆಯನ್ನು ಮರೆಯದಾದನು. ತಡೆದು-ತಡೆದು ಅವನಿಗೆ ಅವಳ ನೆನಪು ಕಾಡುತ್ತಲೇ ಇತ್ತು. ಶೋಕದ ಕಾರಣ ಅವನ ಸ್ಥಿತಿ ಶೋಚನೀಯವಾಗಿತ್ತು. ದೇವವ್ರತನಿಂದ <br/>ಅವನ ಶೋಕ ಮರೆಮಾಚಲಾಗಲಿಲ್ಲ. ಅವನು ಏಕಾಂತದಲ್ಲಿ ಹೋಗಿ ತಂದೆಯ ಪಾದಗಳಿಗೆ ವಂದಿಸಿ ಕೇಳಿದನು - ಅಪ್ಪಾ! ಜಗತ್ತಿನ ದೃಷ್ಟಿಯಿಂದ ಯಾವುದೇ ನಿಮ್ಮ ಹಾನಿಯಾಗಿಲ್ಲವಲ್ಲ? ಎಲ್ಲ ರಾಜರು ತಮ್ಮ ಆಜ್ಞೆಯಂತೆ ನಡೆಯುತ್ತಿದ್ದಾರೆ, ಎಲ್ಲ ಪ್ರಜೆಗಳೂ ಸುಖವಾಗಿದ್ದಾರೆ. ನಿಮ್ಮ ಶರೀರದಲ್ಲಿ ಯಾವುದೇ ಕಾಯಿಲೆ ಕಂಡು ಬರುವುದಿಲ್ಲ, ನಾನೂ ಹೃಷ್ಟ-ಪುಷ್ಟ ಮತ್ತು ಸಂತೋಷವಾಗಿದ್ದೇನೆ, ಬಳಿಕ ನಿಮ್ಮ ಚಿಂತೆಯ ಕಾರಣವೇನು? ನೀವು ನನ್ನ ವಿಷಯದಲ್ಲಿ ಯೋಚಿಸುತ್ತೀರೋ? ಒಂದು ವೇಳೆ ಇದು ಸತ್ಯವಾದರೆ ನೀವು ಅದನ್ನು ನನ್ನಲ್ಲಿ ಹೇಳಿರಿ. ನಾನು ಕೆಲವು ದಿನಗಳಿಂದ ಗಮನ ಕೊಟ್ಟು ನೋಡುತ್ತಿದ್ದೇನೆ - ಈಗ ನೀವು ಕುದುರೆ ಏರಿ ಹೊರಗೆ ಎಲ್ಲಿಗೂ ಹೋಗುವುದಿಲ್ಲ, ನಿಮ್ಮ ಕಾಂತಿಯು ಮಲಿನವಾಗುತ್ತಾ ಇದೆ, ಶರೀರ ಹಳದಿಯಾಗುತ್ತಾ ಇದೆ ಹಾಗೂ ಶಿಥಿಲವಾಗುತ್ತಾ ಇದೆ. ನಿಮ್ಮ ಮನಸ್ಸಿನಲ್ಲಿ ಅಂತಹ ಪೀಡೆ ಯಾವುದಿದೆ? ನೀವು ದಯಮಾಡಿ ನನಗೆ ಹೇಳಿರಿ, ನಾನು ಅದನ್ನು ದೂರ ಮಾಡುವ ಪ್ರಯತ್ನ ಮಾಡುವೆನು. </p>
<p class="Text">ಶಾಂತನು ಅವನಿಗೆ ಯಾವುದೇ ಸ್ಪಷ್ಟ ಉತ್ತರ ಕೊಡಲಿಲ್ಲ, ಕೇವಲ ಇಷ್ಟೇ ಹೇಳಿದನು - ಮಗು! ನನಗೆ ಕೇವಲ ನೀನೇ ಓರ್ವ ಮಗನಿರುವೆ. ಅಸ್ತ್ರ-ಶಸ್ತ್ರಗಳ ಕುರಿತು ನಿನಗೆ ತುಂಬಾ ಪ್ರೇಮವಿದೆ ಮತ್ತು ಯುದ್ಧದ ವ್ಯಸನವೂ ಇದೆ. ನಿನ್ನ ಮೇಲೆ ಯಾವುದೇ ವಿಪತ್ತು ಬರದಿರಲಿ. ಭಗವಂತನು ಹಾಗೆ ಮಾಡಲಿ, ಆದರೆ ಮನುಷ್ಯ ಜೀವನದ ನೆಲೆಯನ್ನು ಕಾಣದೆ ನಾನು ತುಂಬಾ ಚಿಂತೆಯಲ್ಲಿ ಬಿದ್ದಿರುವೆನು! ನೀನು ಒಬ್ಬನೇ ನೂರು ಪುತ್ರರಿಗಿಂತ ಶ್ರೇಷ್ಠನಾಗಿರುವೆ ಇದನ್ನು ತಿಳಿದುಕೊಂಡೇ ನಾನು ವಿವಾಹ ಮಾಡಿಕೊಳ್ಳುವುದಿಲ್ಲ ಮತ್ತು ಪುತ್ರರನ್ನು ಪಡೆಯುವುದಿಲ್ಲ. ಶಾಂತನು ತನ್ನ ಹೃದಯದ ಮಾತನ್ನು ಸ್ಪಷ್ಟವಾಗಿ ಹೇಳದಿದ್ದರೂ ದೇವವ್ರತನಿಗೆ ತಿಳಿಯುವುದರಲ್ಲಿ ಹೊತ್ತಾಗಲಿಲ್ಲ, ಅವನು ಅಸಾಧಾರಣ ಬುದ್ಧಿವಂತನಾಗಿದ್ದನು. ಅವನು ತನ್ನ ತಂದೆಯ ಹಿತೈಷಿಯಾದ ವೃದ್ಧ ಮಂತ್ರಿಯ ಬಳಿಗೆ ಹೋಗಿ ತಂದೆಯ ಚಿಂತೆಯ ಕಾರಣವನ್ನು ಕೇಳಿದನು. ಅಲ್ಲಿ ಅವನಿಗೆ ಎಲ್ಲ ಮಾತುಗಳು ಸ್ಪಷ್ಟವಾಗಿ ತಿಳಿದು ಹೋಯಿತು. ದೇವವ್ರತನು ತನ್ನ ಪರಿವಾರದ ವೃದ್ಧ ಕ್ಷತ್ರಿಯರನ್ನೂ ಮತ್ತು ಮಂತ್ರಿಗಳನ್ನು ಕರೆದುಕೊಂಡು ದಾಶರಾಜನ ಮನೆಗೆ ಹೋದನು. ದಾಶರಾಜನು ವಿಧಿಪೂರ್ವಕ ಪೂಜೆಗೈದು ದೇವವ್ರತನನ್ನು ಕೊಂಡಾಡಿ ಯಥೋಚಿತ ಸನ್ಮಾನಗೈದು ಅವನಲ್ಲಿ ತನ್ನಿಂದಾಗುವ ಯೋಗ್ಯ ಸೇವೆಯನ್ನು ಹೇಳಲು ಪ್ರಾರ್ಥಿಸಿದನು. ದೇವವ್ರತನು ತನ್ನ ತಂದೆಗಾಗಿ ಅವನ ಕನ್ಯೆಯಾದ ಸತ್ಯವತಿಯನ್ನು ಯಾಚಿಸಿದನು. ದಾಶರಾಜನು ಹೇಳಿದನು - ಯುವರಾಜರೇ! ನೀವು ಭರತವಂಶೀಯವರಲ್ಲಿ ಶ್ರೇಷ್ಠರಾಗಿರುವಿರಿ. ನೀವು ಸ್ವತಃ ಈ ಸಂಬಂಧದ ಪ್ರಸ್ತಾಪ ಮಾಡುತ್ತಿದ್ದೀರಿ, ಹಾಗಿರುವಾಗ ನಾನು ಹೇಗೆ ತಿರಸ್ಕಾರ ಮಾಡಬಲ್ಲೆ! ಇಂತಹ ಪ್ರಶಂಸನೀಯ ಮತ್ತು ಪ್ರಾರ್ಥನೀಯ ಸಂಬಂಧವನ್ನು ಸ್ವೀಕರಿಸದಿದ್ದರೆ ಇಂದ್ರನೂ ಪಶ್ಚಾತ್ತಾಪ ಪಡಬೇಕಾದೀತು. ನೀವು ತಿಳಿದೇ ಇದ್ದೀರಿ ಮತ್ತು ತಿಳಿಯದಿದ್ದರೆ ತಿಳಿದುಕೊಳ್ಳಿರಿ. ಇವಳು ನನ್ನ ಔರಸ ಕನ್ಯೆಯಲ್ಲ. ನಿಮ್ಮಂತಹ ಧರ್ಮಾತ್ಮಾ ಪುರುಷ ರಾಜಾ ಉಪರಿಚರನ ಅಯೋನಿಜೆ ಕನ್ಯೆಯಾಗಿದ್ದಾಳೆ ಇವಳು. </p>
<p class="Text"> ಮಹರ್ಷಿ ಪರಾಶರರು ಕೃಪೆಯಿಂದ ಇವಳನ್ನು ಸುಗಂಧಮಯವಾಗಿಸಿ ಇವಳ ಎಲ್ಲ ದೋಷಗಳನ್ನು ತೆಗೆದು ಬಿಟ್ಟಿರುವರು. ಇವಳ ತಂದೆಯೂ ಕೂಡ ನನ್ನಲ್ಲಿ ಆಗಾಗ ಹೇಳಿದ್ದರು - ಇವಳ ವಿವಾಹವನ್ನು ರಾಜರ್ಷಿ ಶಾಂತನು ಜೊತೆಗೆ ಮಾಡಬೇಕು ಎಂದು. ರಾಜರ್ಷಿ ಅಸಿತರು ಈ ಕನ್ಯೆಯನ್ನು ಬೇಡಿದ್ದರು, ಆದರೆ ನಾನು ಅವರಿಗೆ ಕೊಡಲು ಸ್ವೀಕರಿಸಲಿಲ್ಲ. ನಾನು ಕನ್ಯೆಯ ತಂದೆಯಾಗಿರುವೆ, ಆದುದರಿಂದ ಕನ್ಯೆಯ ಹಿತಕ್ಕಾಗಿ ನಾನು ಏನಾದರು ಹೇಳುವುದು ಅನುಚಿತವಾಗಲಾರದು. ನೀವು ನನ್ನ ಉದ್ಧಟತನವನ್ನು ಕ್ಷಮಿಸಬೇಕು. ನಿಮ್ಮ ತಂದೆಯವರಿಗೆ ಈ ಕನ್ಯೆಯನ್ನು ಕೊಡುವುದರಲ್ಲಿ ನನಗೆ ಒಂದು ದೋಷ ಕಂಡು ಬರುತ್ತದೆ. ಅದೆಂದರೆ ಬಲವಂತರಲ್ಲಿ ಶತ್ರುತ್ವ; ಏಕೆಂದರೆ ಈ ಕನ್ಯೆಯಿಂದ ಯಾವ ಪುತ್ರನು ಹುಟ್ಟುವನೋ ಅವನು ರಾಜ್ಯಕ್ಕಾಗಿ ತಮ್ಮಲ್ಲಿ ಜಗಳವಾಡಬಹುದು-ಹಾಗೂ ಯಾರು ನಿಮ್ಮಲ್ಲಿ ಶತ್ರುತ್ವ ಮಾಡುವನೋ ಅವನ ನಾಶವಾಗುವುದು ನಿಶ್ಚಯವೇ ಆಗಿದೆ. ದೇವತೆಗಳು, ದೈತ್ಯರು, ಗಂಧರ್ವರು ಬೇರೆ ಯಾರೇ ಇರಲಿ ನಿಮ್ಮ ವಿಪಕ್ಷದಲ್ಲಿ ನಿಂತು ಜೀವಿಸಿ ಇರಲಾರನು. ಸಾಕು! ಇದೇ ಭಯದಿಂದ ನಾನು ನಿಮ್ಮ ತಂದೆಯೊಡನೆ ಈ ಕನ್ಯೆಯ ವಿವಾಹ ಮಾಡುವುದರಲ್ಲಿ ಹಿಂದೆ ಮುಂದೆ ನೋಡುತ್ತಿದ್ದೇನೆ. </p>
<p class="Text">ಯುವರಾಜ ದೇವವ್ರತನು ಎಲ್ಲರ ಸಮಕ್ಷಮದಲ್ಲಿ ಪ್ರತಿಜ್ಞಾಪೂರ್ವಕ ಹೇಳಿದನು - ದಾಶರಾಜಾ! ನಾನು ನನ್ನ ತಂದೆಯ ಸಂತೋಷಕ್ಕಾಗಿ ನಿಮ್ಮ ಇಚ್ಛೆಯನ್ನು ಪೂರ್ಣ ಮಾಡುವೆನು. ನಾನು ಪ್ರತಿಜ್ಞೆ ಮಾಡಿ ಹೇಳುತ್ತೇನೆ - ನಿಮ್ಮ ಕನ್ಯೆಯಿಂದ ಯಾವ ಪುತ್ರನು ಹುಟ್ಟುವನೋ ಅವನೇ ಈ ರಾಜ್ಯದ ಅಧಿಕಾರಿಯಾಗುವನು. ನಾನು ಸತ್ಯವಾಗಿ ಹೇಳುತ್ತಿದ್ದೇನೆ, ಶಪಥ ಪೂರ್ವಕ ಹೇಳುತ್ತಿದ್ದೇನೆ, ನನ್ನ ವಚನಗಳು ಸುಳ್ಳಾಗಲಾರವು. ಇಂತಹ ಪ್ರತಿಜ್ಞೆ ಮಾಡುವಂತಹ ಪುರುಷನು ಪೃಥ್ವಿಯಲ್ಲಿ ಇಂದಿನವರೆಗೆ ಹುಟ್ಟಿಲ್ಲ, ಮುಂದೆ ಹುಟ್ಟಲಾರನು. </p>
<p class="Shlok">ಇದಂ ಮೇ ವ್ರತಮಾದತ್ಸ್ವ ಸತ್ಯಂ ಸತ್ಯವತಾಂ ವರ ।</p>
<p class="Shlok">ನ ವೈ ಜಾತೋ ನ ವಾ ಜಾತ ಈದೃಶಂ ವಕ್ತುಮುತ್ಸಹೇತ್ ॥ </p>
<p class="Shlok">ಏವಮೇತತ್ ಕರಿಷ್ಯಾಮಿ ಯಥಾ ತ್ವಮನುಭಾಷಸೇ ।</p>
<p class="Shlok">ಯೋಸ್ಯಾಂ ಜನಿಷ್ಯತೇ ಪುತ್ರಃ ಸ ನೋ ರಾಜಾ ಭವಿಷ್ಯತಿ ॥  </p>
<p class="TXT-Right">						(ಮಹಾಭಾರತ)</p>
<p class="Text">ದೇವವ್ರತನ ಪ್ರತಿಜ್ಞೆಯನ್ನು ಕೇಳಿ ಎಲ್ಲ ಕ್ಷತ್ರಿಯರ ಮುಖದಿಂದ ಭಲೇ! ಭಲೇ! ಎಂಬ ಶಬ್ದ ಹೊರಬಿತ್ತು. ಎಲ್ಲರೂ ಏಕ ಕಂಠದಿಂದ ಅವನ ಪ್ರಶಂಸೆ ಮಾಡತೊಡಗಿದರು. ಆದರೆ ದಾಶರಾಜನಿಗೆ ಇನ್ನೂ ಸಂತೋಷವಾಗಿರಲಿಲ್ಲ. ಅವನು ಇದಕ್ಕಿಂತಲೂ ಕಠಿಣವಾದ ಪ್ರತಿಜ್ಞೆಯನ್ನು ಮಾಡಿಸಲು ಬಯಸುತ್ತಿದ್ದನು. ಒಂದು ವೇಳೆ ಇಂತಹ ಪ್ರತಿಜ್ಞೆಯನ್ನು ಮಾಡಿಸದಿದ್ದಲ್ಲಿ ಇಂದು ಜಗತ್ತಿನಲ್ಲಿ ಭೀಷ್ಮರ ಮಹಿಮೆ ಇಷ್ಟು ಇರುತ್ತಿರಲಿಲ್ಲ. ವಾಸ್ತವವಾಗಿ ಅವನು ಪ್ರತಿಜ್ಞೆ ಮಾಡಿದರಿಂದಲೇ ಅವನ ಹೆಸರು ‘ಭೀಷ್ಮ’ಎಂದಾಯಿತು. ಕೆಲವೊಮ್ಮೆ ಹೊರಗಿನಿಂದ ನಿಷ್ಠುರವಾದ ಕ್ರಿಯೆಯನ್ನು ನೋಡಿದಾಗಲೂ ಅದರೊಳಗೆ ತುಂಬಾ ಮಹತ್ವದ ಮಾತು ಇರುತ್ತದೆ. </p>
<p class="Text">ಹೌದು! ದಾಶರಾಜನು ಇನ್ನೂ ಕಠಿಣ ಪ್ರತಿಜ್ಞೆಯನ್ನು ಮಾಡಿಸಲಿಕ್ಕಾಗಿ ದೇವವ್ರತನಿಗೆ ಹೇಳಿದನು - ನೀವು ಧರ್ಮಾತ್ಮರು ಮತ್ತು ಯೋಗ್ಯರಾಗಿದ್ದೀರಿ, ನೀವು ಶಾಂತನುವಿನ ಪುತ್ರ ಹಾಗೂ ಪ್ರತಿನಿಗಳಾಗಿದ್ದೀರಿ. ನೀವೇನು ಹೇಳುವಿರೋ ಅದರ ಬಗ್ಗೆ ನನಗೆ ಪೂರ್ಣ ವಿಶ್ವಾಸವಿದೆ. ನೀವು ನಿಮ್ಮ ಮಾತಿನಿಂದ ಎಂದೂ ಕದಲರಾರಿರಿ, ಆದರೂ ಈ ವಿಷಯದಲ್ಲಿ ನನಗೆ ಇನ್ನೂ ಸ್ವಲ್ಪ ಹೇಳುವುದಿದೆ. </p>
<p class="Text">ಮಗಳ ಮೇಲೆ ಹೆಚ್ಚಾದ ಸ್ನೇಹವಿರುವ ಕಾರಣ ಅವಳ ಒಳಿತಿಗಾಗಿ ನಾನು ಏನೆಲ್ಲ ಮಾಡಬೇಕೋ ಅದನ್ನು ಮಾಡದೇ ಇದ್ದರೆ ನನಗೆ ಸಂತೋಷವಾಗಲಾರದು. ವಿಷಯವೇನೆಂದರೆ ನೀವಾದರೋ ಪ್ರತಿಜ್ಞೆಯನ್ನು ಮಾಡಿರುವಿರಿ; ಆದರೆ ನಿಮ್ಮ ಪುತ್ರ ಸತ್ಯವತಿಯ ಸಂತಾನಕ್ಕೆ ರಾಜನಾಗಲು ವಂಚಿತನನ್ನಾಗಿಸುವ ಸಂಭವವಿದೆ. ಅವನು ನಿಮ್ಮ ಪ್ರತಿಜ್ಞೆಯನ್ನು ಪಾಲಿಸಲಾರನು. ಈ ಸಂದೇಹದ ಪರಿಹಾರಕ್ಕೆ ನೀವು ಏನು ಮಾಡಬಲ್ಲಿರಿ? ಅದನ್ನು ನಾನು ತಿಳಿಯಲು ಬಯಸುತ್ತೇನೆ. </p>
<p class="Text">ದಾಶರಾಜನ ಮಾತು ಕೇಳಿಕೊಂಡು ಯುವರಾಜ ದೇವವ್ರತನು ಸತ್ಯ ಧರ್ಮದಲ್ಲಿ ಸ್ಥಿತನಾಗಿ ತಂದೆಯ ಪ್ರಸನ್ನತೆಗಾಗಿ ಈ ಪ್ರತಿಜ್ಞೆಯನ್ನು ಮಾಡಿದನು - </p>
<p class="Shlok">ಆದರಿಲ್ಲಿಂ ಮೇಲೆ ನಾರಿಯ । ರಾದವರು ಭಾಗೀರಥಿಗೆ ಸರಿ ।</p>
<p class="Shlok">ಮೇದಿನಿಯ ಸಲಿಸುವೆನು ನಿನ್ನ ಮಗಳ ಮಕ್ಕಳಿಗೆ ॥</p>
<p class="Shlok">ಈದಿವಿಜರೀ ಹರಿ ಹರ ಬ್ರ । ಹ್ಮಾದಿ ದೇವರು ಸಾಕ್ಷಿ ಹೋಗೆಂ ।</p>
<p class="Shlok">ದಾ ದಯಾಂಬು ನಗುತ ನಿನ್ನಯ ಮಗಳ ಕರೆಸೆಂದಾ ॥ </p>
<p class="TXT-Right">(ಕುಮಾರ ವ್ಯಾಸ ಭಾರತ)</p>
<p class="Text">ದಾಶರಾಜಾ! ನಾನು ಇಲ್ಲಿ ಉಪಸ್ಥಿತ ರಾಜರುಗಳು, ಮಂತ್ರಿಗಳು ಮತ್ತು ವೃದ್ಧ ಪುರುಷರ ಮುಂದೆ ನಿನ್ನಲ್ಲಿ ಸತ್ಯ ಪ್ರತಿಜ್ಞೆ ಮಾಡುವೆನು, ನನ್ನ ಈ ನಿಶ್ಚಯವು ಎಂದಿಗೂ ಕದಲಲಾರದು, ನಾನಾದರೋ ರಾಜ್ಯವನ್ನು ಮೊದಲೇ ಬಿಟ್ಟಿರುವೆನು. ಈಗ ಪುತ್ರನ ಸಂಬಂಧವಾಗಿ ನನ್ನ ನಿಶ್ಚಯವು-ನಾನು ಇಂದಿನಿಂದ ಬ್ರಹ್ಮಚಾರಿಯಾಗಿಯೇ ಇರುವೆನು. ಪುತ್ರನಿಲ್ಲದ ಕಾರಣ ನನ್ನ ಸದ್ಗತಿಯಲ್ಲಿ ಯಾವುದೇ ಪ್ರಕಾರದ ಅಡ್ಡಿ ಉಂಟಾಗಲಾರದು, ಭಗವಂತನು ನನ್ನ ಮೇಲೆ ಪ್ರಸನ್ನನಾಗುವನು. ದಾಶರಾಜರಲ್ಲಿ ನಾನು ತುಂಬಾ ಪ್ರಸನ್ನನಾಗಿದ್ದೇನೆ; ಏಕೆಂದರೆ ಇವರ ಕೃಪೆಯಿಂದ ನನಗೆ ಇಂತಹ ಪ್ರತಿಜ್ಞೆ ಮಾಡುವ ಅವಕಾಶ ದೊರಕಿತು ಮತ್ತು ನಾನೀಗ ಬ್ರಹ್ಮಚರ್ಯ ಪೂರ್ವಕ ಇದ್ದು ನಿಶ್ಚಿಂತ ಭಾವದಿಂದ ಭಗವಂತನ ಭಜನೆ ಮಾಡಬಲ್ಲೆನು.</p>
<p class="Text">ಭೀಷ್ಮರ ಈ ಅಲೌಕಿಕ ವಾಣಿಯನ್ನು ಕೇಳಿ ಧರ್ಮಾತ್ಮಾ ದಾಶರಾಜರ ಶರೀರ ರೋಮಾಂಚನವಾಯಿತು ಹಾಗೂ ಅವನು ಅತ್ಯಂತ ಆನಂದಿತನಾಗಿ ತನ್ನ ಕನ್ಯೆಯನ್ನು ಕೊಡುವ ಮಾತು ಕೊಟ್ಟನು. ಆ ಸಮಯ ಅಂತರಿಕ್ಷದಲ್ಲಿ ಸ್ಥಿತರಾದ ಋಷಿಗಳು ಮತ್ತು ದೇವತೆಗಳು ಭೀಷ್ಮರ ಮೇಲೆ ಪುಷ್ಪವೃಷ್ಟಿಗೈದರು ಮತ್ತು ‘ಇವರು ಭೀಷ್ಮರಾಗಿದ್ದಾರೆ, ಭೀಷ್ಮರಾಗಿದ್ದಾರೆ’ ಈ ಪ್ರಕಾರ ಭೀಷ್ಮರ ಪ್ರಶಂಸೆ ಮಾಡಿದರು. ಈ ಭೀಷಣ ಪ್ರತಿಜ್ಞೆಯ ಕಾರಣವೇ ದೇವವ್ರತನ ಹೆಸರು ಭೀಷ್ಮವಾಯಿತು. ಅವರು ಸತ್ಯವತಿಯನ್ನು ರಥದಲ್ಲಿ ಕುಳ್ಳಿರಿಸಿಕೊಂಡು ಎಲ್ಲರೊಡನೆ ಹಸ್ತಿನಾಪುರಕ್ಕೆ ಮರಳಿ ಬಂದು ತನ್ನ ತಂದೆಯ ಚರಣಗಳಲ್ಲಿ ನಿವೇದಿಸಿಕೊಂಡರು. ಎಲ್ಲ ಜನರು ಭೀಷ್ಮರನ್ನು ಪ್ರಶಂಸಿಸತೊಡಗಿದರು. ಭೀಷ್ಮರ ಈ ದುಷ್ಕರ ಕರ್ಮವನ್ನು ನೋಡಿ-ಕೇಳಿ ಶಾಂತನು ತುಂಬಾ ಪ್ರಸನ್ನನಾದನು ಮತ್ತು ಅವನು ಭೀಷ್ಮರಿಗೆ ಇಚ್ಛಾಮರಣದ ವರವನ್ನು ಕೊಟ್ಟನು. ಅವನು ಹೇಳಿದನು - ಭೀಷ್ಮ! ಎಲ್ಲಿಯವರೆಗೆ ನಿನ್ನ ಮನಸ್ಸಿನಲ್ಲಿ ಜೀವಿಸಿರಲು ಇಚ್ಛೆ ಇರುವುದೋ ಅಲ್ಲಿಯವರೆಗೆ ಮೃತ್ಯುವು ನಿನ್ನ ಶರೀರಕ್ಕೆ ಸ್ಪರ್ಶ ಮಾಡಲಾರದು. ಯಾವಾಗ ನೀನು ಅದಕ್ಕೆ ಆಜ್ಞೆ ಮಾಡುವಿಯೋ, ಯಾವಾಗ ಅದು ನಿನ್ನ ಅನುಮತಿ ಪಡೆಯುವುದೋ, ಆಗಲೇ ನಿನ್ನ ಶರೀರದ ಮೇಲೆ ತನ್ನ ಪ್ರಭಾವವನ್ನು ಬೀರಬಲ್ಲದು. ಭೀಷ್ಮ! ವಾಸ್ತವದಲ್ಲಿ ನೀನು ಪಾಪರಹಿತನಾಗಿರುವೆ, ನಾನು ನಿನಗೆ ಈ ವರವನ್ನು ಕೊಡುತ್ತಿಲ್ಲ, ಇದಾದರೋ ನಿನ್ನ ಶುದ್ಧ ಹೃದಯದ ಸಣ್ಣದಾದ ಫಲವಾಗಿದೆ. </p>
<p class="Shlok">ನ ತೇ ಮೃತ್ಯುಃ ಪ್ರಭವಿತಾ ಯಾವಜ್ಜೀವಿತುಮಿಚ್ಛಸಿ ।</p>
<p class="Shlok">ತ್ವತ್ತೋ ಹ್ಯನುಜ್ಞಾಂ ಸಂಪ್ರಾಪ್ಯ ಮೃತ್ಯುಃ ಪ್ರಭವಿತಾನಘ ॥ </p>
<p class="Text">ಶಾಂತನುವು ರೂಪ-ಯೌವನ ಸಂಪನ್ನ ಆ ಸುಂದರೀ ಸತ್ಯವತಿಯನ್ನು ತನ್ನ ರಾಣೀ ವಾಸದಲ್ಲಿ ಇರಿಸಿದನು. ಜ್ಯೋತಿಷಿಗಳಲ್ಲಿ ಕೇಳಿ ಶುಭ ಮಹೂರ್ತದಲ್ಲಿ ವಿವಾಹ ಮಾಡಿಕೊಂಡು, ಈರ್ವರು ಸುಖವಾಗಿ ಇರುತ್ತಿದ್ದರು. </p>
<p class="Text para-style-override-3">ಭೀಷ್ಮರು ಸಕಲ ಶಾಸ್ತ್ರಗಳ ವಿದ್ವಾಂಸರಾಗಿದ್ದರು. ಅವರು ಅವುಗಳ ಅಧ್ಯಯನ-ಅನುಶೀಲನ ಮಾಡಿ ಜಗತ್ತಿನಲ್ಲಿ ಸಾರವಾದುದು ಯಾವುದೂ ಇಲ್ಲ ಎಂದು ನಿಶ್ಚಯಿಸಿಕೊಂಡಿದ್ದರು. ಈ ಜೀವನಕ್ಕೆ ಏನಾದರು ಫಲವಿರುವುದಾದರೆ ಅದು ಭಗವಂತನ ಭಜನೆಯೇ ಆಗಿದೆ. ಅವರು ಶಾಂತನುವಿನ ವಿವಾಹದ ಮೊದಲಿನಿಂದಲೂ ಭಗವಂತನ ಆಜ್ಞೆ ಮತ್ತು ತನ್ನ ಕರ್ತವ್ಯವೆಂದು ತಿಳಿದುಕೊಂಡೇ ರಾಜ-ಕಾರ್ಯದಲ್ಲಿ ಭಾಗಿಗಳಾಗುತ್ತಿದ್ದರು, ಈಗಲಾದರೋ ಇನ್ನು ಒಳ್ಳೆಯ ಸಂಯೋಗ ಉಂಟಾಯಿತು. ಅವರ ಮನಸ್ಸಿನಲ್ಲಿ ಮೊದಲು ಸ್ವಲ್ಪವಾದರೂ ತನ್ನ ತನದ ಸಂಸ್ಕಾರ ಉಳಿದಿದ್ದರೆ ಅದೂ ಸರ್ವಥಾ ನಾಶವಾಯಿತು. ಅವರ ಮನಸ್ಸಿನಲ್ಲಿ ಕನಿಷ್ಟವಾಗಿ ಕಾಮಿನೀ ಮತ್ತು ಕಾಂಚನದ ಸಂಸಾರವಾದರೋ ಉಳಿಯಲಿಲ್ಲ. ಅವರು ಈಗಲೂ ಹಿಂದಿನಂತೆ ಪ್ರಜಾಪಾಲನೆಯ ಕಾರ್ಯವನ್ನು ತುಂಬಾ ಮನೋಯೋಗದಿಂದ ಮಾಡುತ್ತಾ ಎಲ್ಲ ರೀತಿಯಿಂದ ತಂದೆಯನ್ನು ಪ್ರಸನ್ನರಾಗಿಸುವ ಪ್ರಯತ್ನ ಮಾಡುತ್ತಿದ್ದರು ಮತ್ತು ನಿರಂತರ ಭಗವಂತನ ಸ್ಮರಣೆಯಲ್ಲಿ ಇರುತ್ತಿದ್ದರು. ಈ ಪ್ರಕಾರ ಅನೇಕ ದಿನಗಳು ಕಳೆದವು.<span></span></p>


<p class="Page-Break"> </p>
<p class="Chapter-Heading" id="toc_marker-5">3. ಚಿತ್ರಾಂಗದ ಮತ್ತು ವಿಚಿತ್ರವೀರ್ಯರ ಜನ್ಮ ರಾಜ್ಯಭೋಗ, ಮೃತ್ಯು ಹಾಗೂ ಸತ್ಯವತಿಯ ಶೋಕ</p>
<p class="Text">ಜೀವಿಯ ಸಂಕಲ್ಪಗಳಿಗೆ ಅಂತ್ಯವಿಲ್ಲ. ಅವನು ಕ್ಷಣ-ಕ್ಷಣಕ್ಕೆ ಸಂಕಲ್ಪ ಮಾಡುತ್ತಾ  ಇರುತ್ತಾನೆ. ನಿಜ ಹೇಳಬೇಕಾದರೆ ಕ್ಷಣಗಳ ಸಂಕಲ್ಪವೂ ಅವನೇ ಮಾಡುತ್ತಾನೆ. ಅವನು ಏಕೆ ಸಂಕಲ್ಪ ಮಾಡುತ್ತಾನೆ? ನನಗೆ ಇಂತಹ ಸ್ಥಿತಿಯು ಪ್ರಾಪ್ತವಾಗಿಲ್ಲ, ನನಗೆ ಇಂತಹ ವಸ್ತುವು ಸಿಗಲಿಲ್ಲ ಎಂದು ತಿಳಿದು ಬಂದಾಗ, ಅದನ್ನು ತನ್ನ ಬಲದಿಂದ, ಪೌರುಷದಿಂದ, ಅನೇಕ ಯುಕ್ತಿಗಳಿಂದ, ಉಪಾಯಗಳಿಂದ ನಾನು ಪಡೆದುಕೊಳ್ಳುವೆನು ಎಂದುಕೊಳ್ಳುವನು. ಈ ಸುಖ ಪಡೆದುಕೊಳ್ಳುವೆನು, ಇಂತಹ ಉತ್ತಮ ಭೋಗ ಪ್ರಾಪ್ತಿ ಮಾಡಿಕೊಳ್ಳುವೆನು ಇತ್ಯಾದಿ ಅನೇಕವಾದ ಕಲ್ಪನೆಗಳು ಉಂಟಾಗುತ್ತಿರುತ್ತವೆ. ಇದೇ ಕಲ್ಪನೆಗಳಲ್ಲಿ ಅಥವಾ ಈ ಕಲ್ಪನೆಗಳ ಪೂರ್ತಿಯಲ್ಲಿ ಜೀವಿಯ ಜಾಗ್ರತ್ ಕಾಲದ ಮತ್ತು ಸ್ವಪ್ನಕಾಲದ ಜೀವನ ಕಳೆದುಹೋಗುತ್ತದೆ. ಒಂದು ವೇಳೆ ತನ್ನ ಕಲ್ಪನೆಗಳಂತೆ ಸ್ಥಿತಿ ಅಥವಾ ವಸ್ತು ಪ್ರಾಪ್ತವಾದಾಗಲಂತೂ ಅವನು ಸಫಲತೆಯ ಪ್ರಸನ್ನತೆಯಿಂದ ಉಬ್ಬಿಹೋಗುತ್ತಾನೆ ಹಾಗೂ ಮನೋವಾಂಛಿತ ವಸ್ತು ದೊರೆಯದಿದ್ದರೆ, ತನ್ನ ಕಲ್ಪನೆಯಂತೆ ಸ್ಥಿತಿ ಪ್ರಾಪ್ತವಾಗದಿದ್ದರೆ ತಲೆ ಚಚ್ಚಿಕೊಂಡು ಅಳಲು ತೊಡಗುತ್ತಾನೆ. ಇದೇ ಎಲ್ಲ ಜಗತ್ತಿನ ಸ್ಥಿತಿಯಾಗಿದೆ. ತನ್ನ ಸ್ವರೂಪವನ್ನು - ಭಗವಂತನನ್ನು ಮರೆತು ನಾವು ಅಹಂಕಾರದ ಕಾರಣ ಈ ಸ್ಥಿತಿಯನ್ನು ಸ್ವತಃ ಹುಟ್ಟು ಹಾಕಿದ್ದೇವೆ.</p>
<p class="Text">ಬಡಪಾಯಿ ಜೀವಿಗಳೇ! ನೀವು ನಿಮ್ಮ ಕಲ್ಪನೆಗನುಸಾರವಾಗಿ ಸೃಷ್ಟಿಯನ್ನು ಬದಲಿಸಲು-ಕೆಡಿಸಲು ಬಯಸುವಿರೇನು? ನಾವೆಲ್ಲರೂ ಬೇರೆ-ಬೇರೆ ಧೋರಣೆಗನುರೂಪವಾಗಿ ಸೃಷ್ಟಿಯನ್ನು ನಿರ್ಮಾಣ ಮಾಡಿಕೊಳ್ಳುವೆವು ಎಂಬ ಧೋರಣೆ ನಿಮಗಿದೆಯೇ? ಈ ಪ್ರಕಾರ ಜಗತ್ತಿನ ಸಂಚಾಲನೆಯು ಸುವ್ಯವಸ್ಥಿತ ರೂಪದಿಂದ ಆಗಬಲ್ಲದು ಎಂಬ ವಿಶ್ವಾಸ ನಿಮಗಿದೆಯೇ? ಈ ಸಮಸ್ತ ಸೃಷ್ಟಿಯ ವ್ಯವಸ್ಥಾಪಕ ಓರ್ವನಿದ್ದಾನೆ, ಎಲ್ಲ ಜಗತ್ತಿನ ಅಣು-ಅಣು ಮತ್ತು ಪರಮಾಣುವಿನ ಗತಿ-ವಿಧಿಯ ನಿರೀಕ್ಷಣವಾಗುತ್ತಾ ಇದೆ. ಯಾವ ಕಣವು ಯಾವಾಗ ಯಾವ ಪ್ರಕಾರದಿಂದ ಮತ್ತೊಂದು ಕಣವನ್ನು ಸೇರುವುದು-ಇದರ ನಿಯಮವಿದೆ. ಎಂತಹ ವ್ಯಕ್ತಿ ಯಾವ ಸ್ಥಾನದಲ್ಲಿ ಕುಳಿತುಕೊಂಡು, ಯಾವ ಪಾತ್ರೆಯಲ್ಲಿ ಅನ್ನದ ಯಾವ-ಯಾವ ಕಾಳುಗಳನ್ನು ಯಾವ ಸಮಯದಲ್ಲಿ ತಿನ್ನುವನು, ಈ ಸಮಯ, ಸ್ಥಾನ, ಅನ್ನ, ವ್ಯಕ್ತಿ ಮತ್ತು ಪಾತ್ರೆಯ ಭಾಗ್ಯಸೂತ್ರವನ್ನು ಜೋಡಿಸಿ ನಿಶ್ಚಿತಗೊಳಿಸಲಾಗಿದೆ. ಒಂದೊಂದು ಅಣುವು ಜೀವವಾಗಿದೆ, ಅವುಗಳಿಗೆ ಪ್ರಾರಬ್ಧವಿದೆ. ಅವು ಕೂಡ ಯಾರದೋ ಇಚ್ಛೆಯಿಂದ ಅವುಗಳನ್ನು ಭೋಗಿಸುತ್ತಿದ್ದಾರೆ. ಯಾರೂ ಕೂಡ ಅವುಗಳನ್ನು ಸುಮ್ಮನೆ ಇರಿಸಲಾರರು. ಮತ್ತೆ ನಿಶ್ಚಿತ ಮಾತುಗಳಲ್ಲಿ ಸಮಸ್ಯೆಯ ಕಲ್ಪನೆ ಮಾಡಿ ಅವುಗಳನ್ನು ಪರಿಹರಿಸಲಿಕ್ಕಾಗಿ ಏಕೆ ತನ್ನ ಜೀವನದ ಅಮೂಲ್ಯ ಸಮಯವನ್ನು ನಷ್ಟಮಾಡಿಕೊಳ್ಳುವೆ! ಭಗವಂತನ ಭಜನೆಯಲ್ಲಿ, ಸ್ವರೂಪಾಕಾರ ವೃತ್ತಿಯಲ್ಲಿ ಏಕೆ ಸ್ಥಿತವಾಗಿರುವುದಿಲ್ಲ? ಈ ಪರಿವರ್ತನೆಯಾದರೋ ಆಗುವಂತಹುದೇ, ಅಜ್ಞಾನಿಗಳು ಇದರಲ್ಲಿ ದುಃಖಿಗಳಾಗುವರು, ಸುಖಿಗಳಾಗುವರು, ಅಳುವರು - ನಗುವರು ಮತ್ತು ಈ ತತ್ವವನ್ನು ತಿಳಿಯುವವರು ಅಳುವ-ನಗುವ ನಿಮಿತ್ತ ಇದಿರಾದಾಗಲೂ ನಗಲಾರರು, ಅಳಲಾರರು, ಸಮಭಾವದಿಂದ ಸ್ಥಿರರಾಗಿರುತ್ತಾರೆ.</p>
<p class="Text">ಶಾಂತನುವಿನ ಮನಸ್ಸಿನಲ್ಲಿ ಇಷ್ಟರವರೆಗೆ ನನಗೆ ಓರ್ವನೇ ಮಗನಿದ್ದಾನೆ, ನಾನು ವಿವಾಹಿತನಾಗಿ ಅನೇಕ ಪುತ್ರರನ್ನು ಪಡೆಯುವೆನು ಎಂದಿತ್ತು. ಎಲ್ಲರೂ ಭೀಷ್ಮರ ಸಮಾನ ಬಲಿಷ್ಠರಾಗುವರು, ಎಲ್ಲರೂ ದೀರ್ಘ ಜೀವಿಗಳಾಗುವರು, ಅವರು ಯೌವನದಲ್ಲಿ ಆನಂದವನ್ನು ಉಪಭೋಗಿಸುತ್ತ ನನ್ನ ಸೇವೆ ಮಾಡುವುದನ್ನು ನೋಡುತ್ತ ನಾನು ಸಂತಸಪಡುವೆ ಎಂದಿತ್ತು; ಆದರೆ ಅವನ ಈ ಕಲ್ಪನೆ ಸುಳ್ಳಾಯಿತು. ಅವನು ತನ್ನ ಕಡೆಯಿಂದ ಸಂಕಲ್ಪ ಮಾಡಿದನು, ಪ್ರಯತ್ನ ಮಾಡಿದನು. ವಿವಾಹ ಆಗುವುದಿತ್ತು, ಮಕ್ಕಳು ಹುಟ್ಟುವವರಿದ್ದರು. ವಿವಾಹವಾಯಿತು. ಮಕ್ಕಳೂ ಹುಟ್ಟಿದರು. ಇದೆಲ್ಲವೂ ಆಯಿತು, ಆದರೆ ಯಾವುದರ ಹೆಸರು ಕೇಳಿ, ಯಾವುದರ ಕಲ್ಪನೆ ಮಾಡಿ ಅಜ್ಞಾನಿ ಪ್ರಾಣಿಯೂ ಕೂಡ ಭಯಗೊಳ್ಳುವುದೋ ಅಂತಹ ಸಮಯ ಬಂತು. ಮಹಾರಾಜಾ ಶಾಂತನುವಿಗೆ ಮೃತ್ಯುವಿನ ಸಮಯ ಸಮೀಪಿಸಿತು ಮತ್ತು ಅವನು ಇಷ್ಟು ದೊಡ್ಡ ಸಾಮ್ರಾಜ್ಯ, ಇಷ್ಟು ಸುಂದರ-ಸುಂದರ ಮತ್ತು ಬಲಿಷ್ಠರಾದ ಪುತ್ರರನ್ನು ಬಿಟ್ಟು ಹೊರಟುಹೋದನು. ಇವುಗಳ ಮಾತೇನು ಯಾವ ರೂಪ ಮಾಧುರಿಯ ಮೇಲೆ ಮೋಹಿತನಾಗಿ ಅವನು ಜಗತ್ತಿನ ಸುಖದಿಂದ, ಯಾವುದಕ್ಕಾಗಿ ಸ್ವತಃ ಉತ್ಸುಕನಾಗಿದ್ದನೋ ತನ್ನ ಅತ್ಯಂತ ಪ್ರೀತಿಯ ಮತ್ತು ಜ್ಯೇಷ್ಠ ಪುತ್ರನನ್ನು ವಿಶಾಲ ಸಾಮ್ರಾಜ್ಯದಿಂದ ವಂಚಿತಗೊಳಿಸಿದ್ದನೋ ಆ ಪುತ್ರನನ್ನು ಬಿಟ್ಟು ಎಂದೆಂದಿಗೂ ಮಲಗಿಬಿಟ್ಟನು.</p>
<p class="Text">ಅವನಿಗೆ ಚಿತ್ರಾಂಗದ ಮತ್ತು ವಿಚಿತ್ರವೀರ್ಯರೆಂಬ ಇನ್ನೂ ಇಬ್ಬರು ಪುತ್ರರಿದ್ದರು. ಶಾಂತನುವಿನ ಮೃತ್ಯುವಾದ ನಂತರ ಸತ್ಯವತಿಯ ಆಜ್ಞೆಯಂತೆ ಭೀಷ್ಮರು ಚಿತ್ರಾಂಗದನನ್ನು ಸಿಂಹಾಸನದ ಮೇಲೆ ಕುಳ್ಳಿರಿಸಿದರು. ಚಿತ್ರಾಂಗದನು ಸಾಮ್ರಾಟನ ಪುತ್ರನಾಗಿದ್ದನು, ಬಲಿಷ್ಠನಾಗಿದ್ದನು, ಯುವಕನಾಗಿದ್ದನು ಮತ್ತು ಉತ್ಸಾಹಿಯಾಗಿದ್ದನು. ಅವನಿಗೆ ತನ್ನ ಭುಜಬಲದ ಮೇಲೆ ತುಂಬಾ ಅಭಿಮಾನವಿತ್ತು. ಅವನು ಪೃಥ್ವಿಯ ಎಲ್ಲ ರಾಜರನ್ನು ಸೋಲಿಸಿದನು.</p>
<p class="Text">ಅವನ ಕಣ್ಣು ಮುಂದೆ ತನ್ನಂತಹವನು ಯಾರೂ ಕಾಣುತ್ತಿರಲಿಲ್ಲ. ಅವನು ಎಲ್ಲರನ್ನು ತುಚ್ಛವಾಗಿ ತಿಳಿಯುತ್ತಿದ್ದನು. ಸರಿ! ಇದೂ ಒಂದು ಮಾತೇ! ಎಲ್ಲರೂ ಪರಮಾತ್ಮನ ಸಂತಾನವಾಗಿದ್ದಾರೆ. ಪರಮಾತ್ಮನ ಶಕ್ತಿಯಿಂದ ಜೀವಿತರಾಗಿದ್ದಾರೆ. ಎಲ್ಲರಲ್ಲಿ ಪರಮಾತ್ಮನಿದ್ದಾನೆ ಮತ್ತು ಎಲ್ಲ ರೂಪಗಳಲ್ಲಿ ಪರಮಾತ್ಮನೇ ಪ್ರಕಟನಾಗಿದ್ದಾನೆ. ವಾಸ್ತವದಲ್ಲಿ ಎಲ್ಲವೂ ಪರಮಾತ್ಮನೇ ಆಗಿದ್ದಾನೆ. ಪರಮಾತ್ಮನಲ್ಲದೆ ಬೇರೆ ಏನೂ ಇಲ್ಲ. ಆಗ ಯಾರಾದರೂ ಯಾರನ್ನಾದರೂ ಏಕೆ ತುಚ್ಛವಾಗಿ ತಿಳಿಯಬೇಕು? ಇದು ಘೋರ ಅಂಧಕಾರವಾಗಿದೆ, ಮಹಾನ್ ಅಜ್ಞಾನವಾಗಿದೆ ಮತ್ತು ಇದೊಂದು ವೇಷಧರಿಸಿಕೊಂಡು ಬಂದಿರುವ ಪರಮಾತ್ಮನ ತಿರಸ್ಕಾರವಾಗಿದೆ. ಆದರೆ ವಿಜಯಗರ್ವಿತ ಚಿತ್ರಾಂಗದನಿಗೆ ಇದೆಲ್ಲ ಏಕೆ ತೋಚುತ್ತದೆ! ಅವನು ಗರ್ವದಿಂದ ನಡೆಯುತ್ತಾನೆ. ಹೆಮ್ಮೆಯ ಮಾತುಗಳನ್ನು ಆಡುತ್ತಾನೆ ಮತ್ತು ನೇರವಾದ ನೋಟದಿಂದ ಯಾರನ್ನೂ ನೋಡುವುದಿಲ್ಲ. ದೇವತೆಗಳು, ದೈತ್ಯರು, ಮನುಷ್ಯರು ಎಲ್ಲರೂ ಅವನಿಂದ ಸೋತು ಹೋದರು.</p>
<p class="Text">ಸೃಷ್ಟಿಯು ವಿಶಾಲವಾಗಿದೆ, ಇದರಲ್ಲಿ ಒಂದರಿಂದ ಒಂದು ಹೆಚ್ಚಿನದಾಗಿದೆ. ಯಾರಾದರು ತುಂಬಾ ದೊಡ್ಡ ವೀರನಾಗಿ ಹೋಗಲಿ; ಆದರೂ ಅವನಿಗಿಂತ ದೊಡ್ಡವರು ಯಾರೂ ಇಲ್ಲ ಎಂದು ಹೇಳಲಾಗುವುದಿಲ್ಲ. ಅಯ್ಯಾ! ಅವನಾದರೋ ಈ ಸೃಷ್ಟಿಯ ಒಂದು ಹುಳ-ಹುಪ್ಪಟೆಗೆ ಸರಿಯಾಗಿದ್ದಾನೆ. ಒಂದು ಬ್ರಹ್ಮಾಂಡದಲ್ಲಿ ಓರ್ವ ಸೂರ್ಯನು ಒಂದು ಕಣಕ್ಕೆ ಸಮಾನನಾಗಿದ್ದಾನೆ. ಓರ್ವ ಸೂರ್ಯನಲ್ಲಿ ಒಂದು ಪೃಥ್ವಿಯು ಒಂದು ಕಣಕ್ಕೆ ಸಮಾನವಾಗಿದೆ ಮತ್ತು ಒಂದು ಪೃಥ್ವಿಯಲ್ಲಿ ಓರ್ವ ಮನುಷ್ಯನು ಅವನು ಬೇಕಾದರೆ ಎಷ್ಟೇ ವೀರನಾಗಿರಲೇಕೆ ಒಂದು ಕಣಕ್ಕಿಂತ ಹೆಚ್ಚು ಮಹತ್ವ ಇಟ್ಟುಕೊಳ್ಳಲಾರನು; ಆದರೂ ಅವನು ತನ್ನ ಸ್ವರೂಪದ ಬಗ್ಗೆ, ತನ್ನ ಅಸ್ತಿತ್ವದ ಬಗ್ಗೆ ಮತ್ತು ತನ್ನ ಕ್ಷಣಭಂಗುರ ಜೀವನದ ಕುರಿತು ವಿಚಾರ ಮಾಡುವುದಿಲ್ಲ, ಇದರಿಂದ ಉಬ್ಬಿ-ಉಬ್ಬಿ ನಡೆಯುತ್ತಾನೆ.</p>
<p class="Text">ಕೊನೆಗೆ ಒಂದು ದಿನ ಚಿತ್ರಾಂಗದನಿಗೆ ತನಗೆ ಸರಿಸಮಾನ ವೀರನು ದೊರಕಿದನು. ಅವನ ಹೆಸರೂ ಕೂಡ ಚಿತ್ರಾಂಗದನೆಂದೇ ಇತ್ತು. ಅವನು ಗಂಧರ್ವನಾಗಿದ್ದನು. ಮನುಷ್ಯ ಚಿತ್ರಾಂಗದನು ಬಲಿಯಾಗಿದ್ದರೆ ಗಂಧರ್ವ ಚಿತ್ರಾಂಗದನು ಮಹಾ ಬಲಿಯಾಗಿದ್ದನು. ಅವನಲ್ಲಿ ಯುದ್ಧದ ಯಾವ ನಿಮಿತ್ತವೂ ಇರಲಿಲ್ಲ. ಕೇವಲ ಇಷ್ಟೆ ನೆಪವಿತ್ತು ನೀನು ನನ್ನ ಹೆಸರು ಏಕೆ ಇಟ್ಟುಕೊಂಡೆ! ಭಾರೀ ಭಯಂಕರ ಯುದ್ಧವಾಯಿತು. ಕುರುಕ್ಷೇತ್ರದಲ್ಲಿ ಸರಸ್ವತೀ ನದಿಯ ತೀರದಲ್ಲಿ ಇಬ್ಬರೂ ವೀರರು ಮೂರು ವರ್ಷಗಳವರೆಗೆ ಬಿಡದೆ ಯುದ್ಧ ಮಾಡುತ್ತಲೇ ಇದ್ದರು. ಕೊನೆಯಲ್ಲಿ ಮನುಷ್ಯ ಚಿತ್ರಾಂಗದನು ಸೋತನು, ಗಂಧರ್ವ ಚಿತ್ರಾಂಗದನು ಗೆದ್ದನು. ಯಾರು ತನ್ನ ಇದಿರು ಯಾರನ್ನೂ ಕೂಡ ಏನೆಂದೂ ತಿಳಿಯುತ್ತಿರಲಿಲ್ಲವೋ ಅವನ ಶರೀರ ಇಂದು ರಕ್ತದಲ್ಲಿ ತೊಯ್ದು ನೆಲದಲ್ಲಿ ಬಿದ್ದಿದೆ <br/>ಮತ್ತು ಕಾಗೆ-ಗೂಗೆಗಳು ಅದರಿಂದ ತಮ್ಮ ಹಸಿವನ್ನು ಇಂಗಿಸಿಕೊಳ್ಳುತ್ತಿವೆ. ಬೇಕಾದರೆ ಎಷ್ಟೇ ದೊಡ್ಡ ಸಾಮ್ರಾಟನಾಗಲಿ, ಎಷ್ಟೇ ದೊಡ್ಡ ವೀರನಾಗಲಿ ಕೊನೆಯಲ್ಲಿ ಅವನ ಗತಿ ಇದೆಯೇ!</p>
<p class="Text">ಚಿತ್ರಾಂಗದನ ಮೃತ್ಯುವಿನ ನಂತರ ಸತ್ಯವತಿಯ ಆಜ್ಞೆಯಂತೆ ವಿಚಿತ್ರ ವೀರ್ಯನು ರಾಜಸಿಂಹಾಸನ ಅಡರಿದನು. ಈಗ ಅವನ ವಯಸ್ಸು ಎಳಸು, ಅವನು ಹುಡುಗನಾಗಿದ್ದನು. ಭೀಷ್ಮರು ತುಂಬಾ ಎಚ್ಚರವಾಗಿ ಅವನನ್ನು ಕಾಪಾಡುತ್ತಿದ್ದರು ಮತ್ತು ರಾಜನ ಕಾರಣದಿಂದ ಯಾವುದೇ ಪ್ರಜೆಗೆ ಕಷ್ಟವಾಗದಂತೆ ಲಕ್ಷ್ಯಕೊಡುತ್ತಿದ್ದರು. ಸತ್ಯವತಿಗೆ ನನ್ನ ಮಗನ ಮದುವೆ ಆಗಲಿ, ಮನೆಗೆ ಸೊಸೆ ಬರಲಿ, ಮಕ್ಕಳಾಗಲಿ ಹಾಗೂ ನಾನು ಸುಖಿಯಾಗಿರಬೇಕು ಎಂದು ತುಂಬಾ ಆಸೆ ಇತ್ತು. ಆಸೆಯು ಎಷ್ಟು ದುರಂತವಾಗಿದೆ. ಶಾಂತನು ಅಂತಹ ಚಕ್ರವರ್ತಿ ಪತಿಯು ಸತ್ತು ಹೋದನು, ಚಿತ್ರಾಂಗದನಂತಹ ವೀರ ಪುತ್ರನ ಮರಣವಾಯಿತು; ಆದರೂ ಇನ್ನೂ ಸತ್ಯವತಿಯ ಮನದಲ್ಲಿ - ವಿಚಿತ್ರವೀರ್ಯನ ಪುತ್ರರಿಂದ ನಾನು ಸುಖಿಯಾಗುವೆ ಎಂಬ ಆಸೆ ಇತ್ತು. ಭಗವಂತನ ಮಾಯೆ ಧನ್ಯವಾಗಿದೆ! ಇದರಿಂದ ದಾಟಿಹೋಗುವುದು ಸುಲಭವಲ್ಲ.</p>
<p class="Text">ಸತ್ಯವತಿಯು ವಿಚಿತ್ರವೀರ್ಯನ ವಿವಾಹದ ಬಗ್ಗೆ ಭೀಷ್ಮರಲ್ಲಿ ಹೇಳಿದಳು ಮತ್ತು ಹೇಗಾದರೂ ಬಹುಬೇಗನೇ ವಿಚಿತ್ರವೀರ್ಯನ ವಿವಾಹ ಮಾಡಬೇಕು ಎಂದು ಆಗ್ರಹ ಪಡಿಸಿದಳು. ಭೀಷ್ಮರಿಗೆ ಸತ್ಯವತಿಯ ಆಜ್ಞೆಯು ವೇದವಚನದಂತೆ ಅನುಲ್ಲಂಘನೀಯವಾಗಿತ್ತು. ಅವರು ತನ್ನ ತಂದೆಯ ಸಂತೋಷಕ್ಕಾಗಿ ಸಾಮ್ರಾಜ್ಯದ ತ್ಯಾಗ ಮಾಡಿದ್ದರು. ಆಜೀವನ ಬ್ರಹ್ಮಚರ್ಯದ ವ್ರತವನ್ನು ಕೈಗೊಂಡಿದ್ದರು, ಸ್ವತಃ ವಿವಾಹಿತನಾಗದಿದ್ದರೂ ಕೂಡ ತಾಯಿಯ ಆಜ್ಞೆಯಿಂದ ತಮ್ಮನ ವಿವಾಹ ಮಾಡಲು ಅವರು ಚಿಂತಿತರಾದರು. ಕಾಶೀರಾಜನ ಅಪ್ಸರೆಯರಂತಹ ಸುಂದರ ಮೂವರು ಕನ್ಯೆಗಳ ಸ್ವಯಂವರ ಆಗುವುದೆಂದು ಅವರಿಗೆ ಗೊತ್ತಾಯಿತು. ಅವರು ಒಬ್ಬಂಟಿಗರಾಗಿ ರಥವನ್ನಡರಿ ಕಾಶಿಯ ಕಡೆಗೆ ಪಯಣ ಬೆಳೆಸಿದರು. </p>
<p class="Text">ಕಾಶೀ ರಾಜನಲ್ಲಿ ಅನೇಕ ದೇಶಗಳ ನರಪತಿಗಳು ಏಕತ್ರಿತರಾಗಿದ್ದರು. ಅವರೆಲ್ಲರು ತುಂಬಾ ಉತ್ಸಾಹದಿಂದ ಸ್ವಯಂವರದಲ್ಲಿ ಆ ಕನ್ಯೆಯರನ್ನು ಪಡೆದುಕೊಳ್ಳಲು ಬಂದಿದ್ದರು. ಆ ಕನ್ಯೆಯರೂ ಅಲ್ಲೇ ಉಪಸ್ಥಿತರಾಗಿದ್ದರು. ಎಲ್ಲ ರಾಜರ ವಂಶ ಹಾಗೂ ಗುಣಗಳ ವರ್ಣನೆಯು ಕ್ರಮಶಃ ಆಗುತ್ತಿತ್ತು. ಭೀಷ್ಮರನ್ನು ಆ ಸ್ವಯಂವರ ಮಂಟಪದಲ್ಲಿ ನೋಡಿ ಅನೇಕ ಜನರು ಭಿನ್ನ-ಭಿನ್ನ ಪ್ರಕಾರದ ಮಾತುಗಳನ್ನಾಡತೊಡಗಿದರು. ಯಾರೋ ಹೇಳಿದರು - ಇಷ್ಟರವರೆಗೆ ಇವರು ಮದುವೆ ಮಾಡಿಕೊಂಡಿಲ್ಲ, ಈ ವಯಸ್ಸಿನಲ್ಲಿ ಏಕೆ ವಿಚಲಿತರಾದರು? ಸ್ವಯಂವರದಲ್ಲಿ ಬರುವ ಅವಶ್ಯಕತೆ ಏಕೆ ಬಿತ್ತು? ಮತ್ತೊಬ್ಬರು ಹೇಳಿದರು - ಇವರು ಮೊದಲು ಸ್ಫೂರ್ತಿಯಿಂದ ಪ್ರತಿಜ್ಞೆ ಮಾಡಿದರು, ಈಗ ಸ್ಫೂರ್ತಿ ತಣ್ಣಗಾಯಿತು. ಈಗ ಇವರು ಮದುವೆ ಮಾಡಿಕೊಳ್ಳಲು ಬಯಸುತ್ತಿದ್ದಾರೆ. ಇನ್ನೊಬ್ಬರು ಹೇಳಿದರು - ಹಾಗಾದರೆ ತನ್ನ ಪ್ರತಿಜ್ಞೆಯನ್ನು ಮುರಿದು ಇವರು ಜಗತ್ತಿನ ಎದುರು ಹೇಗೆ ಮುಖ ತೋರಿಸುವರು? ತನ್ನನ್ನು ಹೇಗೆ ಸಮರ್ಥಿಸಿಕೊಳ್ಳುವರು?</p>
<p class="Text">ಒಂದು ಗಾದೆ ಇದೆ - ‘ಪಾಪಿಗಳಿಗೆ ಎಲ್ಲ ಕಡೆಯಲ್ಲಿ ಪಾಪವೇ ಕಾಣುತ್ತದೆ’ ಈ ರಾಜರ ಮನಸ್ಸು ಕಲುಷಿತವಾಗಿತ್ತು. ಅವರು ಭೀಷ್ಮರ ಮೇಲೆಯೂ ತಮ್ಮ ಕಲುಷಿತ ಆರೋಪವನ್ನು ಹೊರಿಸಿದ್ದರು. ಭೀಷ್ಮರು ತಮ್ಮ ಮೇಲಿನ ಅಪವಾದವನ್ನು ಸ್ವಲ್ಪವೂ ಲೆಕ್ಕಿಸದೆ ತನ್ನ ಮಲತಾಯಿಯ ಆಜ್ಞೆಯನ್ನು ಪಾಲಿಸಲು ಬಂದಿದ್ದರು, ತನಗಾಗಿ ಅಲ್ಲ ತನ್ನ ಸಹೋದರನಿಗಾಗಿ ಇಲ್ಲಿಗೆ ಬಂದಿದ್ದರು; ಎಂಬುದು ಅವರಿಗೆ ಈ ವಿಷಯ ತಿಳಿದಿರಲಿಲ್ಲ. ಆದರೆ ಯಾರಿಗೆ ಭೀಷ್ಮರ ಪ್ರತಿಜ್ಞೆಯ ಮೇಲೆ ವಿಶ್ವಾಸವಿತ್ತೋ, ಅವರು ತಿಳಿದಿದ್ದರು ಸೂರ್ಯ ಮತ್ತು ಚಂದ್ರರು ತಮ್ಮ ನಿಯಮಿತ ಗತಿಯನ್ನು ಪರಿತ್ಯಜಿಸಬಲ್ಲರು ಆದರೆ ಭೀಷ್ಮರು ತಮ್ಮ ಪ್ರತಿಜ್ಞೆಯನ್ನು ಮುರಿಯಲಾರರು ಎಂದು ತಿಳಿದ ಕೆಲವು ಧರ್ಮಾತ್ಮರಾದ ರಾಜರೂ ಅಲ್ಲಿದ್ದರು.</p>
<p class="Text">ಮೇಲೆ ಹೇಳಿದ ರಾಜರಾಡಿದ ಮಾತು-ಕತೆ ಕೇಳಿ ಭೀಷ್ಮರಿಗೆ ತುಂಬಾ ನಗು ಬಂತು. ಅವರು ಯೋಚಿಸಿದರು ಕನ್ಯೆಯರನ್ನಾದರೋ ಕೊಂಡು ಹೋಗುವುದೇ, ಇವರೆಲ್ಲರೂ ತಮ್ಮ ಬಲದ ಗರ್ವದಿಂದ ತುಂಬಾ ನಗುತ್ತಿದ್ದಾರೆ, ಹಾಗಾದರೆ ಇವರಿಗೆ ಒಂದು ಕೈ ಏಕೆ ತೋರಿಸಬಾರದು? ಅವರು ಬಲವಂತವಾಗಿ ಮೂವರೂ ಕನ್ಯೆಯರನ್ನು ತಮ್ಮ ರಥದಲ್ಲಿ ಕುಳ್ಳಿರಿಸಿಕೊಂಡರು ಹಾಗೂ ನಿರ್ಭಯವಾಗಿ ಗಂಭೀರ ಸ್ವರದಿಂದ ಕಾಶೀ ನರೇಶ ಹಾಗೂ ಸಮಸ್ತ ರಾಜರಲ್ಲಿ ಹೇಳಿದರು - ಬಂಧುಗಳೇ! ನಮ್ಮ ಶಾಸ್ತ್ರಗಳಲ್ಲಿ ಅನೇಕ ಪ್ರಕಾರದ ವಿವಾಹಗಳ ಉಲ್ಲೇಖವಿದೆ, ಅದರಲ್ಲಿ ಬ್ರಾಹ್ಮ, ಆರ್ಷ, ದೈವ ಆದಿ ವಿವಾಹ ಉತ್ತಮವೆಂದು ಹೇಳಲಾಗಿದೆ. ಇಲ್ಲಿ ಎಲ್ಲರೂ ವೀರರೇ ತುಂಬಿರುವರು ಮತ್ತು ಕನ್ಯೆಯ ಅಧಿಕಾರಿಯಾದರೋ ವೀರರು ಹಾಗೂ ಸತ್ಪಾತ್ರರೇ ಆಗಿರುತ್ತಾರೆ. ಅದಕ್ಕಾಗಿ ಕನ್ಯೆಯರನ್ನು ನಾನು ನನ್ನ ರಥದಲ್ಲಿ ಕುಳ್ಳಿರಿಸಿದ್ದೇನೆ, ಯಾರಿಗೆ ತಮ್ಮ ವೀರತೆಯ ಅಭಿಮಾನವಿದೆಯೋ, ಯಾರು ವಾಸ್ತವದಲ್ಲಿ ಈ ಕನ್ಯೆಯರನ್ನು ಬಯಸುತ್ತಾರೋ ಅವರು ಮುಂದೆ ಬಂದು ಕೈ-ಕೈ ಮೇಳವಿಸಲಿ, ಬೇಕಾದರೆ ಜಯವಾಗಲಿ, ಪರಾಜಯವಾಗಲಿ, ತಮ್ಮ ಶಕ್ತಿಯ ಪರೀಕ್ಷೆಯಾದರೋ ಮಾಡಿಕೊಳ್ಳಿ, ಮುಂದೆ ನೋಡಲಾಗುವುದು. </p>
<p class="Text">ಅನೇಕ ಜನರು ತಮ್ಮ ಅವಡುಕಚ್ಚಿ ಚಪ್ಪಾಳೆ ತಟ್ಟುತ್ತಾ ಯುದ್ಧಕ್ಕಾಗಿ ಸಿದ್ಧರಾದರು; ಅನೇಕರ ಶಸ್ತ್ರಾಸ್ತ್ರಗಳು ಶೀಘ್ರವಾಗಿ ಬಿದ್ದುಹೋದುವು ಮತ್ತು ಅವುಗಳ ಠಣ್-ಠಣ್ ಧ್ವನಿಯಿಂದ ದಿಕ್ಕುಗಳು ತುಂಬಿಹೋದುವು. ಕುದುರೆ, ಆನೆ ಹಾಗೂ ರಥಗಳ ಮೇಲೇರಿ ಭೀಷ್ಮರನ್ನು ಮುತ್ತಲು ಓಡಿದರು. ಆ ಸಮಯ ಭೀಷ್ಮರಿಂದ ಅಪಮಾನಿತರಾದ ಕಾರಣ ಎಲ್ಲರ ಹುಬ್ಬುಗಂಟಿಕ್ಕಿದವು, ಕಣ್ಣುಗಳು ಕೆಂಪಾಗಿದ್ದುವು. ಇವರೆಲ್ಲರೂ ಭೀಷ್ಮರನ್ನು ನುಂಗಲು ಓಡುತ್ತಿದ್ದಾರೋ ಎಂದು ತಿಳಿಯುತ್ತಿತ್ತು. ದೊಡ್ಡ ಭಯಂಕರ ಯುದ್ಧವಾಯಿತು. ಆದರೆ ಭೀಷ್ಮರ ಎದುರು ಯಾರೂ ನಿಲ್ಲಲಾರದಾದರು. ಎಲ್ಲರೂ ಸೋತು ಹೋದರು. ಎಲ್ಲರ ಹಿಂದೆ ಇದಿರಿಸಲು ಶಾಲ್ವ ಬಂದನು, ಆದರೆ ಕೊನೆಗೆ ಅವನೂ ಭೀಷ್ಮರಿಂದ ಪರಾಜಿತನಾದನು. ಭೀಷ್ಮನು ಸೆರೆ ಹಿಡಿದರೂ ಶಾಲ್ವನನ್ನು ವಧಿಸಲಿಲ್ಲ, ದಯೆಗೈದು ಅವನನ್ನು ಬಿಟ್ಟು ಬಿಟ್ಟರು. ಶಾಲ್ವನು ತನ್ನ ನಗರಕ್ಕೆ ಹೊರಟುಹೋಗಿ ಅಲ್ಲಿ ಧರ್ಮ ಪೂರ್ವಕ ರಾಜ್ಯವಾಳತೊಡಗಿದನು. ಎಲ್ಲ ರಾಜರು ತಮ್ಮ-ತಮ್ಮ ರಾಜಧಾನಿಗೆ ಮರಳಿ ಹೋದರು. ಭೀಷ್ಮರು ತಮ್ಮ ರಥದ ಮೇಲೆ ಮೂವರು ಕನ್ಯೆಯರನ್ನು ಕರೆದುಕೊಂಡು ವನ, ನದೀ, ಪರ್ವತ, ವೃಕ್ಷಗಳಿಂದ ನಿಬಿಡವಾದ ಪ್ರದೇಶಗಳನ್ನು ದಾಟುತ್ತಾ ಹಸ್ತಿನಾಪುರಕ್ಕೆ ಮರಳಿದರು. ಮಾರ್ಗದಲ್ಲಿ ಆ ಮೂವರು ಕನ್ಯೆಯರ ಕುರಿತು ಅವರ ಮನಸ್ಸಿನಲ್ಲಿ - ಇವರು ಮೂವರೂ ಸಣ್ಣ ತಂಗಿಯರಂತೆ, ಮಕ್ಕಳಂತೆ, ಸೊಸೆಗಳ ಸಮಾನರೆಂಬ ಭಾವ ತುಂಬಿತ್ತು. ಅವರು ಹಸ್ತಿನಾಪುರಕ್ಕೆ ಬಂದು ಆ ಕನ್ಯೆಯರನ್ನು ವಿಚಿತ್ರವೀರ್ಯನಿಗೆ ಒಪ್ಪಿಸಿ, ತಾಯಿ ಸತ್ಯವತಿಯಲ್ಲಿ ಸಲಹೆ ಪಡೆದು ಅವರ ವಿವಾಹದ ಉದ್ಯೋಗದಲ್ಲಿ ತೊಡಗಿದರು. </p>
<p class="Text">ಕಾಶೀರಾಜನ ಮೂವರು ಹೆಣ್ಣು ಮಕ್ಕಳಲ್ಲಿ ಹಿರಿಯ ಮಗಳ ಹೆಸರು ‘ಅಂಬಾ’ ಎಂದಿತ್ತು. ಕಿರಿಯ ಎರಡು ಹೆಣ್ಣುಮಕ್ಕಳ ಹೆಸರು ಅಂಬಿಕಾ ಮತ್ತು ಅಂಬಾಲಿಕಾ ಎಂದಿತ್ತು. ಅಂಬೆಯು ಭೀಷ್ಮರಲ್ಲಿ ಹೇಳಿದಳು - ಮಹಾತ್ಮಾ! ನೀವು ದೊಡ್ಡ ಧರ್ಮಜ್ಞರಾಗಿದ್ದೀರಿ, ಅದಕ್ಕಾಗಿ ನಿಮ್ಮಲ್ಲಿ ನನ್ನ ಹೃದಯದ ಮಾತನ್ನು ಹೇಳಲು ನನಗೆ ಯಾವ ಸಂಕೋಚವೂ ಇಲ್ಲ.</p>
<p class="Text">ಯಾವಾಗ ಸ್ವಯಂವರದಲ್ಲಿ ದೇಶ-ದೇಶದ ನರಪತಿಗಳು ಸೇರಿದ್ದರೋ ಆಗ ನಾನು ಮನಸ್ಸಿನಲ್ಲಿಯೇ ಸೌಭಪತಿ ಮಹಾರಾಜ ಶಾಲ್ವನನ್ನು ತನ್ನ ಪತಿಯೆಂದು ಒಪ್ಪಿಕೊಂಡಿದ್ದೆ; ಆದ್ದರಿಂದ ಧರ್ಮಕ್ಕನುಸಾರ ಅವರೇ ನನ್ನ ಸ್ವಾಮಿಯಾಗಿದ್ದಾರೆ. ನನ್ನ ತಂದೆಯ ವಿಚಾರವೂ ಹಾಗೆಯೇ ಇತ್ತು. ಅದಕ್ಕಾಗಿ ಈಗ ನೀವು ನನ್ನ ಧರ್ಮದ ಹಾನಿಯಾಗದಂತೆ ವ್ಯವಸ್ಥೆ ಮಾಡಿರಿ. ಅಂಬೆಯ ಮಾತನ್ನು ಕೇಳಿ ಭೀಷ್ಮರು ಯೋಚಿಸಿದರು - ನಾನೀಗ ಏನು ಮಾಡಬೇಕು? ಅವರು ವೇದಜ್ಞ ಬ್ರಾಹ್ಮಣರನ್ನು ಕರೆಸಿ ಸಲಹೆ ಪಡೆದು, ಕೊನೆಗೆ ಅಂಬೆಗೆ ಎಲ್ಲಿ ಇಚ್ಛೆ ಇದೆಯೋ ಅಲ್ಲಿಗೇ ಹೋಗಬೇಕು ಎಂದು ನಿಶ್ಚಯಿಸಿದರು. ಅಂಬೆಯ ಬಳಿ ಹೇಳಿದರು - ನೀನು ಬಯಸುವಿಯಾದರೆ ಶಾಲ್ವನ ಬಳಿಗೆ ಹೋಗಬಹುದು. ಅಂಬೆಯು ಶಾಲ್ವನ ಬಳಿಗೆ ಹೊರಟು ಹೋದಳು. ಅಂಬಿಕಾ ಮತ್ತು ಅಂಬಾಲಿಕೆಯರೊಂದಿಗೆ ವಿಚಿತ್ರವೀರ್ಯನ ವಿವಾಹವಾಗಿ ಹೋಯಿತು. ಆ ಇಬ್ಬರೂ ರಾಣಿಯರೊಂದಿಗೆ ಅವನು ಗಾರ್ಹಸ್ಥ್ಯ-ಸುಖದ ಉಪಭೋಗ ಪಡೆಯುತ್ತಿದ್ದನು.</p>
<p class="Text">ಭೀಷ್ಮರು ಅಂಬೆಯ ಜೊತೆಗೆ ದಾಸಿಯರು ಮತ್ತು ಅನೇಕ ವೃದ್ಧ ಬ್ರಾಹ್ಮಣರನ್ನು ಕಳಿಸಿದರು, ಅವರೊಂದಿಗೆ ಅಂಬೆಯು ಶಾಲ್ವನ ಬಳಿಗೆ ತಲುಪಿದಳು. ಅವಳು ಹೋಗಿ ಶಾಲ್ವನಲ್ಲಿ ಹೇಳಿದಳು - ‘ಪುರುಷಶ್ರೇಷ್ಠ! ನಾನು ನಿಮ್ಮನ್ನು ಪತಿರೂಪದಿಂದ ವರಿಸಿದ್ದೇನೆ ಮತ್ತು ನೀವು ಇದರ ಕುರಿತು ಒಪ್ಪಿಗೆ ಕೊಟ್ಟಿರುವಿರಿ, ಅದಕ್ಕಾಗಿ ಈಗ ನೀವು ನನ್ನನ್ನು ಸ್ವೀಕರಿಸಿರಿ; ಶಾಲ್ವನು ಮುಗುಳ್ನಕ್ಕು ಹೇಳಿದನು - ಸುಂದರೀ! ನೀನು ಮೊದಲು ಬೇರೆಯವರ ಮನೆಯಲ್ಲಿ ಇದ್ದು ಬಂದಿರುವೆ, ಅದಕ್ಕಾಗಿ ನಾನು ನಿನ್ನೊಂದಿಗೆ ಮದುವೆ ಮಾಡಿಕೊಳ್ಳಲಾರೆ. ಭೀಷ್ಮರು ಕೈ ಹಿಡಿದು ನಿನ್ನನ್ನು ರಥದಲ್ಲಿ ಕುಳ್ಳಿರಿಸಿದ್ದರು. ಅವರು ಯುದ್ಧದಲ್ಲಿ ನಿನ್ನನ್ನು ಗೆದ್ದಿರುವರು. ನೀನು ಆಗಲೇ ಅವರ ವಿರೋಧವನ್ನೂ ಮಾಡಿರಲಿಲ್ಲ. ಅದಕ್ಕಾಗಿ ನನ್ನಂತಹ ಧರ್ಮಾತ್ಮನು ನಿನ್ನನ್ನು ಪತ್ನಿಯಾಗಿರಿಸಿಕೊಳ್ಳಲಾರನು.</p>
<p class="Text">ನಿನಗೆ ಎಲ್ಲಿ ಇಚ್ಛೆ ಇದೆಯೋ ಭೀಷ್ಮರ ಬಳಿಗೆ ಅಥವಾ ಎಲ್ಲಿಗಾದರೂ ಸಂತೋಷವಾಗಿ ಹೋಗಬಲ್ಲೆ. ಈಗ ಹೋಗು! ಇಲ್ಲಿ ಇರುವ ಯಾವ ಅವಶ್ಯಕತೆಯೂ ಇಲ್ಲ’. ಅಂಬೆಯು ಅಳತೊಡಗಿದಳು. ಅವಳು ದೈನ್ಯದಿಂದ ಹೇಳಿದಳು - ‘ರಾಜನೇ! ನೀವು ಹೀಗೆ ಮಾತನಾಡಬಾರದು, ಭೀಷ್ಮರು ನನ್ನನ್ನು ಬಲವಂತವಾಗಿ ಕೊಂಡು ಹೋಗಿದ್ದರು, ಆದರೆ ಅವರ ಕುರಿತು ನನ್ನ ಹೃದಯದಲ್ಲಿ ಎಂದೂ ಅನುರಾಗದ ಸಂಚಾರವಾಗಲಿಲ್ಲ ಮತ್ತು ಅವರೂ ಕೂಡ ನನ್ನನ್ನು ದೂಷಿತ ದೃಷ್ಟಿಯಿಂದ ನೋಡಲಿಲ್ಲ. ನಾನು ನಿಮ್ಮನ್ನೇ ಪ್ರೇಮಿಸುತ್ತಿದ್ದೇನೆ, ನಿರ್ದೋಷಳಾಗಿದ್ದೇನೆ ಮತ್ತು ನಿಮ್ಮಲ್ಲಿ ಶರಣು ಬಂದಿರುವೆನು. ಭೀಷ್ಮರು ನನಗೆ ಇಲ್ಲಿಗೆ ಬರಲು ಆಜ್ಞೆ ಕೊಟ್ಟಿರುವರು. ಅವರು ವಿವಾಹವಾಗುವುದೇ ಇಲ್ಲ, ಅವರು ನನ್ನ ತಂಗಿಯರ ಮದುವೆಯನ್ನು ತಮ್ಮ ಸಹೋದರರೊಂದಿಗೆ ಮಾಡಿದ್ದಾರೆ. ನಾನು ಆಣೆ ಇಟ್ಟು ಹೇಳುತ್ತೇನೆ - ನಿಮ್ಮನ್ನು ಬಿಟ್ಟು ನಾನು ಯಾರೊಂದಿಗೂ ವಿವಾಹವಾಗಲು ಬಯಸುವುದಿಲ್ಲ. ನಾನು ನಿಮ್ಮ ಪ್ರಣಯ ಮತ್ತು ಪ್ರಸಾದದ ಇಚ್ಛುಕಳಾಗಿದ್ದೇನೆ, ನೀವು ನನ್ನನ್ನು ಸ್ವೀಕರಿಸಿರಿ. ಆದರೆ ಶಾಲ್ವನು ಅವಳ ಒಂದು ಮಾತೂ ಕೇಳಲಿಲ್ಲ, ಬದಲಿಗೆ ಶಾಲ್ವನು ಅಂಬೆಗೆ ಇಂತಹ ಮಾತುಗಳನ್ನು ಹೇಳಿದನು, ಅದರಿಂದ ಅವಳ ಮನಸ್ಸಿನಲ್ಲಿ ಎಲ್ಲ ದೋಷವು ಭೀಷ್ಮರದ್ದೇ ಆಗಿದೆ ಎಂದು ನೆಲೆಸಿಹೋಯಿತು. ಅವಳು ಸೇಡು ತೀರಿಸಿಕೊಳ್ಳುವ ಇಚ್ಛೆಯಿಂದ ಋಷಿಗಳ ಆಶ್ರಮಗಳಿಗೆ ಹೋದಳು ಮತ್ತು ಅಲ್ಲಿಗೆ ಹೋಗಿ ಋಷಿಗಳ ಬಳಿಯಲ್ಲಿ ತನ್ನ ನಿಶ್ಚಯವನ್ನು ತಿಳಿಸಿದಳು ಈಗ ನಾನು ಯಾರ ಆಶ್ರಯವನ್ನು ಪಡೆಯುವುದಿಲ್ಲ. ಆಜನ್ಮ ಬ್ರಹ್ಮಚಾರಿಣಿಯಾಗಿದ್ದು ಕಠಿಣವಾದ ತಪಸ್ಸನ್ನು ಆಚರಿಸುವೆನು. ನೀವೆಲ್ಲ ಕೇವಲ ನನಗೆ ಆಶ್ರಮದಲ್ಲಿ ಇರಲು ಅನುಮತಿ ಕೊಡಿರಿ. ಋಷಿಗಳು ತುಂಬಾ ಸಮಜಾಯಿಸಿದರು - ನೀನು ನಿನ್ನ ತಂದೆಯ ಬಳಿಗೆ ಹೋಗು. ಆದರೆ ಅಂಬೆಯು ಹಿಂದಿರುಗಲಿಲ್ಲ, ತನ್ನ ಹಠದಲ್ಲೇ ನೆಲೆನಿಂತಳು.</p>
<p class="Text">ಋಷಿಗಳೊಂದಿಗೆ ಅಂಬೆಯ ಮಾತು ಹೀಗೆ ನಡೆಯುತ್ತಿರುವಂತೆಯೇ ಅಲ್ಲಿಗೆ ಹೋತ್ರವಾಹನ ಋಷಿಗಳು ಬಂದು ತಲುಪಿದರು. ಆತಿಥ್ಯ ಸತ್ಕಾರದ ಬಳಿಕ ಯಾವಾಗ ಅವರಿಗೆ ಅಂಬೆಯ ಪರಿಚಯವಾಯಿತೋ ಆಗ ಅವರು ಅವಳಲ್ಲಿ ತುಂಬಾ ಸಹಾನುಭೂತಿ ಪ್ರಕಟಿಸಿದರು. ಅವರು ಸಂಬಂಧದಲ್ಲಿ ಅಂಬೆಗೆ ತಾತರಾಗಿದ್ದರು. ಅವರು ಅಂಬೆಗೆ ಧೈರ್ಯ ಕೊಟ್ಟರು ಮತ್ತು ಅವಳ ರಕ್ಷಣೆಯ ಹೊಣೆಯನ್ನು ತಾನು ಹೊತ್ತರು. ಅವರು ಅಂಬೆಗೆ ಸಲಹೆ ಕೊಟ್ಟರು - ನೀನು ಭೃಗುವಂಶೀ ಪರಶುರಾಮರಿಗೆ ಶರಣು ಹೋಗು, ನನ್ನ ಹೆಸರು ಹೇಳು ಮತ್ತು ಅವರಲ್ಲಿ ಸಹಾಯತೆಯ ಬಗ್ಗೆ ಪ್ರಾರ್ಥಿಸು. ಅವರು ಅವಶ್ಯವಾಗಿ ನಿನ್ನ ದುಃಖವನ್ನು ದೂರಗೊಳಿಸುವರು; ಹೀಗೆ ಮಾತು ನಡೆಯುತ್ತಿರುವಂತೆ ಅಕಸ್ಮಾತ್ ಪರಶುರಾಮರ ಶಿಷ್ಯ ಅಕೃತವ್ರಣರು ಬಂದು ತಲುಪಿದರು ಮತ್ತು ಕೇಳಿದಾಗ ಅವರು ಹೇಳಿದರು - ಶ್ರೀಪರಶುರಾಮರು ನಾಳೆಯೇ ಇಲ್ಲಿಗೆ ಬರುವವರಿದ್ದಾರೆ. ಅಕೃತವ್ರಣನು ಕೆಲವು ಮಾತುಗಳನ್ನು ಹೇಳಿದನು - ಅದರಿಂದ ಭೀಷ್ಮರದ್ದೇ ದೋಷ ಸಿದ್ಧವಾಯಿತು ಮತ್ತು ಅಂಬೆಯ ಮನಸ್ಸಿನಲ್ಲಿ ಅವರಲ್ಲಿ ಸೇಡು ತೀರಿಸಿಕೊಳ್ಳುವ ಭಾವನೆ ಇನ್ನೂ ದೃಢವಾಯಿತು.</p>
<p class="Text">ಮರುದಿನ ಪ್ರಾತಃಕಾಲವೇ ಮಹಾತ್ಮರಾದ ಪರಶುರಾಮರು ಅಲ್ಲಿಗೆ ದಯಮಾಡಿಸಿದರು. ಎಲ್ಲ ಋಷಿಗಳು ಅವರ ಯಥೋಚಿತ ಸ್ವಾಗತ-ಸತ್ಕಾರಗೈದರು. ಹೋತ್ರ ವಾಹನರು ಅಂಬೆಯ ಕಥೆ ಹೇಳಿದರು ಮತ್ತು ಅಂಬೆಯು ಬಹಳ ಕರುಣಾಸ್ವರದಲ್ಲಿ ಅವರಲ್ಲಿ ಪ್ರಾರ್ಥನೆ ಮಾಡಿದಳು - ‘ನೀವು ಭೀಷ್ಮರನ್ನು ಶಿಕ್ಷಿಸಬೇಕು’ ಎಂದು. ಪರಶುರಾಮರು ಹೇಳಿದರು - ನಾನು ಶಸ್ತ್ರತ್ಯಾಗ ಮಾಡಿರುವೆನು, ಭೀಷ್ಮರು ತುಂಬಾ ಸಜ್ಜನರು ಮತ್ತು ಪೂಜನೀಯರಾಗಿದ್ದಾರೆ, ಅವರು ನನ್ನ ಮಾತನ್ನು ಒಪ್ಪಿಕೊಳ್ಳುವರು; ನೀನು ಹೆದರಬೇಡ. ಆದರೆ ಅಂಬೆಯು ತನ್ನ ಹಠವನ್ನು ಬಿಡದೆ ನೀವು ಭೀಷ್ಮರನ್ನು ಕೊಂದುಬಿಡಿ ಎಂದು ಅಂಗಲಾಚಿದಳು. </p>
<p class="Text">ಅಕೃತವ್ರಣರೂ ಪರಶುರಾಮರಲ್ಲಿ ಒಂದು ವೇಳೆ ಭೀಷ್ಮರು ನಿಮ್ಮ ಮಾತನ್ನು ಕೇಳದಿದ್ದರೆ, ಪರಾಜಯವನ್ನು ಸ್ವೀಕರಿಸದೆ ಭೀಷ್ಮರೊಡನೆ ಯುದ್ಧಮಾಡಿ, ಅವರನ್ನು ಕೊಲ್ಲುವುದೇ ನಿಮ್ಮ ಕರ್ತವ್ಯವಾಗಿದೆ ಎಂದು ಆಗ್ರಹಪಡಿಸಿದರು. ಪರಶುರಾಮರಿಗೂ ಕ್ಷತ್ರಿಯರನ್ನು ಕೊಲ್ಲುವ ತಮ್ಮ ಪ್ರತಿಜ್ಞೆಯು ಸ್ಮರಣೆಯಾಯಿತು. ಹಿಂದಿನ ಸಂಸ್ಕಾರಗಳು ಎಚ್ಚತ್ತುಕೊಂಡವು. ಅವರು ಋಷಿಗಳ ಎದುರಿನಲ್ಲಿಯೇ ಹೇಳಿದರು - ‘ಮೊದಲಿಗೆ ನಾನು ಭೀಷ್ಮರನ್ನು ಒಪ್ಪಿಸುವ ಪ್ರಯತ್ನ ಮಾಡುವೆನು. ಕಾಶಿರಾಜನ ಕನ್ಯೆಯನ್ನು ಜೊತೆಗೆ ಕರೆದುಕೊಂಡು ಅವರ ಬಳಿಗೆ ಹೋಗುವೆನು ಮತ್ತು ಅವರು ಅವಳನ್ನು ಸ್ವೀಕರಿಸುವಂತೆ ಬಾಧ್ಯನನ್ನಾಗಿಸುತ್ತೇನೆ. ಒಂದು ವೇಳೆ ನನ್ನ ಮಾತನ್ನು ಒಪ್ಪದಿದ್ದರೆ ನಾನು ಅವರನ್ನು ಕೊಲ್ಲುವುದರಲ್ಲಿ ಯಾವುದೇ ದಾಕ್ಷಿಣ್ಯವಿಡುವುದಿಲ್ಲ. </p>
<p class="Text">ಪರಶುರಾಮರೊಂದಿಗೆ ಅಂಬೆ, ಹೋತ್ರವಾಹನ ಮತ್ತು ಅನೇಕ ಋಷಿಗಳು ಕುರುಕ್ಷೇತ್ರದ ಪುಣ್ಯಭೂಮಿಗೆ ಆಗಮಿಸಿದರು. ಅಲ್ಲಿ ಎಲ್ಲರೂ ಸರಸ್ವತೀ ತೀರದಲ್ಲಿ ಬೀಡುಬಿಟ್ಟರು. ಹಾಗೂ ಭೀಷ್ಮರಿಗೆ ನಾವು ಬಂದಿದ್ದೇವೆ ಎಂದು ಹೇಳಿ ಕಳಿಸಿದರು. ಭೀಷ್ಮರು ಅದೇ ಸಮಯದಲ್ಲಿ ತನ್ನ ಬ್ರಾಹ್ಮಣ - ಪುರೋಹಿತ ಮೊದಲಾದವರನ್ನು ಜೊತೆಯಲ್ಲಿಟ್ಟುಕೊಂಡು ಅವರ ಸ್ವಾಗತಕ್ಕಾಗಿ ಅವರ ಬಳಿಗೆ ತಲುಪಿದರು. ಪರಶುರಾಮರು ಅವರ ಆತಿಥ್ಯವನ್ನು ಸ್ವೀಕರಿಸಿ, ಕ್ಷೇಮ - ಸಮಾಚಾರ ಕೇಳಿದರು ಮತ್ತು ಭೀಷ್ಮರಲ್ಲಿ ಹೇಳಿದರು - ‘ಭೀಷ್ಮ! ನೀನು ಅಂಬೆಯನ್ನು ತಂದು ದೊಡ್ಡ ಅಪರಾಧ ಮಾಡಿರುವೆ; ಏಕೆಂದರೆ ಇವಳು ಮೊದಲಿನಿಂದಲೇ ಶಾಲ್ವನ ಮೇಲೆ ಆಸಕ್ತಳಾಗಿದ್ದಳು. ಒಂದೋ ಅಕಾಮನಾಗಿದ್ದರೂ ನೀನು ಇವಳನ್ನು ತಂದಿರುವೆ, ಎರಡನೆಯದಾಗಿ ಇವಳನ್ನು ತ್ಯಾಗ ಮಾಡಿದೆ. ಈಗ ಈ ಕನ್ಯೆಯನ್ನು ಸಮಾಜದ ಯಾವ ಧರ್ಮಾತ್ಮ ಪುರುಷನು ಹೇಗೆ ಸ್ವೀಕರಿಸಬಲ್ಲನು? ಇದೆಲ್ಲವು ನಿನ್ನ ಕಾರಣದಿಂದಲೇ ಆಗಿದೆ. ನಾನು ನಿನಗೆ ಆಜ್ಞಾಪಿಸುತ್ತೇನೆ - ನೀನು ಇವಳನ್ನು ಸ್ವೀಕರಿಸಿ ನಿನ್ನ ಧರ್ಮದ ರಕ್ಷಣೆ ಮಾಡು. ಇವಳ ಅಪಮಾನ ಮಾಡಬಾರದು.</p>
<p class="Text">ಪರಶುರಾಮರ ಮಾತಿನಿಂದ - ಭೀಷ್ಮರು ಅಂಬೆಯ ಜೊತೆಗೆ ವಿವಾಹ ಮಾಡಿಕೊಳ್ಳಬೇಕೆಂಬ ಧ್ವನಿ ಹೊರಡುತ್ತಿತ್ತು; ಆದರೆ ಭೀಷ್ಮರ ಮನಸ್ಸಿನಲ್ಲಿ ಇಂತಹ ಕಲ್ಪನೆಯು ಹುಟ್ಟಲು ಸಾಧ್ಯವೇ ಇರಲಿಲ್ಲ. ಅವರು ಹೇಳಿದರು - ‘ಭಗವನ್’! ಈಗ ಇವಳ ವಿವಾಹ ನನ್ನ ತಮ್ಮ ವಿಚಿತ್ರವೀರ್ಯನೊಂದಿಗೆ ಹೇಗಾಗಬಲ್ಲದು? ಇವಳು ಮೊದಲು ಹೇಳಿದ್ದಳು - ನಾನು ಶಾಲ್ವನನ್ನು ಪತಿಯಾಗಿ ವರಿಸಿಕೊಂಡಿದ್ದೇನೆ ಎಂದು. ಅದರಿಂದಲೇ ನಾನು ಇವಳನ್ನು ಶಾಲ್ವನ ಬಳಿಗೆ ಕಳಿಸಿಕೊಟ್ಟೆ. ನಾನು ಧರ್ಮದ ಉಲ್ಲಂಘನೆ ಮಾಡಲಿಲ್ಲ. ಭಯ, ದಯೆ, ಲೋಭ ಅಥವಾ ಕಾಮಕ್ಕೆ ವಶನಾಗಿ ಧರ್ಮವನ್ನು ಬಿಡಬಾರದು, ಇದು ನನ್ನ ನಿಶ್ಚಿತ ವ್ರತವಾಗಿದೆ. ಪರಶುರಾಮರು ಹೇಳಿದರು - ಒಂದು ವೇಳೆ ನನ್ನ ಆಜ್ಞೆಯನ್ನು ಪಾಲಿಸದಿದ್ದರೆ ನಾನು ಈಗಲೇ ನಿನ್ನ ಭೃತ್ಯ, ಮಂತ್ರಿ ಮತ್ತು ಅನುಚರರೊಂದಿಗೆ ನಿನ್ನನ್ನು ಕೊಂದು ಹಾಕುವೆ. ಭೀಷ್ಮರು ತುಂಬಾ ಅನುನಯ ವಿನಯದಿಂದ ಹೇಳಿದರು - ನಾನು ಭಯದಿಂದ ಧರ್ಮವನ್ನು ಬಿಡಲಾರೆ. ನೀವು ನನ್ನ ಗುರುಗಳಾಗಿದ್ದೀರಿ; ಆದರೂ ಧರ್ಮಕ್ಕಾಗಿ ಒಂದು ವೇಳೆ ನಿಮ್ಮೊಡನೆ ಯುದ್ಧ ಮಾಡಬೇಕಾದಲ್ಲಿ ನಾನು ಮಾಡಬಲ್ಲೆನು. ಭೀಷ್ಮರ ಮಾತು ಕೇಳಿ ಪರಶುರಾಮರು ಕೆಂಡಾಮಂಡಲರಾದರು. ಅವರು ಯುದ್ಧದ ಸಮಯವನ್ನು ನಿಶ್ಚಿತಗೊಳಿಸಿದರು ಮತ್ತು ಸರಿಯಾದ ಸಮಯದಲ್ಲಿ ಯುದ್ಧಕ್ಕಾಗಿ ಕರೆದರು. ಭೀಷ್ಮರು ಯುದ್ಧದ ಸಿದ್ಧತೆಗೈದರು. ಅವರು ಯುದ್ಧಕ್ಕಾಗಿ ಉಪಯೋಗವಾಗುವ ಶಸ್ತ್ರಾಸ್ತ್ರಗಳಿಂದ ಸುಸಜ್ಜಿತರಾಗಿ ರಥವನ್ನಡರಿ ಕುರುಕ್ಷೇತ್ರಕ್ಕಾಗಿ ಹೊರಟರು. ಗುರು ಜನರು ಆಶೀರ್ವದಿಸಿದರು, ಬ್ರಾಹ್ಮಣರು ಪುಣ್ಯಾಹವಾಚನಗೈದು ಶುಭವನ್ನು ಹಾರೈಸಿದರು. ಭೀಷ್ಮರು ಕುರುಕ್ಷೇತ್ರಕ್ಕೆ ಬಂದು ತಲುಪಿದರು.</p>
<p class="Text">ಆ ಸಮಯ ಭೀಷ್ಮರ ತಾಯಿ ಗಂಗಾದೇವಿಯು ಪ್ರಕಟಳಾಗಿ ಅವರ ಮುಂದೆ ಬಂದು ಹೇಳಿದಳು - ‘ಮಗು! ನೀನು ಇದೇನು ಮಾಡಲು ಹೊರಟಿರುವೆ? ನಾನು ಈಗಲೇ ಪರಶುರಾಮರಲ್ಲಿಗೆ ಹೋಗುತ್ತೇನೆ, ಅವರಲ್ಲಿ ಪ್ರಾರ್ಥನೆಗೈದು, ಅವರನ್ನು ಒಪ್ಪಿಸುತ್ತೇನೆ. ಪರಶುರಾಮರಲ್ಲಿ ಯುದ್ಧ ಮಾಡಬೇಡ’. ಭೀಷ್ಮರು ತಾಯಿಗೆ ನಮಸ್ಕರಿಸಿ ಎಲ್ಲ ಮಾತನ್ನು ಹೇಳಿದರು ಮತ್ತು ಪರಶುರಾಮರ ಆಜ್ಞೆಯ ಅನೌಚಿತ್ಯವನ್ನು ಕೂಡ ತಿಳಿಸಿದರು. ಗಂಗಾದೇವಿಯು ಪರಶುರಾಮರಲ್ಲಿಗೆ ಹೋದಳು; ಆದರೆ ಪರಶುರಾಮರು ಅವಳ ಮಾತನ್ನು ಕೇಳಲಿಲ್ಲ. ಕೊನೆಗೆ ಯುದ್ಧಕ್ಕಾಗಿ ಇಬ್ಬರೂ ರಣರಂಗದಲ್ಲಿ ಸಿದ್ಧರಾದರು.</p>
<p class="Text">ಭೀಷ್ಮರು ಪರಶುರಾಮರಲ್ಲಿ ಹೇಳಿದರು - ‘ಭಗವನ್! ನಾನು ರಥದಲ್ಲಿದ್ದೇನೆ ಮತ್ತು ನೀವು ಭೂಮಿಯ ಮೇಲಿರುವಿರಿ. ಈ ಪ್ರಕಾರ ಯಾರೊಂದಿಗೂ ಯುದ್ಧ ಮಾಡುವುದು ಉಚಿತವಲ್ಲ. ಒಂದು ವೇಳೆ ನನ್ನೊಡನೆ ಯುದ್ಧ ಮಾಡಲು ಬಯಸುವಿರಾದರೆ ಕವಚವನ್ನು ಧರಿಸಿರಿ ಮತ್ತು ರಥದಲ್ಲಿ ಕುಳಿತುಕೊಳ್ಳಿರಿ’ ಪರಶುರಾಮರು ಹೇಳಿದರು - ‘ಭೀಷ್ಮ! ಪೃಥ್ವಿಯೇ ನನ್ನ  ರಥ, ನಾಲ್ಕು ವೇದಗಳೇ ಕುದುರೆಗಳು, ವಾಯುವೇ ಸಾರಥಿ ಮತ್ತು ಗಾಯತ್ರಿಯೇ ಕವಚವಾಗಿದೆ. ಇವುಗಳಿಂದ ಸುರಕ್ಷಿತವಾಗಿ ನಾನು ನಿನ್ನೊಡನೆ ಹೋರಾಡುವೆನು’. ಇಷ್ಟು ಹೇಳಿ ಪರಶುರಾಮರು ಬಾಣಗಳ ಮಳೆಗರೆದರು. ಆ ಸಮಯದಲ್ಲಿ ಪರಶುರಾಮರು ಇಚ್ಛಾಮಾತ್ರದಿಂದ ಕಲ್ಪಿತ ದಿವ್ಯ ರಥದಲ್ಲಿ ಕುಳಿತುಕೊಂಡಿರುವರು, ಅದಕ್ಕೆ ದಿವ್ಯ ಕುದುರೆಗಳನ್ನು ಕಟ್ಟಿದೆ, ಅವರು ಎಲ್ಲ ಶಸ್ತ್ರಾಸ್ತ್ರಗಳಿಂದ ಸುಸಜ್ಜಿತ ಹಾಗೂ ಕವಚವನ್ನು ಧರಿಸಿರುವಂತೆ ಭೀಷ್ಮರು ನೋಡಿದರು.</p>
<p class="Text">ಭೀಷ್ಮರು ತಮ್ಮ ಧನುರ್ಬಾಣಗಳನ್ನು ಕೆಳಗಿಟ್ಟು, ಬರಿಗಾಲಿನಿಂದ ನಡೆದುಕೊಂಡು ಹೋಗಿ ಅವರ ಚರಣಗಳಲಿ ನಮಸ್ಕರಿಸಿದರು ಮತ್ತು ಹೇಳಿದರು - ‘ಗುರುದೇವಾ! ನಿಮ್ಮೊಡನೆ ಯುದ್ಧ ಮಾಡಲು ನೀವು ಅನುಮತಿ ಕೊಡಿರಿ ಮತ್ತು ಜಯವಾಗುವಂತೆ ಆಶೀರ್ವದಿಸಿರಿ’. ಪರಶುರಾಮರು ಭೀಷ್ಮರನ್ನು ಪ್ರಶಂಸೆಗೈದು, ಅವರ ವ್ಯವಹಾರವನ್ನು ಆದರ್ಶವೆಂದು ಹೇಳಿದರು. ಅವರು ಯುದ್ಧ ಮಾಡುವ ಆಜ್ಞೆಯನ್ನು ಕೊಟ್ಟು ಹೇಳಿದರು - ‘ನಾನು ನಿನ್ನಲ್ಲಿ ಜಯವನ್ನು ಪಡೆಯಲಿಕ್ಕಾಗಿಯೇ ಯುದ್ಧ ಮಾಡುತ್ತಿದ್ದೇನೆ, ಈ ಕಾರಣದಿಂದ ಜಯದ ಆಶೀರ್ವಾದ ಕೊಡಲಾರೆ’. </p>
<p class="Text">ಎರಡೂ ಕಡೆಯಿಂದ ಶಸ್ತ್ರ ಪ್ರಹಾರದ ಸಮಯ ಬಂತು, ಶಂಖಗಳು ಊದಲ್ಪಟ್ಟವು. ಭೀಷ್ಮರು ಹೇಳಿದರು- ‘ಗುರುಗಳೇ! ನೀವು ನನ್ನ ಮೇಲೆ ಅನೇಕ ಬಾಣಗಳನ್ನು ಪ್ರಯೋಗಿಸಿದಿರಿ, ನನ್ನ ಕುದುರೆಗಳು ಸ್ಮೃತಿ ತಪ್ಪುವಂತಾಯಿತು, ಆದರೂ ಕೂಡ ನನ್ನ ಮೇಲೆ ಯಾವುದೇ ಪ್ರಭಾವ ಬಿದ್ದಿಲ್ಲ. ನೀವು ಗುರುವಿನ ಮರ್ಯಾದೆಯನ್ನು ಬಿಟ್ಟರೂ ನಾನು ನಿಮ್ಮನ್ನು ನನ್ನ ಆಚಾರ್ಯರೆಂದೇ ತಿಳಿಯುತ್ತೇನೆ. ನಾನು ಈ ಸಮಯದಲ್ಲಿ ನಿಮ್ಮಲ್ಲಿ ನಿವೇದಿಸಿಕೊಳ್ಳಲು ಬಯಸುತ್ತೇನೆ, ನಾನು ನಿಮ್ಮ ಶರೀರದಲ್ಲಿ ಸ್ಥಿತವಾದ ವೇದ, ಬ್ರಹ್ಮತೇಜ ಮತ್ತು ನೀವು ಗೈದ ತಪಸ್ಸಿನ ಮೇಲೆ ಪ್ರಹಾರ ಮಾಡುವುದಿಲ್ಲ. ಶಸ್ತ್ರ ಧರಿಸಿರುವುದರಿಂದ ಬ್ರಾಹ್ಮಣರು ಕ್ಷತ್ರಿಯ ಭಾವವನ್ನು ಪಡೆಯುತ್ತಾನೆ; ಅದಕ್ಕಾಗಿ ನಾನು ನಿಮ್ಮ ಕ್ಷತ್ರಿಯ ಭಾವದ ಮೇಲೆ ಆಘಾತ ಮಾಡುವೆನು, ಈಗ ನೀವು ನನ್ನ ಧನುಸ್ಸಿನ ಪ್ರಭಾವ ಮತ್ತು ಬಾಹುಗಳ ಬಲವನ್ನು ನೋಡಿರಿ. ನಾನು ನಿಮ್ಮ ಧನುಸ್ಸನ್ನು ತುಂಡರಿಸುವೆನು’. ಇಷ್ಟು ಹೇಳಿ ಭೀಷ್ಮರು ಒಂದು ಬಾಣ ಪ್ರಯೋಗಿಸಿ, ಪರಶುರಾಮರ ಧನುಸ್ಸನ್ನು ಕತ್ತರಿಸಿ ಭೂಮಿಗೆ ಬೀಳಿಸಿದರು. ಈ ಪ್ರಕಾರ ಇಬ್ಬರೂ ಘಾತ-ಪ್ರತಿಘಾತ ಮಾಡತೊಡಗಿದರು. </p>
<p class="Text">ಒಂದೇ ಸವನೆ ಇಪ್ಪತ್ತಮೂರು ದಿನಗಳವರೆಗೆ ಯುದ್ಧವು ನಡೆಯುತ್ತಲೇ ಇತ್ತು. ಇಬ್ಬರೂ ಶೌಚ, ಸ್ನಾನ, ಸಂಧ್ಯಾವಂದನಾದಿ ನಿತ್ಯ ಕರ್ಮಗಳನ್ನು ಪೂರೈಸಿ ಯುದ್ಧದಲ್ಲಿ ತೊಡಗುತ್ತಿದ್ದರು ಮತ್ತು ಎಲ್ಲಿಯವರೆಗೆ ಸಾಯಂ ಸಂಧ್ಯೆಯ ಸಮಯ ಒದಗುವುದಿಲ್ಲವೋ ಅಲ್ಲಿಯವರೆಗೆ ಹೋರಾಡುತ್ತಲೇ ಇದ್ದರು. ಒಂದು ದಿನ ಭೀಷ್ಮರು ರಾತ್ರಿಯಲ್ಲಿ ಅತಿ ಪವಿತ್ರತೆಯಿಂದ ದೇವತೆಗಳ ಪ್ರಾರ್ಥನೆಗೈದು ನಿದ್ದೆ ಹೋದರು. ಒಂದು ವೇಳೆ ನಾನು ಪರಶುರಾಮರನ್ನು ಸೋಲಿಸಬಲ್ಲೆನಾದರೆ ದೇವತೆಗಳು ನನಗೆ ಸ್ವಪ್ನದಲ್ಲಿ ದರ್ಶನ ಕೊಡಲಿ ಎಂದು ಅವರು ಸಂಕಲ್ಪ ಮಾಡಿದ್ದರು. ಅವರು ಬಲಮಗ್ಗುಲಿಗೆ ಮಲಗಿದರು. ರಾತ್ರಿಯಲ್ಲಿ ಎಂಟೂ ವಸುಗಳೂ ಬ್ರಾಹ್ಮಣ ವೇಷದಿಂದ ಭೀಷ್ಮರಿಗೆ ದರ್ಶನ ಕೊಟ್ಟು, ಹೇಳಿದರು - ನಿನಗೆ ಮೊದಲ ಜನ್ಮದಲ್ಲಿ ಪ್ರಸ್ವಾಪ ಅಸ್ತ್ರದ ಜ್ಞಾನವಿತ್ತು, ಅದನ್ನು ಸ್ಮರಿಸಿಕೊಂಡರೆ ಅದು ನಿನ್ನ ಬಳಿಗೆ ಬಂದುಬಿಡುವುದು ಮತ್ತು ಅದರ ಬಲದಿಂದ ನೀನು ಪರಶುರಾಮರನ್ನು ಗೆಲ್ಲಬಲ್ಲೆ. ಅದರ ಪ್ರಯೋಗ ಮಾಡಿದಾಗ ಪರಶುರಾಮರು ಯುದ್ಧಭೂಮಿಯಲ್ಲಿ ಮಲಗಿಬಿಡುವರು ಮತ್ತು ನಿನ್ನ ಗೆಲುವು ಆಗುವುದು. ಸಂಬೋಧನ - ಅಸ್ತ್ರದ ಪ್ರಯೋಗ ಮಾಡಿದಾಗ ಅವರು ಪುನಃ ಎಚ್ಚರಗೊಳ್ಳುವರು. ಈ ಪ್ರಕಾರ ನಿನ್ನ ಗೆಲುವೇ ಆಗುವುದು ಮತ್ತು ಪರಶುರಾಮರ ಮೃತ್ಯುವೂ ಆಗಲಾರದು. </p>
<p class="Text">ಮರುದಿನ ಯುದ್ಧದಲ್ಲಿ ಪರಶುರಾಮರು ಬ್ರಹ್ಮಾಸ್ತ್ರದ ಪ್ರಯೋಗ ಮಾಡಿದರು ಭೀಷ್ಮರೂ ಕೂಡ ಅದನ್ನು ಶಾಂತಗೊಳಿಸಲಿಕ್ಕಾಗಿ ಬ್ರಹ್ಮಾಸ್ತ್ರವನ್ನೇ ಪ್ರಯೋಗ ಮಾಡಿದರು. ನಾಲ್ಕೂ ಕಡೆ ಹಾಹಾಕಾರ ಎದ್ದಿತು, ಕಾಪಾಡಿ-ಕಾಪಾಡಿ ಎಂಬ ಬೊಬ್ಬೆಯಿಂದ ದಿಕ್ಕುಗಳು ಪ್ರತಿಧ್ವನಿಸಿದವು. ಭೀಷ್ಮರು ಪ್ರಸ್ವಾಪ ಅಸ್ತ್ರವನ್ನು ಬಿಡಲು ಯೋಚಿಸಿದರು. ಅದೇ ಸಮಯದಲ್ಲಿ ಆಕಾಶದಿಂದ ದೇವತೆಗಳು ಹೇಳಿದರು-‘ಭೀಷ್ಮ! ನೀನು ಪ್ರಸ್ವಾಪ ಅಸ್ತ್ರದ ಪ್ರಯೋಗ ಮಾಡಬೇಡ; ಭೀಷ್ಮರು ಅತ್ತಕಡೆ ಲಕ್ಷ್ಯ ಕೊಡಲಿಲ್ಲ.</p>
<p class="Text">ಅವರು ಪ್ರಸ್ವಾಪ ಅಸ್ತ್ರದ ಪ್ರಯೋಗ ಮಾಡಲು ಹೊರಟಾಗ ನಾರದರು ಬಂದು ಅವರನ್ನು ತಡೆದುಬಿಟ್ಟರು ಮತ್ತು ಅಷ್ಟವಸುಗಳೂ ನಾರದರ ಮಾತನ್ನು ಅನುಮೋದಿಸಿದರು. ಭೀಷ್ಮರು ಒಪ್ಪಿಕೊಂಡರು. ಆ ಸಮಯ ಪ್ರಸ್ವಾಪ ಅಸ್ತ್ರದ ಪ್ರಯೋಗ ಆಗದೆ ಇರುವುದರಿಂದ ಪರಶುರಾಮರ ಬಾಯಿಂದ ಒಮ್ಮಿಂದೊಮ್ಮೆಗೆ ಹೊರಬಿತ್ತು, ‘ಭೀಷ್ಮನೇ ನೀನು ಗೆದ್ದುಕೊಂಡೆ’.</p>
<p class="Text">ಆ ಸಮಯದಲ್ಲಿ ಪರಶುರಾಮರ ಪಿತಾಮಹರೂ ಯುದ್ಧಭೂಮಿಯಲ್ಲಿ ಪ್ರಕಟರಾಗಿ ಪರಶುರಾಮರನ್ನು ಯುದ್ಧ ಮಾಡಲು ತಡೆದುಬಿಟ್ಟರು ಮತ್ತು ಪಿತೃಗಳ, ದೇವತೆಗಳ ಹಾಗೂ ಋಷಿಗಳ ಮಧ್ಯ ಪ್ರವೇಶದಿಂದ ಯುದ್ಧ ನಿಂತುಹೋಯಿತು. ಭೀಷ್ಮರು ಹೋಗಿ ಪರಶುರಾಮರ ಚರಣಗಳಲ್ಲಿ ವಂದಿಸಿಕೊಂಡರು. ಆ ಸಮಯ ಪರಶುರಾಮರು ಸಂತೋಷವಾಗಿ ನಗುತ್ತ ಹೇಳಿದರು - ‘ವೀರವರ ಭೀಷ್ಮನೇ! ಪೃಥ್ವಿಯಲ್ಲಿ ನಿನಗೆ ಸಮಾನರಾದ ಬಲಶಾಲಿ ಮತ್ತು ಯೋದ್ಧಾ ಬೇರೆ ಯಾವ ಕ್ಷತ್ರಿಯನೂ ಇಲ್ಲ. ಈ ಯುದ್ಧದಲ್ಲಿ ನೀನು ನನ್ನನ್ನು ಸಂತುಷ್ಟಗೊಳಿಸಿದೆ’. ಇದಾದ ನಂತರ ಪರಶುರಾಮರು ಅಂಬೆಗೆ ಹೇಳಿದರು - ರಾಜಕುಮಾರಿ! ನಾನು ನನ್ನ ಶಕ್ತಿಮೀರಿ ನಿನಗಾಗಿ ಯುದ್ಧ ಮಾಡಿದೆ, ಆದರೆ ಭೀಷ್ಮರನ್ನು ನನ್ನಿಂದ ಸೋಲಿಸಲಾಗಲಿಲ್ಲ. ಇದರಿಂದ ಹೆಚ್ಚು ಬಲ ಪೌರುಷ ನನ್ನ ಬಳಿ ಇಲ್ಲ. ಈಗ ನೀನು ಏನು ಹೇಳುವೆಯೋ ಅದನ್ನು ಮಾಡಲು ನಾನು ಸಿದ್ಧನಾಗಿದ್ದೇನೆ. ಅಂಬೆಯು ಹೇಳಿದಳು - ಭಗವನ್! ನೀವು ಹೇಳುವುದು ನಿಜವಾದುದು. ದೊಡ್ಡ-ದೊಡ್ಡ ದೇವತೆಗಳೂ ಕೂಡ ಭೀಷ್ಮರನ್ನು ಗೆಲ್ಲಲಾರರು. ಈಗ ನಾನು ಹೋಗಿ ತಪಸ್ಸನ್ನಾಚರಿಸಿ, ಭೀಷ್ಮರನ್ನು ಕೊಲ್ಲುವಂತಹ ಶಕ್ತಿಯನ್ನು ಪ್ರಾಪ್ತ ಮಾಡಿಕೊಳ್ಳುವೆನು, ಎಂದು ಹೇಳಿ ಅಂಬೆಯು ಹೊರಟುಹೋದಳು. ಭೀಷ್ಮರು ಮತ್ತು ಪರಶುರಾಮರೂ ಕೂಡ ತಮ್ಮ-ತಮ್ಮ ಸ್ಥಾನಗಳಿಗೆ ಮರಳಿ ಹೋದರು. </p>
<p class="Text">ಒಂದು ಕಡೆ ಭೀಷ್ಮರು ವಿಚಿತ್ರವೀರ್ಯನಿಗಾಗಿ ಹೋರಾಡುತ್ತಿದ್ದರೆ, ಮತ್ತೊಂದು ಕಡೆ ವಿಚಿತ್ರವೀರ್ಯನು ವಿಷಯ ಭೋಗಗಳಲ್ಲಿ ಮುಳುಗಿದ್ದನು. ಸಮಸ್ತ ಪೃಥ್ವಿಯ ಸಾಮ್ರಾಜ್ಯ, ಭೀಷ್ಮರಂತಹ ರಕ್ಷಕರು, ತಾರುಣ್ಯದ ವಯಸ್ಸು, ಇಬ್ಬಿಬ್ಬರು ಸುಂದರ ಪತ್ನಿಯರನ್ನು ಪಡೆದುಕೊಂಡು ವಿಚಿತ್ರವೀರ್ಯನು ಜಗತ್ತನ್ನೇ ಮರೆತುಹೋದನು. ತನ್ನ ಜೀವನವನ್ನು ಮತ್ತು ತನ್ನ ಜೀವನದ ಪರಮ ಲಕ್ಷ್ಯ ಭಗವಂತನನ್ನು ಮರೆತನು. ಸಾಮಗ್ರಿಗಳ ಕೊರತೆ ಇರಲಿಲ್ಲ, ಬಯಸಿದಾಗಲೇ ಸ್ವರ್ಗದ ಯಾವುದೇ ವಸ್ತು ಬರಬಲ್ಲದು. ಇಷ್ಟು ವಿಷಯಗಳಲ್ಲಿ ಬಿದ್ದು ಯಾರಿಗೆ ಭಗವಂತನ ಸ್ಮರಣೆ ಮಾಡುವ ಅವಶ್ಯಕತೆ ಉಳಿಯುತ್ತದೆ? ಆದರೆ ಅವರು ಬೇಕಾದರೆ ಮರೆಯಲಿ, ಮೃತ್ಯು ಅವರನ್ನು ಹೇಗೆ ಮರೆಯುತ್ತದೆ. ಅದಾದರೋ ಅವನ ಹೆಡೆ ತಲೆಯ ಮೇಲೆ ಸುತ್ತುತ್ತಿತ್ತು. ಒಂದು ದಿನ ಮೃತ್ಯುವು ತನ್ನ ದೂತರನ್ನು ಕಳಿಸಿಕೊಟ್ಟಿತು. ರಾಜಾ ವಿಚಿತ್ರವೀರ್ಯನಿಗೆ ಕ್ಷಯರೋಗ ಉಂಟಾಯಿತು. ಯಾವ ಭೋಗದ ಬೆನ್ನು ಹತ್ತಿ ಅವನು ಪರಮಾರ್ಥವನ್ನು ಉಪೇಕ್ಷಿಸಿದನೋ, ಧರ್ಮ ಮತ್ತು ಅರ್ಥವನ್ನು ಮರೆತುಬಿಟ್ಟನೋ ಆ ಭೋಗದ ಫಲಸ್ವರೂಪೀ ಈ ಕ್ಷಯರೋಗವು ಅವನಿಗೆ ಪ್ರಾಪ್ತವಾಯಿತು. ಜಗತ್ತಿನ ಸ್ವರೂಪವೇ ಹೀಗಿದೆ. ಯಾವ ವಸ್ತುವಿನಿಂದ ಮೊದಲು ಸುಖ ಸಿಕ್ಕಿದಂತೆ ಕಂಡು ಬರುತ್ತದೋ ಅದರಿಂದಲೇ ಅನಂತರ ದುಃಖವಾಗುತ್ತದೆ. ಏಕೆಂದರೆ ಪ್ರಪಂಚವು ಅನಿತ್ಯ ಹಾಗೂ ದುಃಖಮಯವಾಗಿದೆ. ಇದರ ಯಾವುದೇ ವಸ್ತುವನ್ನು ತನ್ನದಾಗಿಸಿಕೊಳ್ಳಿ, ಒಂದು ಕ್ಷಣ ಸುಖ ಅವಶ್ಯವಾಗಿ ಕಂಡು ಬಂದೀತು. ಅದು ಕೂಡ ತೋರಿಕೆಯ ಹೆಸರಿಗಷ್ಟೇ. ಹಿಂದುಗಡೆ ದುಃಖವೇ ದುಃಖವಿದೆ. ಇದಕ್ಕೆ ವಿಪರೀತವಾಗಿ ಒಂದು ವೇಳೆ ಪರಮಾತ್ಮನ ಆಶ್ರಯ ಪಡೆದುಕೊಂಡರೆ ಮೊದಲಿಗೆ ಸ್ವಲ್ಪ ದುಃಖವಾದಂತೆ ಕಂಡು ಬಂದರೂ ಕೂಡ ವಾಸ್ತವವಾಗಿ ಸುಖವೇ-ಸುಖವಿದೆ. ಆದರೆ ಜೀವಿಯು ಅಲ್ಪವಾಗಿ ಕಾಣಬರುವ ಸುಖಕ್ಕಾಗಿ ಅನಂತ, ನಿರವಕ ಸುಖದ ಪರಿತ್ಯಾಗ ಮಾಡಿಬಿಡುತ್ತಾನೆ, ಇಂತಹ ಅಜ್ಞಾನಿಯಾಗಿದ್ದಾನೆ, ಮೋಹದಲ್ಲಿ ಮೋಸ ಹೋಗಿದ್ದಾನೆ. ವಿಚಿತ್ರವೀರ್ಯನ ಸ್ಥಿತಿಯೂ ಇದೇ ಆಯಿತು. ಅವನು ನಡೆದಾಡಲೂ ಅಶಕ್ತನಾದನು, ದಿನದಿಂದ ದಿನಕ್ಕೆ ಅವನ ಕ್ಷೀಣತೆ ಹೆಚ್ಚುತ್ತಾ ಹೋಯಿತು.</p>
<p class="Text">ಇವನ ರೋಗ ಗುಣವಾಗಲು ತುಂಬಾ ಪ್ರಯತ್ನ ಮಾಡಲಾಯಿತು. ದೇಶ-ವಿದೇಶಗಳಿಂದ ದೊಡ್ಡ-ದೊಡ್ಡ ವೈದ್ಯರನ್ನು ಕರೆಸಲಾಯಿತು. ತುಂಬಾ ಧನ ಖರ್ಚುಮಾಡಿ ಬಹುಮೂಲ್ಯ ಔಷಗಳನ್ನು ತರಿಸಲಾಯಿತು. ಭೀಷ್ಮರೂ ಕೂಡ ವಿಚಿತ್ರ ವೀರ್ಯನ ಆರೋಗ್ಯದ ಬಗ್ಗೆ ತುಂಬಾ ಪ್ರಯತ್ನ ಮಾಡಿದರು. ಆದರೆ ಮೃತ್ಯುವಿನ ದರಬಾರಿನಲ್ಲಿ ಯಾರ ವಕಾಲತ್ತೂ ನಡೆಯಲಿಲ್ಲ. ಒಂದು ದಿನ ರಾಜಾ ವಿಚಿತ್ರವೀರ್ಯನು ಈ ಜಗತ್ತನ್ನು ಬಿಟ್ಟು ನಡೆದೇ ಬಿಟ್ಟನು. ಅವನ ರಾಜ್ಯ ಇಲ್ಲೇ ಉಳಿಯಿತು, ಪತ್ನಿಯರೂ ಜೊತೆಗೆ ಹೋಗಲಿಲ್ಲ. ಶರೀರವು ಪಂಚಭೂತಗಳಲ್ಲಿ ಸೇರಿಹೋಯಿತು, ಕೇವಲ ಅವನ ಪಾಪ-ಪುಣ್ಯ ಕರ್ಮಗಳು ಅವನ ಜೊತೆಗೆ ಹೋದುವು. ಯಾವ ಜೀವನದಿಂದ ಅವನಿಗೆ ಭಗವಂತನೇ ಸಿಗುತ್ತಿದ್ದನೋ ಅದನ್ನು ಈ ಪ್ರಕಾರ ಅವನು ವಿಷಯ-ವಿಲಾಸದಲ್ಲಿ ಕಳೆದುಕೊಂಡನು.</p>
<p class="Text para-style-override-3">ಸತ್ಯವತಿಯ ತಂದೆ ದಾಶರಾಜನು ಶಾಂತನುವಿನ ಬಳಿಯಲ್ಲಿ ಯಾರ ವಂಶದ ಸಾಮ್ರಾಜ್ಯಕ್ಕಾಗಿ ದೊಡ್ಡ-ದೊಡ್ಡ ಯೋಜನೆ ಕಟ್ಟಿಕೊಂಡಿದ್ದನೋ, ದೊಡ್ಡ-ದೊಡ್ಡ ತೊಡಕುಗಳನ್ನು ಇರಿಸಿದ್ದನೋ, ನಾನು ರಾಜ್ಯವನ್ನು ಪಡೆಯಲಾರೆ ಬ್ರಹ್ಮಚಾರಿಯಾಗಿ ಉಳಿಯುವೆನು ಎಂದು ಭೀಷ್ಮರಿಂದ ಪ್ರತಿಜ್ಞೆ ಮಾಡಿಸಿದ್ದನೋ, ಅದೇ ಸತ್ಯವತಿಯ ವಂಶ ಮುಳುಗತೊಡಗಿತು. ಸತ್ಯವತಿಯು ಶೋಕಗ್ರಸ್ತಳಾದಳು. ಭರತ ವಂಶವು ಈ ಪ್ರಕಾರ ಲೋಪವಾಗುವುದನ್ನು ನೋಡಿ ಭೀಷ್ಮರಿಗೆ ದೊಡ್ಡ ಚಿಂತೆಯಾಯಿತು. ಅವರು ವಿಧಿ-ವಿಧಾನಗಳಿಂದ ವಿಚಿತ್ರವೀರ್ಯನ ಅಂತ್ಯೇಷ್ಟಿಯನ್ನು ನೆರವೇರಿಸಿ, ಭಗವಂತನ ಮೇಲೆ ವಿಶ್ವಾಸವಿಟ್ಟು ನಿಶ್ಚಿಂತರಾದರು. ಭಗವಂತನ ರಾಜ್ಯದಲ್ಲಿ ಅವನ ಇಚ್ಛೆಯ ವಿರುದ್ಧ ಯಾವುದೇ ಘಟನೆಯು ಘಟಿಸಲಾರದು ಮತ್ತು ಯಾವ ಘಟನೆ ಅವನ ಇಚ್ಛೆಯಿಂದ ಘಟಿಸುತ್ತದೋ ಅದು ಸರ್ವಥಾ ಮಂಗಲಮಯವಾಗಿರುತ್ತದೆ ಎಂಬುದು ಅವರು ನಂಬಿದ್ದರು. ಅವರು ನಿಶ್ಚಿಂತರಾಗಿ ಭಗವಂತನ ಭಜನೆಯಲ್ಲಿ ತೊಡಗಿದರು. <span></span></p>


<p class="Page-Break"> </p>
<p class="Chapter-Heading" id="toc_marker-6">4. ಕೌರವ - ಪಾಂಡವರ ಜನ್ಮ ಹಾಗೂ ವಿದ್ಯಾಧ್ಯಯನ</p>
<p class="Text">ಧರ್ಮದ ಸಂಬಂಧದಲ್ಲಿ ದೊಡ್ಡ-ದೊಡ್ಡ ವ್ಯಾಖ್ಯಾನಗಳು ಕೊಡಬಹುದು, ಸತ್ಯದ ಸಂಬಂಧದಲ್ಲಿ ಉದ್ದ-ಅಗಲ ಜಂಬ ಕೊಚ್ಚಿಕೊಳ್ಳಬಹುದು; ಆದರೆ ಯಾವಾಗ ಧರ್ಮದ ಅನುಸಾರ ನಡೆಯುವ ಪ್ರಶ್ನೆ ಬರುತ್ತದೋ, ಸತ್ಯದಲ್ಲಿ ಸ್ಥಿರನಾಗುವ ಕಠಿಣ ಅವಕಾಶ ಮುಂದೆ ಬಂದು ನಿಲ್ಲುತ್ತದೋ, ಆಗ ದೊಡ್ಡ-ದೊಡ್ಡ ವ್ಯಾಖ್ಯಾನ ಮಾಡುವವರು ಸುಮ್ಮನಾಗುತ್ತಾರೆ. ನಾನು ಅವರನ್ನು ಧರ್ಮಾತ್ಮಾ ಅಥವಾ ಸತ್ಯಪ್ರೇಮೀ ಎಂದು ಹೇಳಲಾರೆ. ಅವರ ಅಂತಃಕರಣವು ಅವರ ವಶದಲ್ಲಿ ಇಲ್ಲ, ಸ್ವತಃ ಅವರ ಹೃದಯದಲ್ಲಿ ಧರ್ಮ ಮತ್ತು ಸತ್ಯದ ಕುರಿತು ನಿಜವಾದ ಆಸಕ್ತಿ ಇರುವುದಿಲ್ಲ. ಅವರು ಧರ್ಮ ಮತ್ತು ಸತ್ಯದ ಸಂಬಂಧದಲ್ಲಿ ಏನೆಲ್ಲ ಹೇಳುತ್ತಾರೋ; ಅದು ಮಾನ-ಸಮ್ಮಾನ ಪಡೆಯಲಿಕ್ಕಾಗಿ ಹೇಳುತ್ತಾರೆ ಅಥವಾ ಡಂಭಾಚಾರಕ್ಕಾಗಿ ಇರುತ್ತದೆ. ಇಂತಹ ಧರ್ಮಧ್ವಜೀ, ಕಪಟೀ, ಸತ್ಯವಾದಿಗಳು ಸರಿಯಾದ ಅವಕಾಶದಲ್ಲಿ ಧರ್ಮದಿಂದ ಚ್ಯುತರಾಗುತ್ತಾರೆ, ಸತ್ಯದಿಂದ ವಿಮುಖರಾಗುತ್ತಾರೆ. ಮೇಲಿಂದ ಮೇಲೆ ಧರ್ಮಾತ್ಮನಾಗಿರುವ ಅಭಿನಯ ಬೇಕಾದರೆ ಎಷ್ಟು ಜನರು ಮಾಡಿಕೊಳ್ಳಲಿ, ಜೀವನದಲ್ಲಿ ಅಂತಹ ಒಂದು ಅವಕಾಶ ಬರುತ್ತದೆ, ಯಾವಾಗ ಧಾರ್ಮಿಕತೆ ಮತ್ತು ಸತ್ಯಸಂಧತೆಯ ಪರೀಕ್ಷೆ ನಡೆಯುತ್ತದೋ, ಆ ಸಮಯದಲ್ಲಿ ಧರ್ಮದಲ್ಲಿ ದೃಢನಾಗಿದ್ದರೆ, ಸತ್ಯದ ಮೇಲೆ ಅವಿಚಲ ಭಾವದಿಂದ ಪ್ರತಿಷ್ಠಿತನಾಗಿದ್ದರೆ, ವಾಸ್ತವವಾಗಿ ಅವನೇ ಧರ್ಮಾತ್ಮಾ ಮತ್ತು ಸತ್ಯವಾದಿಯಾಗಿದ್ದಾನೆ. </p>
<p class="Text">ತನ್ನ ತಂದೆ ಶಾಂತನುವಿನ ಪ್ರಸನ್ನತೆಗಾಗಿ ಭೀಷ್ಮರು-ನಾನು ರಾಜ್ಯವನ್ನು ಪಡೆಯುವುದಿಲ್ಲ, ವಿವಾಹ ಮಾಡಿಕೊಳ್ಳುವುದಿಲ್ಲ ಎಂಬ ಪ್ರತಿಜ್ಞೆಯನ್ನು ಮಾಡಿದ್ದರು; ಆದರೆ ಆ ಮಾತಿನ ಪರೀಕ್ಷೆಯ ನಿಜವಾದ ಅವಕಾಶ ಬಂದಿರಲಿಲ್ಲ. ಅವರ ತಂದೆಯವರಿದ್ದರು, ತಾಯಿಯಿದ್ದಳು, ಅವರು ರಾಜ್ಯವಾಳುತ್ತಿದ್ದರು. ಅದಕ್ಕಾಗಿ ಇವರ ಮುಂದೆ ಯಾವ ಪ್ರಶ್ನೆಯೂ ಇರಲಿಲ್ಲ. ಯಾವಾಗ ತಂದೆ ತೀರಿದನೋ ಆಗ ತಮ್ಮ ರಾಜನಾದನು. ತಮ್ಮ ಸತ್ತು ಹೋದಾಗ ಮತ್ತೊಬ್ಬ ತಮ್ಮ ರಾಜನಾದನು. ಆ ಸಮಯದವರೆಗೆ ಇವರ ಮುಂದೆ ಯಾವುದೇ ಪ್ರಶ್ನೆ ಇರಲಿಲ್ಲ. ವಿಚಿತ್ರವೀರ್ಯನ ಮೃತ್ಯುವಿನ ಬಳಿಕ ಭರತವಂಶದಲ್ಲಿ ಒಬ್ಬಂಟಿಗರಾದ ಭೀಷ್ಮರು ಉಳಿದಿದ್ದರು. ಸಾಮ್ರಾಜ್ಯದ ಲೋಭ ದೃಷ್ಟಿಯಿಂದ ಅಲ್ಲ-ಒಂದು ವೇಳೆ ಕರ್ತವ್ಯದ ದೃಷ್ಟಿಯಿಂದ ನೋಡಿದರೂ ಕೂಡ ಸಮಸ್ತ ಪ್ರಜೆಯ ಪಾಲನೆ ಇವರ ತಲೆಯ ಮೇಲೆ ಬಂದು ಬಿದ್ದಿತ್ತು. ಭೋಗ ವಿಲಾಸಕ್ಕಾಗಿ ಇವರಿಗೆ ಸಂತಾನ ಉತ್ಪಾದನೆಯು ಅವಶ್ಯಕವಾಗಿತ್ತು ಎಂಬ ಮಾತಲ್ಲ, ವಂಶಪರಂಪರೆಯ ರಕ್ಷಣೆಗಾಗಿ ವಿವಾಹವಾಗುವುದು ಅನಿವಾರ್ಯವಾಗಿ ಹೋಗಿತ್ತು. ಇಂತಹ ಸ್ಥಿತಿಯಲ್ಲಿ ಒಂದು ವೇಳೆ ಅವರು ರಾಜರಾಗಿ ಮಕ್ಕಳನ್ನು ಪಡೆದಿದ್ದರೆ ಜಗತ್ತಿನಲ್ಲಿ ಅವರಿಗೆ ಯಾರೂ ದೋಷಿ ಎಂದು ಹೇಳುತ್ತಿರಲಿಲ್ಲ, ಆದರೆ ಭೀಷ್ಮರು ಸತ್ಯ ನಿಷ್ಠರಾಗಿದ್ದರು, ನಿಜವಾದ ಧರ್ಮಾತ್ಮರಾಗಿದ್ದರು. ಅವರ ಮನಸ್ಸಿನಲ್ಲಿ - ನಾನು ರಾಜ್ಯವಾಳಬೇಕು ಅಥವಾ ಸಂತಾನ ಉತ್ಪಾದಿಸಬೇಕು ಎಂಬ ಕಲ್ಪನೆಯೂ ಸುಳಿಯಲಿಲ್ಲ. </p>
<p class="Text">ಭೀಷ್ಮರ ಮುಂದೆ ಇನ್ನೊಂದು ಕಠಿಣ ಸಮಸ್ಯೆ ಬಂತು. ಯಾವ ತಾಯಿಗಾಗಿ ಅವರು ಪ್ರತಿಜ್ಞೆ ಮಾಡಿದ್ದರೋ, ಯಾರ ಆಜ್ಞೆಯಂತೆ ತನಗಾಗಿ ಅವಶ್ಯಕತೆ ಇಲ್ಲದಿದ್ದರೂ ಕೂಡ ಕಾಶಿರಾಜನ ಕನ್ಯೆಯರನ್ನು ಕರೆತಂದಿದ್ದರೋ, ಯಾರ ಇಚ್ಛೆಯನ್ನು ಪೂರ್ಣ ಗೊಳಿಸುವುದರಲ್ಲಿ ಸಂಕೋಚವಾಗುತ್ತಿರಲಿಲ್ಲವೋ ಆ ತಾಯಿ ಸತ್ಯವತಿಯು ಅವರ ಬಳಿಗೆ ಬಂದು ಹೇಳಿದಳು - ಮಗು! ‘ ನೀನು ಪುತ್ರರನ್ನು ಉತ್ಪಾದಿಸು’. ಸತ್ಯವತಿಯು ಭೀಷ್ಮರನ್ನು ಸಮಜಾಯಿಸುತ್ತ ಹೇಳಿದಳು - ಮಗು! ನೀನು ಧರ್ಮಜ್ಞನಾಗಿರುವೆ, ನಿನ್ನ ವಂಶ ಮತ್ತು ಧರ್ಮದ ರಕ್ಷಣೆಯು ನಿನಗೆ ಅವಶ್ಯಕವಾಗಿದೆ. ಅನೇಕ ದಿನಗಳಿಂದ ಯಾವ ಸಿಂಹಾಸನದ ಮೇಲೆ ದೊಡ್ಡ-ದೊಡ್ಡ ವೀರ ಸಾಮ್ರಾಟರು ಕುಳಿತುಕೊಳ್ಳುತ್ತ ಬಂದಿರುವರೋ, ಅದು ಈಗ ಬರಿದಾಗ ಬೇಕೆ? ಬ್ರಹ್ಮನಿಂದ ಹಿಡಿದು ಇಂದಿನವರೆಗೆ ಯಾವ ವಂಶದ ದೀಪವು ಉರಿಯುತ್ತ ಬಂದಿರುವುದೋ ಅದು ನಂದಿ ಹೋಗಬೇಕೆ? ನೀನು ಅಂಗಿರಾ ಮತ್ತು ಶುಕ್ರಾಚಾರ್ಯರಂತೆ ವಿಪತ್ತಿನ ಸಮಯದಲ್ಲಿ ಧರ್ಮದ ಕುರಿತು ವಿಚಾರ ಮಾಡಬಲ್ಲೆ. ನಾನು ನಿನ್ನ ಗಂಭೀರತೆಯ ಕುರಿತು ಪರಿಚಿತಳಾಗಿದ್ದೇನೆ. ಈಗ ಧರ್ಮ ಮತ್ತು ವಂಶದ ಲೋಪವಾಗದಂತೆ ಏನಾದರು ಮಾಡು. ತಾಯಿಯ ಆಜ್ಞೆಯನ್ನು ಕೇಳಿಯೂ ಕೂಡ ಭೀಷ್ಮರ ಮನಸ್ಸಿನಲ್ಲಿ ಸ್ವಲ್ಪವೂ ದ್ವಂದ್ವ ಉಂಟಾಗಲಿಲ್ಲ. ಅವರು ಹೇಳಿದರು - ಅಮ್ಮಾ! ನಿಮ್ಮ ಹೇಳಿಕೆಯು ಅಕ್ಷರಶಃ ಉಚಿತವಾಗಿದೆ, ಆದರೆ ನಾನು ನನ್ನ ಪ್ರತಿಜ್ಞೆಯಿಂದ ಬಂತನಾಗಿದ್ದೇನೆ. ಅಮ್ಮಾ! ನಿಮ್ಮ ಕನ್ಯಾದಾನದ ಸಮಯ ನಿಮಗಾಗಿಯೇ ನಾನು ಯಾವ ಪ್ರತಿಜ್ಞೆ ಮಾಡಿರುವೆನೋ ಅದನ್ನು ನಾನು ಖಂಡಿತವಾಗಿ ಬಿಡುವುದಿಲ್ಲ.</p>
<p class="Text">ಭೀಷ್ಮರು ಮುಂದುವರಿದು ಹೇಳಿದರು - ನಾನು ತ್ರೈಲೋಕ್ಯದ ರಾಜ್ಯವನ್ನು ಬಿಡಬಲ್ಲೆ, ದೇವತೆಗಳ ರಾಜ್ಯವನ್ನು ಬಿಡಬಲ್ಲೆ ಮತ್ತು ಇದರಿಂದಲೂ ಕೂಡ ಹೆಚ್ಚಾಗಿ ಏನಾದರೂ ದೊರಕಿದರೂ ಪರಿತ್ಯಾಗ ಮಾಡಬಲ್ಲೆ; ಆದರೆ ನಾನು ಯಾವುದೇ ಪ್ರಕಾರದಿಂದ ಸತ್ಯದ ಪರಿತ್ಯಾಗ ಮಾಡಲಾರೆನು. ಪೃಥ್ವಿಯು ಗಂಧವನ್ನು ಬಿಡಬಹುದು, ಜಲವೂ ರಸವನ್ನು ಬಿಡಬಹುದು, ತೇಜವು ರೂಪವನ್ನು ಬಿಡಬಹುದು, ವಾಯುವು ಸ್ಪರ್ಶವನ್ನು ಬಿಡಬಹುದು, ಸೂರ್ಯನು ಪ್ರಕಾಶವನ್ನು ಬಿಡಬಹುದು, ಧೂಮಕೇತುವು ಉಷ್ಣತೆಯನ್ನು ಬಿಡಬಹುದು, ಆಕಾಶವು ಶಬ್ದವನ್ನು ಬಿಡಬಹುದು, ಹಾಗೂ ಚಂದ್ರನು ಶೀತಲತೆಯನ್ನು ಬಿಡಬಹುದು, ಇಂದ್ರನು ತನ್ನ ಪರಾಕ್ರಮವನ್ನು ಬಿಡಬಹುದು, ಯಮಧರ್ಮನು ಧರ್ಮವನ್ನು ಬಿಡಬಹುದು, ಆದರೆ ನಾನು ಎಂದಿಗೂ ಸತ್ಯವನ್ನು ಬಿಡುವ ಮತ್ತು ನಾನು ಗೈದ ಪ್ರತಿಜ್ಞೆಯನ್ನು ಮುರಿಯುವ ಸಂಕಲ್ಪವನ್ನೂ ಮಾಡಲಾರೆನು.<span class="char-style-override-3">*</span></p>
<p class="FootnoteShlok">*ಪರಿತ್ಯಜೇಯಂ ತ್ರೈಲೋಕ್ಯಂ ರಾಜ್ಯಂ ದೇವೇಷು ವಾ ಪುನಃ ।</p>
<p class="FootnoteShlok">ಯದ್ವಾಪ್ಯಕಮೇತಾಭ್ಯಾಂ ನ ತು ಸತ್ಯಂ ಕಥಂಚನ ॥</p>
<p class="FootnoteShlok">ತ್ಯಜೇಚ್ಚ ಪೃಥಿವೀ ಗಂಧಮಾಪಶ್ಚ ರಸಮಾತ್ಮನಃ ।</p>
<p class="FootnoteShlok">ಜ್ಯೋತಿಸ್ತಥಾ ತ್ಯಜೇದ್ರೂಪಂ ವಾಯುಃ ಸ್ಪರ್ಶಗುಣಂ ತ್ಯಜೇತ್ ॥ </p>
<p class="FootnoteShlok">ಪ್ರಭಾಂ ಸಮುತ್ಸೃಜೇದರ್ಕೋ ಧೂಮಕೇತುಸ್ತಥೋಷ್ಮತಾಮ್ ।</p>
<p class="FootnoteShlok">ತ್ಯಜೇಚ್ಛಬ್ದಂ ತಥಾಕಾಶಂ ಸೋಮಃ ಶೀತಾಂಶುತಾಂ ತ್ಯಜೇತ್ ॥ </p>
<p class="FootnoteShlok">ವಿಕ್ರಮಂ ವೃತ್ರಹಾ ಜಹ್ಯಾದ್ಧರ್ಮಂ ಜಹ್ಯಾಚ್ಚ ಧರ್ಮರಾಟ್ ।</p>
<p class="FootnoteShlok">ನ ತ್ವಹಂ ಸತ್ಯಮುತ್ಸ್ರಷ್ಟುಂ ವ್ಯವಸ್ಯೇಯಂ ಕಥಂಚನ ॥</p>
<p class="Text">ತನ್ನ ಧರ್ಮಜ್ಞ ಮತ್ತು ಸತ್ಯವಾದೀ ಪುತ್ರನ ಈ ವಚನಗಳನ್ನು ಕೇಳಿ ಸತ್ಯವತಿಯು    ಹೇಳಿದಳು - ‘ಮಗು! ನಾನು ನಿನ್ನ ಸತ್ಯನಿಷ್ಠೆಯನ್ನು ತಿಳಿದಿದ್ದೇನೆ. ನೀನು ಬಯಸಿದರೆ ನಿನ್ನ ತಪೋ ಬಲದಿಂದ ಮತ್ತು ಪ್ರಭಾವದಿಂದ ಮೂರು ಲೋಕಗಳನ್ನು ಮತ್ತು ಅದರೊಳಗಿನ ಪದಾರ್ಥಗಳನ್ನು ಸೃಷ್ಟಿ ಮಾಡಬಲ್ಲೆ. ನೀನು ನನಗಾಗಿಯೇ ಪ್ರತಿಜ್ಞೆಯನ್ನು ಮಾಡಿದುದೂ ನನಗೆ ಗೊತ್ತಿದೆ, ಆದರೆ ಈಗ ಈ ಕುಲವು ಲೋಪವಾಗದಂತೆ ನೀನು ಏನಾದರು ಮಾಡಲೇಬೇಕು’. ಭೀಷ್ಮರು ಹೇಳಿದರು - ‘ಅಮ್ಮಾ! ನೀವು ಧರ್ಮವನ್ನು ನೋಡಿರಿ, ಕುಲದ ಮೋಹದಲ್ಲಿ ಬಿದ್ದು ನನ್ನನ್ನು ಅಧರ್ಮದ ಮಾರ್ಗದಲ್ಲಿ ನಡೆಸಬೇಡಿರಿ. ಸತ್ಯವು ಎಲ್ಲ ಧರ್ಮಗಳಿಂದ ದೊಡ್ಡದಾಗಿದೆ, ಇಷ್ಟು ಉತ್ತಮ ವಂಶದಲ್ಲಿ ಜನಿಸಿ ನಾನು ಸತ್ಯವನ್ನು ಹೇಗೆ ಬಿಡಲೀ’ ಇಷ್ಟು ಹೇಳಿ ಭೀಷ್ಮರು ಸತ್ಯವತಿಯನ್ನು ಸಮಜಾಯಿಸಿದರು. ನೀವು ಯಾರಾದರೂ ಧರ್ಮಾತ್ಮಾ ತಪಸ್ವೀ ಬ್ರಾಹ್ಮಣರಿಗೆ ಶರಣಾಗಿರಿ. ಅವರ ಕೃಪಾ ಪ್ರಸಾದದಿಂದ ವಂಶದ ರಕ್ಷಣೆ ಆಗುವುದು. </p>
<p class="Text">ಭೀಷ್ಮರ ಮಾತನ್ನು ಕೇಳಿ ಸತ್ಯವತಿಯು ಸ್ವಲ್ಪ ವಿಚಾರದಲ್ಲಿ ಮುಳುಗಿದಳು. ಕೊನೇಗೆ ಲಜ್ಜಾ ಭಾವದಿಂದ ತಲೆಯನ್ನು ತಗ್ಗಿಸಿ ಮೆಲ್ಲನೆ ಹೇಳಿದಳು - ‘ಮಗೂ ಭೀಷ್ಮ! ನಿನ್ನಲ್ಲಿ ಯಾವುದೇ ಮಾತು ಮರೆಯಾಗಿಲ್ಲ. ಅದಕ್ಕಾಗಿ ನಾನು ಹೇಳುತ್ತಿದ್ದೇನೆ. ನಾನು ದಾಶರಾಜನ ಕನ್ಯೆಯಾಗಿದ್ದೇನೆ, ನಾನು ಉಪರಿಚರ ವಸುವಿನ ಪುತ್ರಿಯಾಗಿದ್ದೇನೆ. ಮೀನಿನ ಹೊಟ್ಟೆಯಿಂದ ನನ್ನ ಜನ್ಮವಾಯಿತು, ಹಾಗೂ ನನ್ನ ತಂದೆಯು ನನ್ನನ್ನು ದಾಶರಾಜನಿಗೆ ಕೊಟ್ಟನು. ಅವರು ದೊಡ್ಡ ಧರ್ಮಾತ್ಮರಾಗಿದ್ದರು. ಅವರು ಯಮುನಾನದಿಯಲ್ಲಿ ಒಂದು ದೋಣಿ ಇರಿಸಿದ್ದರು, ನಾನು ಅದೇ ದೋಣಿಯಲ್ಲಿ ಇರುತ್ತಿದ್ದೆ. ಯಾರಾದರು ಯಾತ್ರಿಕರು ಬಂದರೆ ಅವರನ್ನು ಹಣ-ಕಾಸು ಪಡೆಯದೆ ನದಿ ದಾಟಿಸುತ್ತಿದ್ದೆ. ಹೀಗೆ ಈ ಕೆಲಸ ಮಾಡುತ್ತ-ಮಾಡುತ್ತಾ ನಾನು ತರುಣಿಯಾದೆ. ಒಂದು ದಿನ ಮಹರ್ಷಿ ಪರಾಶರರು ಅದೇ ದಾರಿಯಾಗಿ ಬಂದರು, ಅವರ ಕೃಪಾ ದೃಷ್ಟಿಯು ನನ್ನ ಮೇಲೆ ಬಿತ್ತು. ಮಗು! ಮಹರ್ಷಿ ಪರಾಶರರ ಮನಸ್ಸಿನಲ್ಲಿ ಯಾವುದೇ ದೂಷಿತ ಭಾವ ಉಂಟಾಯಿತು ಎಂದು ತಿಳಿಯಬಾರದು; ಏಕೆಂದರೆ ಅವರು ದೊಡ್ಡ ಧರ್ಮಾತ್ಮರಾಗಿದ್ದರು. ಎಂದಾದರೂ ಜನರ ದೃಷ್ಟಿಯಲ್ಲಿ ಕೆಲವು ಕೆಟ್ಟ ಕೆಲಸ ನಡೆದರೂ ವಾಸನಾರಹಿತವಾಗಿರುವ ಕಾರಣ ಅದು ಜಗತ್ತಿಗೆ ಪರಮ ಮಂಗಲ ಸ್ವರೂಪವಾಗಿ ಹೋಗುತ್ತದೆ. ಅವರು ನನ್ನಲ್ಲಿ ತಮ್ಮ ಇಚ್ಛೆಯನ್ನು ಪ್ರಕಟಿಸಿದಾಗ ನಾನು ನನ್ನ ತಂದೆ ಮತ್ತು ಧರ್ಮಕ್ಕೆ ಹೆದರಿ ಹೋದೆ; ಆದರೆ ಅವರ ಶಾಪದಿಂದಲೂ ಕೂಡ ಭಯ ಜಾಸ್ತಿಯೇ ಆಯಿತು. ಅವರು ವರವನ್ನಿತ್ತ ಮೇಲೆ ನಾನು ಅವರ ಮಾತನ್ನು ಒಪ್ಪಿಕೊಡೆ ಮತ್ತು ಅವರ ಶಕ್ತಿಯಿಂದ ನನ್ನ ಗರ್ಭದಿಂದ ವೇದವ್ಯಾಸ ದೇವರು ಪ್ರಕಟರಾದರು. ಋಷಿಗಳು ನನಗೆ - ಇದರಿಂದ ನಿನ್ನ ಕನ್ಯಾಭಾವ ದೂಷಿತವಾಗಲಾರದು ಎಂದು ವರವನ್ನು ಕೊಟ್ಟರು. ನನ್ನ ಪುತ್ರ ವ್ಯಾಸನು ದೊಡ್ಡ ತಪಸ್ವೀ ಮತ್ತು ಧರ್ಮಾತ್ಮನಾಗಿದ್ದಾನೆ, ಒಂದು ವೇಳೆ ನಿನ್ನ ಅನುಮತಿ ಇರುವುದಾದರೆ ನಾನು ಅವನನ್ನು ಕರೆಸುವೆನು ಮತ್ತು ಅವನಿಂದಲೇ ವಂಶ-ರಕ್ಷಣೆಯ ಕೆಲಸ ಮಾಡಿಸಬಹುದು. ಭೀಷ್ಮರು ಅನುಮತಿ ನೀಡಿದರು.</p>
<p class="Text">ಸತ್ಯವತಿಯು ವ್ಯಾಸರ ಸ್ಮರಣೆ ಮಾಡಿದಳು ಮತ್ತು ಅವರು ತಾಯಿಯು ಸ್ಮರಿಸುವುದರಿಂದ ಬ್ರಹ್ಮಸೂತ್ರಗಳ ರಚನೆಯನ್ನು ಬಿಟ್ಟು ಅಲ್ಲಿಗೆ ಬಂದಿಳಿದರು. ತಾಯಿಯು ತನ್ನ ಪ್ರೀತಿಯ ಪುತ್ರನನ್ನು ಅನೇಕ ದಿನಗಳ ಬಳಿಕ ಪಡೆದು ಪ್ರೇಮದಿಂದ ಆಲಿಂಗಿಸಿಕೊಂಡಳು.  ಸ್ನೇಹಾಕ್ಯದಿಂದ ಅವಳ ಸ್ತನಗಳಲ್ಲಿ ಹಾಲಿನ ಪ್ರವಾಹ ಚಿಮ್ಮಿತು, ಕಣ್ಣುಗಳು ನೀರಕೋಡಿ ಹರಿಸಿದವು. ವ್ಯಾಸರು ತಮ್ಮ ತಾಯಿಯನ್ನು ನಮಸ್ಕರಿಸಿ ಅವಳಲ್ಲಿ ತನಗೆ ಯೋಗ್ಯ ಸೇವೆಯ ಆಜ್ಞೆಯನ್ನು ಕೇಳಿದರು. ಸತ್ಯವತಿಯು ಅವರಲ್ಲಿ ಲುಪ್ತವಾಗುತ್ತಿರುವ ಭರತವಂಶದ ರಕ್ಷಣೆಮಾಡು ಎಂದು ಆಗ್ರಹಪಡಿಸಿದಳು. ವ್ಯಾಸರು ಹೇಳಿದರು - ಒಂದು ವೇಳೆ ನಿನ್ನ ಸೊಸೆಯರು ನನ್ನ ಶರೀರದಿಂದ ಬರುವ ಗಂಧವನ್ನು ಸಹಿಸಿಕೊಂಡರೆ, ನನ್ನ ರೂಪವನ್ನು ನೋಡಿ ಹೆದರದಿದ್ದರೆ ಅವರಿಗೆ ಗರ್ಭವು ನಿಂತೀತು - ಅವರು ವಿವಸ್ತ್ರರಾಗಿ ನನ್ನ ಕಣ್ಣು ಮುಂದುಗಡೆಯಿಂದ ಹಾದು ಹೋಗಲಿ. ಎಂದು ಅವರಲ್ಲಿ ಹೇಳಿರಿ. ಸರಿ! ಅವರು ನನ್ನ ದೃಷ್ಟಿಯಿಂದಲೇ ಗರ್ಭವತಿಯರಾಗುವರು. </p>
<p class="Text">ಸತ್ಯವತಿಯು ಅಂಬಿಕೆಗೆ ಸಮಜಾಯಿಸಿದಳು ಮತ್ತು ಹೇಗೋ ಗದರಿಸಿ-ಬೆದರಿಸಿ ಅವಳನ್ನು ಒಪ್ಪಿಸಿದಳು-ಅವಳು ವಸ್ತ್ರ ರಹಿತಳಾಗಿ ವ್ಯಾಸರ ಮುಂದಿನಿಂದ ಹಾದು ಹೋದಳು; ಆದರೆ ಅವಳ ಹೃದಯ ಈ ಮಾತನ್ನು ಸ್ವೀಕರಿಸುತ್ತಿರಲಿಲ್ಲ. ತುಂಬಾ ಸಂಕೋಚದಿಂದಲೇ ತನ್ನ ಕಣ್ಣುಗಳನ್ನು ಮುಚ್ಚಿಕೊಂಡು ಅವರ ಮುಂದೆ ಹೋದಳು. ವ್ಯಾಸರ ಕೃಪಾದೃಷ್ಟಿಯಿಂದ ಅವಳಲ್ಲಿ ಗರ್ಭ ನಿಂತಿತು. ಯಾವಾಗ ತಾಯಿಯು ವ್ಯಾಸರಲ್ಲಿ ಕೇಳಿದಳೋ ಆಗ ಅವರು ದಿವ್ಯ ದೃಷ್ಟಿಯಿಂದ ನೋಡಿ ಹೇಳಿದರು - ಇವಳು ಕಣ್ಣುಮುಚ್ಚಿ ನನ್ನ ಮುಂದುಗಡೆಯಿಂದ ಹೋಗಿದ್ದಳು, ಅದಕ್ಕಾಗಿ ಇವಳ ಪುತ್ರನು ಕುರುಡನಾಗುವನು; ಆದರೆ ಅವನಿಗೆ ನೂರು ಪುತ್ರರಾಗುವರು. ತಾಯಿಯು ಪ್ರಾರ್ಥಿಸಿದಳು ಇನ್ನೋರ್ವ ಪುತ್ರನನ್ನು ಕರುಣಿಸು! ಏಕೆಂದರೆ ಕುರುಡನು ರಾಜನಾಗಲಾರನು. </p>
<p class="Text">ಅಂಬಾಲಿಕೆಗೆ ಋತುಧರ್ಮ ಉಂಟಾದಾಗ ಪುನಃ ವ್ಯಾಸರು ಬಂದರು. ಸತ್ಯವತಿಯ ಪ್ರೇರಣೆಯಿಂದ ಅವಳು ಅವರ ಮುಂದೆ ಕಣ್ಣು ಬಿಟ್ಟುಕೊಂಡು ಹೋದಳೇನೋ ಸರಿ, ಆದರೆ ಭಯದಿಂದ ಬಿಳಿಚಿಕೊಂಡಳು; ವ್ಯಾಸರು ಹೇಳಿದರು - ‘ನೀನು ನನ್ನನ್ನು ನೋಡಿ ಬಿಳಿಚಿಕೊಂಡೆ ಅದಕ್ಕಾಗಿ ನಿನ್ನ ಗರ್ಭದಿಂದ ಹುಟ್ಟಲಿರುವ ಮಗನು ಪಾಂಡುವರ್ಣದವನಾದಾನು’. ತಾಯಿಗೆ ಯಾವಾಗ ಈ ಸುದ್ಧಿ ಮುಟ್ಟಿತೋ ಆಗ ಅವಳು ವ್ಯಾಸರಲ್ಲಿ ಪುನಃ ಪ್ರಾರ್ಥಿಸಿಕೊಂಡಳು - ನೀನು ಇನ್ನೊರ್ವ ಪುತ್ರನನ್ನು ಕರುಣಿಸು ಎಂದು. ವ್ಯಾಸದೇವರು ಈ ಬಾರಿಯೂ ಸ್ವೀಕರಿಸಿದರು.</p>
<p class="Text">ಕೆಲ ಸಮಯ ಕಳೆದ ನಂತರ ಅಂಬಿಕೆಯು ಪುನಃ ಋತುಸ್ನಾತಳಾದಳು ಹಾಗೂ ಸತ್ಯವತಿಯು ವ್ಯಾಸರನ್ನು ನೆನೆದು ಅವರನ್ನು ಕರೆಸಿದಳು. ಈ ಬಾರಿಯೂ ಅಂಬಿಕೆಗೆ ಅವರ ಮುಂದೆ ಹೋಗುವ ಧೈರ್ಯವಾಗಲಿಲ್ಲ. ಅವಳು ಓರ್ವ ತನ್ನ ಸರ್ವಾಂಗ ಸುಂದರ ದಾಸಿಯನ್ನು ಅವರ ಮುಂದೆ ಕಳುಹಿಸಿದಳು. ವ್ಯಾಸರು ಅವಳ ಆಚರಣೆಯಿಂದ ತುಂಬಾ ಪ್ರಸನ್ನರಾದರು, ಅವರು ಇಂದಿನಿಂದ ನಿನ್ನ ದಾಸೀಭಾವವು ಬಿಟ್ಟು ಹೋಗುವುದು ಎಂದು ವರವನ್ನಿತ್ತರು. ನಿನ್ನ ಮಗನು ಜಗತ್ತಿನಲ್ಲಿ ಪರಮ ಧಾರ್ಮಿಕ ಮತ್ತು ದೊಡ್ಡ ಬುದ್ಧಿವಂತನಾಗುವನು ಎಂದು ಹೇಳಿ ವ್ಯಾಸದೇವರು ಹೊರಟು ಹೋದರು. ಅಂಬಿಕೆಯ ಗರ್ಭದಿಂದ ಧೃತರಾಷ್ಟ್ರ, ಅಂಬಾಲಿಕೆಯ ಗರ್ಭದಿಂದ ಪಾಂಡು ಮತ್ತು ದಾಸಿಯ ಗರ್ಭದಿಂದ ವಿದುರನ ಜನ್ಮವಾಯಿತು. ಮಹಾತ್ಮಾ ಭೀಷ್ಮರು ಅತಿ ಪ್ರೇಮದಿಂದ ಭಗವದ್ಭಜನೆ ಮಾಡುತ್ತ ಇವರ ಪಾಲನೆ-ಪೋಷಣೆ ಮಾಡಿದರು. </p>
<p class="Text">ಪಾಂಡು ಮತ್ತು ವಿದುರರ ಹುಟ್ಟಿನಿಂದ ದೇಶಕ್ಕೆ ತುಂಬಾ ಮಂಗಳವಾಯಿತು. ಭೂಮಿಯಲ್ಲಿ ಅಸೀಮವಾಗಿ ಅನ್ನ ಬೆಳೆಯತೊಡಗಿತು. ಅದರಲ್ಲಿ ಸರಸತೆ ಮತ್ತು ವಿಶೇಷ ರೂಪದಿಂದ ಶಕ್ತಿ ಉಂಟಾಯಿತು ಮತ್ತು ಸಮಯಕ್ಕೆ ಸರಿಯಾಗಿ ಮಳೆಯಾಗತೊಡಗಿತು. ವೃಕ್ಷಗಳು-ಲತೆಗಳು, ಹೂವು-ಹಣ್ಣುಗಳಿಂದ ತುಂಬಿ ಹೋದುವು, ಪಶು-ಪಕ್ಷಿ ಸಂತೋಷವಾಗಿ ಸಂಚರಿಸತೊಡಗಿದವು. ಹೂವುಗಳಲ್ಲಿ ಅಪೂರ್ವ ಸುಗಂಧ ಮತ್ತು ಫಲಗಳಲ್ಲಿ ವಿಶೇಷವಾದ ರುಚಿಯು ಬಂದು ಬಿಟ್ಟಿತು. ಎಲ್ಲೆಡೆ ಕಲಾವಿದರು, ವಿದ್ವಾಂಸರು ಮತ್ತು ಸದಾಚಾರಿಗಳ ವೃದ್ಧಿಯಾಯಿತು. ಕಳ್ಳ-ಕಾಕರ ಭಯ ತೊಲಗಿತು. ಯಾರ ಮನಸ್ಸಿನಲ್ಲಿಯೂ ಪಾಪಗಳು ಬರುತ್ತಿರಲಿಲ್ಲ. ಎಲ್ಲೆಡೆ ಯಜ್ಞ ಯಾಗಾದಿ ಪುಣ್ಯ ಕರ್ಮಗಳು ನಡೆಯುತ್ತಿದ್ದವು. ಅಭಿಮಾನ, ಕ್ರೋಧ, ಲೋಭಗಳು ತಗ್ಗಿದವು. ಎಲ್ಲ ಜನರು ತ್ಯಾಗ ಮಾಡಿ ಬೇರೆಯವರನ್ನು ಸಂತೋಷಪಡಿಸುತ್ತಿದ್ದರು. ಅಲ್ಲಿ ಯಾರೇ ಲೋಭಿ ಅಥವಾ ವಿಧವಾ ಸ್ತ್ರೀಯರು ಇರಲಿಲ್ಲ. ಎಲ್ಲರ ಮನೆಗಳು ಅತಿಥಿಗಳಿಗೆ ತೆರೆದುಕೊಂಡಿದ್ದುವು. ಭೀಷ್ಮರು ಬಾಲ್ಯದಿಂದಲೇ ಅವರ ಶಿಕ್ಷಣದ ಬಗ್ಗೆ ಹೆಚ್ಚು ಲಕ್ಷ್ಯವಿರಿಸಿದ್ದರು. ಅವರು ತರುಣರಾಗುತ್ತ ಎಲ್ಲ ಶಾಸ್ತ್ರ ಮತ್ತು ಶಸ್ತ್ರಗಳಲ್ಲಿ ಪಾರಂಗತರಾದರು. ವಿಶೇಷವಾಗಿ ಪಾಂಡುವು ಧನುರ್ಯುದ್ಧದಲ್ಲಿ ತುಂಬಾ ನಿಪುಣನಾಗಿದ್ದನು, ಧೃತರಾಷ್ಟ್ರನು ಶರೀರ ಬಲದಿಂದ ಮತ್ತು ವಿದುರನು ನೀತಿ ಧರ್ಮದಲ್ಲಿ ಮುಂದಿದ್ದರು. ವಯಸ್ಸಿಗೆ ಬಂದಾಗ ಪಾಂಡುವನ್ನು ರಾಜ ಸಿಂಹಾಸನದ ಮೇಲೆ ಕುಳ್ಳಿರಿಸಿದನು. ಧೃತರಾಷ್ಟ್ರನು ಕುರುಡನಾಗಿದ್ದ ಮತ್ತು ವಿದುರನು ದಾಸೀಪುತ್ರನಾಗಿದ್ದನು, ಇದರಿಂದ ಧರ್ಮತಃ ಅವರು ರಾಜ್ಯದ ಅಧಿಕಾರಿಗಳಾಗಲಿಲ್ಲ.</p>
<p class="Text">ಭೀಷ್ಮರು ಮೂವರ ಸಮ್ಮತಿ ಪಡೆದು ಅವರ ಮದುವೆ ಮಾಡಿದರು. ಧೃತರಾಷ್ಟ್ರನ ವಿವಾಹವು ಗಾಂಧಾರಿಯೊಂದಿಗೆ ಆಯಿತು. ಪಾಂಡುವಿನ ವಿವಾಹವು ಮದ್ರರಾಜ ಕುವರಿ, ಶಲ್ಯನ ತಂಗೀ ಮಾದ್ರಿಯೊಂದಿಗೆ ಮತ್ತು ಶ್ರೀಕೃಷ್ಣನ ಅತ್ತೆ ಕುಂತಿಯೊಂದಿಗೆ ನಡೆಯಿತು. ಯದುವಂಶೀಯರ ಓರ್ವ ಸರ್ವಗುಣ-ಸಂಪನ್ನ ದಾಸೀ ಕನ್ಯೆಯೊಡನೆ ವಿದುರನ ಮದುವೆ ಆಯಿತು. ಮೂವರೂ ಸುಖವಾಗಿ ತಮ್ಮ ಕರ್ತವ್ಯವನ್ನು ಪಾಲಿಸ ತೊಡಗಿದರು ಮತ್ತು ಭೀಷ್ಮರು ಅವರತ್ತ ದೃಷ್ಟಿಯಿರಿಸುತ್ತಾ ಶಾಂತವಾಗಿ ಇರತೊಡಗಿದರು.</p>
<p class="Text">ಸಮಯಕ್ಕೆ ಸರಿಯಾಗಿ ಧೃತರಾಷ್ಟ್ರನಿಗೆ ನೂರು ಮಕ್ಕಳಾದರು. ಅವರು ಒಬ್ಬರಿಗಿಂತ ಒಬ್ಬರು ಹೆಚ್ಚು ವೀರರಾಗಿದ್ದರು. ದುರ್ಯೋಧನ ಮತ್ತು ದುಃಶಾಸನರ ಹೆಸರು ಕೇಳದೇ ಇರುವ ಭಾರತೀಯನು ಯಾರಿರಬಹುದು? ಮಹಾರಾಜಾ ಪಾಂಡುವಿನ ವೀರ್ಯದಿಂದ ಯಾವ ಸಂತಾನವೂ ಆಗಲಿಲ್ಲ. ಅವನ ಸ್ವಭಾವವು ತುಂಬಾ ವಿಚಿತ್ರವಾಗಿತ್ತು. ಇವನಿಗೆ ಬೇಟೆಯಾಡುವುದರಲ್ಲಿ ತುಂಬಾ ಸಂತಸವಾಗುತ್ತಿತ್ತು. ಅವನು ಪ್ರಾಯಶಃ ಪರ್ವತಗಳಲ್ಲೇ ಇರುತ್ತಿದ್ದನು, ಆದರೆ ಈ ವ್ಯಸನವು ತುಂಬಾ ಕೆಟ್ಟದಾಗಿದೆ. ಪ್ರಾಣಿಗಳ ಹತ್ಯೆಯು ಎಂದಾದರು ಧರ್ಮವಾಗಬಲ್ಲದೇ? ಪಾಂಡುವು ಈ ದೋಷದಿಂದ ಗ್ರಸ್ತನಾಗಿದ್ದನು ಮತ್ತು ಇದರ ಕೆಟ್ಟ ಫಲವನ್ನು ಅವನು ಭೋಗಿಸಬೇಕಾಯಿತು. ಒಂದು ದಿನ ಮೃಗರೂಪಧಾರಿ ಋಷಿಯ ಮೇಲೆ ಬಾಣ ಪ್ರಯೋಗಿಸಿದನು ಮತ್ತು ಆ ಋಷಿಯು ಸಾಯುವಾಗ ಅವನಿಗೆ ಶಾಪವಿತ್ತರು - ನೀನು ಸಂತಾನ ಪಡೆಯಲು ಪತ್ನಿಯ ಸಹವಾಸ ಮಾಡುವಾಗ ಸತ್ತುಹೋಗುವೆ, ಆ ದಿನದಿಂದಲೇ ಪಾಂಡುವು ಸಂಯಮದಿಂದ ಇರತೊಡಗಿದನು ಮತ್ತು ಮಾದ್ರೀ ಹಾಗೂ ಕುಂತೀ ಅವನ ಸೇವೆ ಮಾಡುತ್ತಿದ್ದರು.</p>
<p class="Text para-style-override-3">ಕುಂತಿಗೆ ದುರ್ವಾಸರು ಉಪದೇಶಿಸಿದ ಮಂತ್ರದ ಪ್ರಭಾವದಿಂದ ದೇವತೆಗಳನ್ನು ಆವಾಹಿಸುವ ಶಕ್ತಿಯು ಪ್ರಾಪ್ತವಾಗಿತ್ತು. ಅವಳು ಯಾವಾಗ ಬೇಕಾದರೂ ಬೇಕಾದ ದೇವತೆಯನ್ನು ಬರಮಾಡಿಕೊಳ್ಳುತ್ತಿದ್ದಳು. ಆ ಮಾತಿನ ಪರೀಕ್ಷೆಯನ್ನು ಕೂಡ ಸೂರ್ಯನನ್ನು ಕರೆದು ಮಾಡಿಕೊಂಡಿದ್ದಳು. ಅದರಿಂದ ಅವನ ಕೃಪೆಯಿಂದ ಕರ್ಣನ ಜನನವಾಯಿತು. ಈಗ ಅವಳು ತನ್ನ ಧರ್ಮಾತ್ಮ ಪತಿ ಪಾಂಡುವಿನ ಅನುಮತಿಯನ್ನು ಪಡೆದು ಕ್ರಮವಾಗಿ ಧರ್ಮ, ವಾಯು, ಇಂದ್ರ, ದೇವತೆಗಳ ಆವಾಹನೆಗೈದು ಅವರ ಕೃಪೆಯಿಂದ ಯುಧಿಷ್ಠಿರ, ಭೀಮ ಮತ್ತು ಅರ್ಜುನ ಹೀಗೆ ಮೂವರು ಪುತ್ರರನ್ನು ಪಡೆದಳು. ಅವಳೇ ಅಶ್ವಿನೀ ಕುಮಾರರನ್ನು ಆವಾಹಿಸಿ ಮಾದ್ರಿಗೂ ಇಬ್ಬರು ಪುತ್ರರನ್ನು ಕೊಡಿಸಿದಳು, ಅವರ ಹೆಸರು ನಕುಲ ಮತ್ತು ಸಹದೇವ ಎಂದಿತ್ತು. ಕೆಲವೇ ದಿನಗಳಲ್ಲಿ ಪಾಂಡುವಿನ ಮೃತ್ಯುವಾಯಿತು. ಎಲ್ಲಿಯವರೆಗೆ ಪಾಂಡುವು ಪರ್ವತಗಳಲ್ಲಿ ವಾಸಿಸುತ್ತಿದ್ದನೋ ಅಲ್ಲಿಯವರೆಗೆ ಭೀಷ್ಮರ ನೇತೃತ್ವದಲ್ಲಿ, ವಿದುರನ ಸಹಮತಿಯಿಂದ ಧೃತರಾಷ್ಟ್ರನೇ ಪ್ರಜಾಪಾಲನೆ ಮಾಡುತ್ತಿದ್ದನು ಮತ್ತು ಪಾಂಡುವಿಗೆ ಏನು ಅವಶ್ಯಕತೆ ಇದೆಯೋ ಅದನ್ನು ಅಲ್ಲಿಗೆ ಕಳಿಸುತ್ತಿದ್ದನು. ಈಗ ಋಷಿಗಳು ಪಾಂಡುವಿನ ಪುತ್ರರನ್ನು ಕುಂತಿಯೊಂದಿಗೆ ಹಸ್ತಿನಾಪುರಕ್ಕೆ ತಲುಪಿಸಿದರು ಮತ್ತು ಅವರು ಬಾಲಕರಾದ ಕಾರಣ ರಾಜ್ಯದ ಎಲ್ಲ ಆಡಳಿತ ಧೃತರಾಷ್ಟ್ರನ ಕೈಯಲ್ಲೇ ಉಳಿಯಿತು. ಹಸ್ತಿನಾಪುರಕ್ಕೆ ಬಂದು ಪಂಚ ಪಾಂಡವರು ಮತ್ತು ದುರ್ಯೋಧನಾದಿ ನೂರು ಮಂದಿ ಕೌರವರು ಜೊತೆಗೇ ವಿದ್ಯಾಧ್ಯಯನ ಹಾಗೂ ಧನುರ್ವಿದ್ಯೆಯ ಅಭ್ಯಾಸದಲ್ಲಿ ತೊಡಗಿದರು. ಅವರು ಭೀಷ್ಮರ ಕುರಿತು ತುಂಬಾ ಶ್ರದ್ಧಾ-ಭಕ್ತಿಯನ್ನಿರಿಸಿದ್ದರು, ಅವರ ಆಜ್ಞೆಯನ್ನು ಪಾಲಿಸುತ್ತಿದ್ದರು, ಮತ್ತು ಭೀಷ್ಮರೂ ಕೂಡ ಸ್ನೇಹದಿಂದ, ತುಂಬಾ ಪ್ರೀತಿ-ಮುದ್ದಿನಿಂದ ಅವರನ್ನು ನೋಡಿಕೊಳ್ಳುತ್ತಿದ್ದರು. ಈ ಪ್ರಕಾರ ಕೌರವ ಪಾಂಡವರ ಬಾಲ್ಯವು ಕಳೆಯುತ್ತಿತ್ತು.<span></span></p>


<p class="Page-Break"> </p>
<p class="Chapter-Heading" id="toc_marker-7">5. ಪಾಂಡವರ ಉತ್ಕರ್ಷದಿಂದ ದುರ್ಯೋಧನಾದಿಗಳ ಮತ್ಸರ, ಪಾಂಡವರೊಂದಿಗೆ ದುರ್ವ್ಯವಹಾರ ಹಾಗೂ ಭೀಷ್ಮರ ಉಪದೇಶ</p>
<p class="Text">ಮನುಷ್ಯನ ಪ್ರಕೃತಿ ತುಂಬಾ ವಿಲಕ್ಷಣವಾದುದು. ಅನಾದಿಕಾಲದಿಂದ ಜಗತ್ತಿನ ಆಘಾತಗಳನ್ನು ತಿನ್ನುತ್ತಾ ಇದ್ದರೂ ಎಚ್ಚರಗೊಳ್ಳುವುದಿಲ್ಲ. ಇವನಿಗೆ ಎಂದಿನಿಂದ ತನ್ನನ್ನು ಮರೆತು ತನ್ನಿಂದ ಬೇರೆಯಾದ ಸುಳ್ಳು-ಪಳ್ಳು ಪದಾರ್ಥಗಳನ್ನು ನೋಡತೊಡಗಿ ಯಾವ ಕೆಟ್ಟ ಕ್ಷಣದಲ್ಲಿ ತನ್ನ ಸ್ವರೂಪದ ವಿಸ್ಮೃತಿ ಉಂಟಾಗಿದೆಯೋ ಯಾರಿಗೆ ಗೊತ್ತು. ಈ ಮಾತು ಇಲ್ಲಿಯವರೆಗೆ ಸೀಮಿತವಾಗಿದ್ದರೆ ಯಾವುದೇ ಆಶ್ಚರ್ಯದ ಮಾತಲ್ಲ! ಆದರೆ ಇದರ ಪರಂಪರೆ ಬೆಳೆಯುತ್ತಲೇ ಹೋಯಿತು. ತನ್ನನ್ನೇ ತನ್ನಿಂದ ಭಿನ್ನವಾಗಿ ನೋಡಿದನು ಮತ್ತು ಆ ಭಿನ್ನವಾಗಿ ಕಂಡುಬರುವ ವಸ್ತುಗಳಲ್ಲಿ ಇದು ಚೆನ್ನಾಗಿದೆ ಅದು ಕೆಟ್ಟದಾಗಿದೆ, ಅದು ತನ್ನದು, ಇದು ಪರರದು ಎಂಬ ಕಲ್ಪನೆ ಉಂಟಾಯಿತು. ಮತ್ತೆ ಒಳ್ಳೆಯದಕ್ಕಾಗಿ, ತನ್ನ ರಕ್ಷಣೆಗಾಗಿ ಪ್ರಯತ್ನ ಪ್ರಾರಂಭವಾಯಿತು ಮತ್ತು ಕೆಟ್ಟದ್ದನ್ನು ದೂರ ಮಾಡಲು, ಪರರ ನಾಶಕ್ಕಾಗಿ ವಿಕಲತೆಯ ಅನುಭವ ಆಗತೊಡಗಿತು. ಜೀವಿಯ ಈ ಪ್ರಾರಂಭಿಕ ಪ್ರವೃತ್ತಿಯು ಸಮಸ್ತ ಯೋನಿಗಳಲ್ಲಿ ಇಂತಹ ಭಾವವನ್ನೇ ತುಂಬಿತು ಮತ್ತು ಮನುಷ್ಯ ಯೋನಿಯಲ್ಲಿ ಎಲ್ಲಿ ವಿಶೇಷ ಬುದ್ಧಿ ಇದೆಯೋ, ಮತ್ತು ಇದು ಎಲ್ಲಿ ಇರಬಾರದೋ ಅಲ್ಲಿಯಾದರೋ ಇದನ್ನು ವಿಶೇಷ ರೂಪದಿಂದ ಪ್ರಕಟಿಸಿತು. ಈಗ ಎಷ್ಟು ಚೇಷ್ಟೆಗಳು ಆಗುತ್ತವೋ, ಇದೇ ಮೂಲ ವಾಸನೆಯ ಆಧಾರದ ಮೇಲೆ ಆಗುತ್ತಿವೆ ಮತ್ತು ಮನುಷ್ಯನು ರಾಗ-ದ್ವೇಷದ ಪ್ರತಿಮೆಯಾಗಿದ್ದಾನೆ. ಭಗವಂತನ ಹಿರಿಯದಾದ ಕೃಪೆಯಿಂದ, ಸಂತರ ಮಹಾನ್ ಅನುಗ್ರಹದಿಂದ, ಮತ್ತು ಅಂತಃಕರಣದಿಂದ, ವಿವೇಕ ಉಂಟಾದಾಗ ಈ ರಾಗ-ದ್ವೇಷಗಳು ಸಮೂಲ ನಷ್ಟವಾಗಬಲ್ಲವು. </p>
<p class="Text">ಆಗ ಮನುಷ್ಯನು ಮನುಷ್ಯನಾಗಿ ಉಳಿಯುವುದಿಲ್ಲ ಮಹಾತ್ಮನಾಗುತ್ತಾನೆ, ಆತ್ಮಾ ಅಥವಾ ಪರಮಾತ್ಮನಾಗುತ್ತಾನೆ; ಆದರೆ ಸಾಧಾರಣ ಮನುಷ್ಯನು ಇವೆರಡರ ಭಾವಗಳಿಂದ ಪ್ರಭಾವಿತನಾಗುತ್ತಾನೆ ಮತ್ತು ಅವನ ಪ್ರವೃತ್ತಿಗಳು ಇವುಗಳ ಮೂಲಕವೇ ನಿಯಂತ್ರಿತವಾಗುತ್ತಾ ಇವೆ. ಯಾರಲ್ಲಿ ರಾಗ-ದ್ವೇಷದ ಪ್ರವೃತ್ತಿಗಳು ತುಂಬಾ ಹೆಚ್ಚಾಗಿರುವವೋ, ಅವರು ಆಸುರೀ ಸಂಪತ್ತಿನ ಪುರುಷರಾಗುತ್ತಾರೆ ಮತ್ತು ಯಾರಲ್ಲಿ ಅವು ತುಂಬಾ ಕಡಿಮೆ ಇವೆಯೋ ಅವರು ದೈವೀ ಸಂಪತ್ತಿನವರಾಗುತ್ತಾರೆ. ಇವೆರಡರಲ್ಲಿ ಪರಸ್ಪರ ಸಂಘರ್ಷವೂ ಆಗುತ್ತದೆ ಮತ್ತು ಕೊನೆಯಲ್ಲಿ ದೈವೀ ಸಂಪತ್ತಿನವರ ಗೆಲುವೂ ಆಗುತ್ತದೆ. ಪಾಂಡವರಲ್ಲಿ ದೈವೀ ಸಂಪತ್ತಿನ ವಿಕಾಸ ಎಷ್ಟಾಗಿದೆ ಮತ್ತು ಕೌರವರಲ್ಲಿ ರಾಗ-ದ್ವೇಷದ ಸಂಸ್ಕಾರಗಳಿಂದ ಅಂತಃಕರಣ ಎಷ್ಟು ಪ್ರಭಾವಿತವಾಗಿದೆ ಎಂಬುದನ್ನು ನಾವು ಮುಂದಿನ ಅಧ್ಯಾಯಗಳಲ್ಲಿ ನೋಡುವೆವು. ಯಾರು ಇವುಗಳಿಂದ ಮೇಲೇರುತ್ತಾರೋ ಅವರಾದರೋ ಮಹಾತ್ಮರಾಗುತ್ತಾರೆ. ಇಲ್ಲಿ ಅವರೊಳಗೆ ಇರುವ ತಾರತಮ್ಯದ ಸ್ವಲ್ಪ ದಿಗ್ದರ್ಶನ ಮಾತ್ರವಿದೆ. </p>
<p class="Text">ವ್ಯಾಸದೇವರ ಸಲಹೆಯಿಂದ ಸತ್ಯವತಿ, ಅಂಬಿಕಾ ಮತ್ತು ಅಂಬಾಲಿಕಾ ಮೂವರೂ ತಪಸ್ಸಿಗೆ ಹೊರಟುಹೋದರು. ಕಠೋರ ತಪಸ್ಸನ್ನು ಗೈದು ಸದ್ಗತಿಯನ್ನು ಪಡೆದರು. ಕುಂತಿಯು ಸಮಾನ ಭಾವದಿಂದ ಪಂಚ-ಪಾಂಡವರ ಮೇಲೆ ಪ್ರೀತಿಯನ್ನಿರಿಸಿದ್ದಳು. ಅವರ ಸುಖ-ದುಃಖದ ಕಡೆಗೆ ಲಕ್ಷ್ಯ ಕೊಟ್ಟು, ಅವರನ್ನು ನೋಡು-ನೋಡುತ್ತಾ ಸುಖಿಯಾಗಿರುತ್ತಿದ್ದಳು. ಭೀಷ್ಮರು ಪಾಂಡವರು ಮತ್ತು ಕೌರವರು ಇಬ್ಬರ ಮೇಲೆಯೂ ಪ್ರೀತಿಯನ್ನಿಟ್ಟು, ಭಗವಂತನ ಭಜನೆ ಮಾಡುತ್ತಾ ಇದ್ದರು. ವಿದುರನ ಸಲಹೆಯಂತೆ ಧೃತರಾಷ್ಟ್ರನು ಪ್ರಜಾಪಾಲನೆ ಮಾಡುತ್ತಿದ್ದನು ಹಾಗೂ ಎಲ್ಲ ಜನರೂ ಆನಂದದಿಂದ ಇರುತ್ತಿದ್ದರು. </p>
<p class="Text">ಎಲ್ಲ ಬಾಲಕರಿಗೂ ವೇದೋಕ್ತ ಸಂಸ್ಕಾರಗಳು ನಡೆದುವು. ಅವರು ರಾಜಭೋಗವನ್ನು ಭೋಗಿಸುತ್ತ ತನ್ನ ತಂದೆಯ ಮನೆಯಲ್ಲಿ ಬೆಳೆಯತೊಡಗಿದರು. ಬಾಲ್ಯದಿಂದಲೇ ಪಾಂಡವರ ಕುರಿತು ಕೌರವರಲ್ಲಿ ಈರ್ಷ್ಯೆ-ದ್ವೇಷದ ಬೀಜಾರೋಪಣ ಆಗಲು ತೊಡಗಿತು. ಕಾರಣ ಓಡುವುದರಲ್ಲಿ, ಗುರಿ ಸಾಧಿಸುವುದರಲ್ಲಿ, ಊಟ-ತಿಂಡಿಯಲ್ಲಿ ಭೀಮಸೇನನು ಎಲ್ಲರಿಗಿಂತ ಮುಂದೆ ಇದ್ದನು. ಭೀಮಸೇನನ ಬಲವನ್ನು ಕಂಡು ಕೌರವರ ಮನಸ್ಸಿನಲ್ಲಿ ಮತ್ಸರ ಉಂಟಾಗುತ್ತಿತ್ತು. ಆಟದಲ್ಲಿ ಎಂದಾದರೂ ಎದುರು ಬದಿರಾದರೆ ಭೀಮನೋರ್ವನೇ ಒಂದು ನೂರು ಕೌರವರನ್ನು ಸೋಲಿಸುತ್ತಿದ್ದನು. ನಗು-ನಗುತ್ತ ತಲೆಗೆ ತಲೆ ಹೊಡೆಸಿ, ಅವರನ್ನು ಬೀಳಿಸುತ್ತಿದ್ದನು. ಹತ್ತು-ಹತ್ತು ಜನರನ್ನು ಎರಡೂ ಕೈಗಳಿಂದ ಹಿಡಿದುಕೊಂಡು ನೀರಿಗೆ ಧುಮುಕಿ, ಅವರು ಸುಸ್ತು ಆದಾಗ ಹೊರಗೆ ಬರುತ್ತಿದ್ದನು. ಅವರು ಯಾವಾಗ ಸಣ್ಣ-ಸಣ್ಣ ಮರಗಳ ಮೇಲೆ ಹತ್ತಿ, ತಿನ್ನಲು ಫಲಗಳನ್ನು ಕೀಳುವಾಗ ಭೀಮಸೇನನು ಮರವನ್ನೇ ಹಿಡಿದು ಅಲ್ಲಾಡಿಸುತ್ತಿದ್ದನು, ಆಗ ಹಣ್ಣುಗಳ ಜೊತೆಗೆ ಅವರು ಕೆಳಗೆ ಬಿದ್ದು ಬಿಡುತ್ತಿದ್ದರು. ಭೀಮಸೇನನ ಮನಸ್ಸಿನಲ್ಲಿ ದ್ವೇಷಭಾವವು ಸ್ವಲ್ಪವೂ ಇರಲಿಲ್ಲ, ಕೇವಲ ಹುಡುಗಾಟ ಮಾತ್ರವಿತ್ತು. ಆದರೆ ಕೌರವರು ಇವನ ಹುಡುಗುತನದಿಂದ ರೇಗುತ್ತಿದ್ದರು. ಬರ-ಬರುತ್ತಾ ಅವರ ಮನಸ್ಸಿನಲ್ಲಿ ಶತ್ರುತ್ವದ ಭಾವ ದೃಢವಾಗತೊಡಗಿತು.</p>
<p class="Text">ದುರ್ಯೋಧನನ ಮನಸ್ಸು ದೂಷಿತವಾಯಿತು. ಯಾವುದೇ ಪ್ರಕಾರದಿಂದ ಭೀಮನು ಸತ್ತುಹೋಗಲಿ ಎಂದು ಅವನು ಬಯಸುತ್ತಿದ್ದನು. ಒಂದು ವೇಳೆ ಪಾಂಡವರನ್ನು ಯಾವುದೇ ಪ್ರಕಾರದಿಂದ ಸೆರೆಯಲ್ಲಿಟ್ಟರೆ ನನ್ನ ರಾಜ್ಯ ನಿಷ್ಕಂಟಕವಾದೀತು ಎಂದು ಅವನ ಮನಸ್ಸಿಗೆ ತೋಚುತ್ತಿತ್ತು. ಒಂದು ಸಲ ಅವನು ಇಂತಹ ಷಡ್ಯಂತ್ರವನ್ನು ರಚಿಸಿದನು - ಭೀಮನಿಗೆ ವಿಷವುಣಿಸಿ ಅವನನ್ನು ಲತೆಗಳಿಂದ ಬಿಗಿದು ಗಂಗೆಯಲ್ಲಿ ಎಸೆದುಬಿಟ್ಟರು, ಆದರೆ ಇದರಿಂದ ಭೀಮನಿಗೆ ಅಹಿತವಾಗಲಿಲ್ಲ. </p>
<p class="Text">ಭೀಮಸೇನನು ಪಾತಾಳ ಲೋಕದಲ್ಲಿ ಅಮೃತವನ್ನು ಕುಡಿದು ಮರಳಿದನು, ಅದರಿಂದ ಅವನ ಶರೀರದ ಬಲವು ತುಂಬಾ ಹೆಚ್ಚಾಯಿತು. ಯುಧಿಷ್ಠಿರನು ಭೀಮಸೇನನಿಗೆ ಈ ಮಾತು ಯಾರಲ್ಲಿಯೂ ಪ್ರಕಟಿಸಬಾರದು ಎಂದು ಸಮಜಾಯಿಸಿದನು. ಇಲ್ಲವಾದರೆ ನಾವೇ ಅಪವಾದಕ್ಕೆ ಗುರಿಯಾಗಬೇಕಾದೀತು. ದುರ್ಯೋಧನನು ಬೇರೆಯವನಲ್ಲ ನಮ್ಮವನೇ ಅಲ್ಲವೇ! ಈ ಪ್ರಕಾರ ದುರ್ಯೋಧನನು ಕರ್ಣ ಮತ್ತು ಶಕುನಿಯ ಸಲಹೆಯಂತೆ ಅನೇಕ-ಬಾರಿ ಅವರ ಅನಿಷ್ಟವನ್ನು ಮಾಡಲು ಬಯಸಿದನು, ಆದರೆ ವಿದುರನ ಸಲಹೆಯಿಂದ ಪಾಂಡವರು ಬದುಕುಳಿದರು.</p>
<p class="Text">ಇವೆಲ್ಲ ಮಾತುಗಳು ಭೀಷ್ಮರಿಗೂ ತಿಳಿಯುತ್ತಿದ್ದುವು. ಅವರು ಆಲೋಚಿಸಿದರು - ಈಗ ಇನ್ನೂ ಮಕ್ಕಳಿದ್ದಾರೆ, ಏನೂ ಕೆಲಸವಿಲ್ಲ, ಅದರಿಂದ ಇವರ ಮನಸ್ಸಿನಲ್ಲಿ ಅನೇಕ ದುರ್ಭಾವಗಳು ಬರುತ್ತವೆ. ಇವರನ್ನು ಈಗ ಯಾವುದಾದರು ಕೆಲಸದಲ್ಲಿ ತೊಡಗಿಸಿ ಬಿಡಬೇಕು. ಹೀಗೆ ವಿಚಾರಗೈದು ಈ ಬಾಲಕರಿಗೆ ಧನುರ್ವೇದವನ್ನು ಕಲಿಸುವ ಕೆಲಸ ಕೃಪಾಚಾರ್ಯರಿಗೆ ವಹಿಸಿಕೊಟ್ಟರು. ಅವರ ಬಳಿಯಲ್ಲಿ ಕೌರವ ಮತ್ತು ಪಾಂಡವರು ವೇದ, ಉಪವೇದ ಮತ್ತು ಶಾಸ್ತ್ರಗಳನ್ನು ಕಲಿಯತೊಡಗಿದರು. ಕೃಪಾಚಾರ್ಯರೇ ಅವರಿಗೆ ಧನುರ್ವೇದದ ಶಿಕ್ಷಣವನ್ನೂ ಕೊಡುತ್ತಿದ್ದರು.</p>
<p class="Text">ಒಂದು ದಿನ ದ್ರುಪದನು ಅಪಮಾನ ಮಾಡಿದ್ದರಿಂದ ದ್ರೋಣಾಚಾರ್ಯರು ಖಿನ್ನರಾಗಿ ಅಲ್ಲಿಗೆ ಬಂದರು. ಅವರು ಪರಶುರಾಮಾದಿ ಶಸ್ತ್ರಾಚಾರ್ಯರಿಂದ ಸಂಪೂರ್ಣ ಶಸ್ತ್ರಾಸ್ತ್ರ ವಿದ್ಯೆಯನ್ನು ಪಡೆದುಕೊಂಡಿದ್ದರು. ಬಾಲಕರು ಆಡುತ್ತಿರುವುದನ್ನು ನೋಡಿ ಅವರ ಮನಸ್ಸಿನಲ್ಲಿ ಭೀಷ್ಮರೊಂದಿಗೆ ಪರಿಚಯ ಮಾಡಿಕೊಳ್ಳುವ ಇಚ್ಛೆ ಉಂಟಾಯಿತು.</p>
<p class="Text">ಅವರು ಯುಧಿಷ್ಠಿರ ದುರ್ಯೋಧನ ಮೊದಲಾದ ಬಾಲಕರಿಗೆ ಎಂತಹ ಶಸ್ತ್ರಕೌಶಲ್ಯವನ್ನು ತೋರಿಸಿದರೋ ಅದರಿಂದ ಅವರೆಲ್ಲರೂ ಮುಗ್ಧರಾಗಿ ದ್ರೋಣಾಚಾರ್ಯರ ಪ್ರೇರಣೆಯಿಂದ ಅವರು ಹೋಗಿ ಭೀಷ್ಮರಲ್ಲಿ ದ್ರೋಣಾಚಾರ್ಯರು ಬಂದಿರುವ ಸಮಾಚಾರವನ್ನು ತಿಳಿಸಿದರು. ಭೀಷ್ಮರಿಗೆ ತುಂಬಾ ಸಂತೋಷವಾಯಿತು. ಅವರು ದ್ರೋಣಾಚಾರ್ಯರನ್ನು ಸನ್ಮಾನಿಸಿ, ನೀವು ಇಲ್ಲೇ ಇದ್ದು ನನ್ನ ಮೊಮ್ಮಕ್ಕಳಿಗೆ ಧನುರ್ವೇದದ ಶಿಕ್ಷಣ ನೀಡಬೇಕೆಂದು ಆಗ್ರಹ ಪಡಿಸಿದರು. ನಿಮ್ಮ ಸಮ್ಮಾನದಲ್ಲಿ ಯಾವುದೇ ಪ್ರಕಾರದ ಕೊರತೆಯೂ ಆಗಲಾರದು. ಕೌರವರ ಸಂಪತ್ತೆಲ್ಲವೂ ನಿಮ್ಮ ಸಂಪತ್ತೇ ಆಗಿದೆ, ನಾವೆಲ್ಲರೂ ನಿಮ್ಮ ಆಜ್ಞೆಯನ್ನು ಪಾಲಿಸುವೆವು. ನಮ್ಮ ಹಿರಿದಾದ ಸೌಭಾಗ್ಯದಿಂದ ನಿಮ್ಮ ಶುಭಾಗಮನವಾಯಿತು. ನಾವು ತಮ್ಮ ಈ ಕೃಪೆಯಿಂದ ತುಂಬಾ ಆಭಾರಿಗಳಾಗಿದ್ದೇವೆ. ದ್ರೋಣಾಚಾರ್ಯರು ಒಪ್ಪಿಕೊಂಡರು. ಶುಭ ಮೂಹೂರ್ತದಲ್ಲಿ ಧೃತರಾಷ್ಟ್ರನ ಮತ್ತು ಪಾಂಡುವಿನ ಪುತ್ರರು ಅವರಿಂದ ದೀಕ್ಷಿತರಾದರು ಹಾಗೂ ಶಸ್ತ್ರಾಸ್ತ್ರಗಳ ರಹಸ್ಯ, ಪ್ರಯೋಗ ಮತ್ತು ಉಪ ಸಂಹಾರ ಕಲಿಯತೊಡಗಿದರು.</p>
<p class="Text">ಪಾಂಡವರು ಅದರಲ್ಲೂ ವಿಶೇಷವಾಗಿ ಅರ್ಜುನನು ದ್ರೋಣಾಚಾರ್ಯರ ತುಂಬಾ ಸೇವೆ ಮಾಡಿದನು. ಅವರು ಇದರಿಂದ ಪ್ರಸನ್ನರಾಗಿ ಅರ್ಜುನನಿಗೆ ಬ್ರಹ್ಮಾಸ್ತ್ರದವರೆಗಿನ ಶಿಕ್ಷಣವನ್ನು ನೀಡಿದರು. ಅಲ್ಲಿಯೂ ದುರ್ಯೋಧನನು ಪಾಂಡವರೊಡನೆ ತುಂಬಾ <br/>ಸ್ಪರ್ಧಿಸುತ್ತಿದ್ದನು. ಅವರನ್ನು ಸೋಲಿಸಲು ಅವನು ಕರ್ಣನ ಜೊತೆಗೆ ಸ್ನೇಹ ಬೆಳೆಸಿದನು. ಅವನ ಮನಸ್ಸಿನಲ್ಲಿ - ಪಾಂಡವರನ್ನು ಕೀಳಾಗಿಸಬಹುದು ಎಂಬ ಮಾತು ಆಗಾಗಾ ಬರುತ್ತಿತ್ತು. ಅವರನ್ನು ಸೆರೆಯಲ್ಲಿಡಲೇ ಅಥವಾ ಕೊಲ್ಲಿಸಲೇ; ಆದರೆ ಪಾಂಡವರ ಮನಸ್ಸಿನಲ್ಲಿ ಅವರ ವಿರುದ್ಧ ಯಾವುದೇ ವಿಚಾರ ಬರುತ್ತಿರಲಿಲ್ಲ. </p>
<p class="Text">ಅವರು ತುಂಬಾ ಶಾಂತಿ ಮತ್ತು ಸದ್ಭಾವದೊಂದಿಗೆ ಅವರೊಂದಿಗೆ ಮಿತ್ರತ್ವವನ್ನು ಉಳಿಸಿಕೊಳ್ಳಲು ಪ್ರಯತ್ನ ಮಾಡುತ್ತಿದ್ದರು. ಒಂದು ದಿನ ರಾಜಕುಮಾರರ ಶಿಕ್ಷಣ ಪೂರ್ಣವಾಯಿತು, ಭೀಷ್ಮಾದಿಗಳ ಮುಂದೆ ತಮ್ಮ ಪರೀಕ್ಷೆಯನ್ನಿತ್ತು ಅವರು ಸಫಲತೆಯನ್ನು ಪಡೆದುಕೊಂಡರು. ಅರ್ಜುನ ಮತ್ತು ಕರ್ಣ ಎಲ್ಲರಿಗಿಂತ ಮುಂದಿದ್ದರು. ಅರ್ಜುನನ ಪ್ರಶಂಸೆ ವಿಶೇಷವಾಗಿ ಆಯಿತು. ಇದರಿಂದ ದುರ್ಯೋಧನನ ಹೃದಯ ಹೆಚ್ಚು-ಹೆಚ್ಚು ಉರಿಯತೊಡಗಿತು. ಅರ್ಜುನನು ದ್ರೋಣಾಚಾರ್ಯರನ್ನು ಸಂತೋಷಗೊಳಿಸಲು ದ್ರುಪದನನ್ನು ಗೆದ್ದುಕೊಂಡನು. ಮತ್ತೆ ದ್ರೋಣಾಚಾರ್ಯರೊಂದಿಗೆ ಅವನಲ್ಲಿ ಮಿತ್ರತೆ ಉಂಟಾಯಿತು. </p>
<p class="Text">ಪಾಂಡವರ ಉತ್ಕರ್ಷದಿಂದ ಕೇವಲ ದುರ್ಯೋಧನನಲ್ಲದೆ ಅವನ ಎಲ್ಲ ಸಹೋದರರು ಮತ್ತು ಸ್ವತಃ ಧೃತರಾಷ್ಟ್ರನೂ ಚಿಂತಿತರಾದರು. ಅವರೆಲ್ಲರೂ ಪಾಂಡವರ ನಾಶದ ಉಪಾಯವನ್ನು ಯೋಚಿಸತೊಡಗಿದರು ಕೊನೆಯಲ್ಲಿ ಪಾಂಡವರನ್ನು ವಾರಣಾವತ ನಗರದಲ್ಲಿ ಇರಿಸುವುದೆಂದು ತೀರ್ಮಾನವಾಯಿತು ದುರ್ಯೋಧನನ ಮನಸ್ಸಿನಲ್ಲಿ ಪಾಂಡವರನ್ನು ಅಲ್ಲಿ ಲಾಕ್ಷಾಗೃಹದಲ್ಲಿರಿಸಿ ಸುಟ್ಟು ಬಿಡುವ ಯೋಜನೆ ಇತ್ತು. ಧೃತರಾಷ್ಟ್ರನು ಹೇಳಿದನು - ಒಂದು ವೇಳೆ ನಾವು ಪಾಂಡವರೊಂದಿಗೆ ಯಾವುದಾದರು ಅನ್ಯಾಯ ಮಾಡಿದರೆ ಮಹಾತ್ಮರಾದ ಭೀಷ್ಮರು ಸಿಟ್ಟಾಗುವರು. ಆದರೆ ದುರ್ಯೋಧನನು ಹೇಳಿದನು - ನೀವು ಅವರಿಂದ ಹೆದರಬೇಡಿರಿ. ಅವರು ನಮ್ಮಿಬ್ಬರನ್ನು ಸಮಾನ ದೃಷ್ಟಿಯಿಂದ ನೋಡುತ್ತಾರೆ, ಅವರು ಈ ಜಗಳದಲ್ಲಿ ಉದಾಸೀನರಾಗಿಯೇ ಇರುವರು. ಕೊನೆಗೆ ಧೃತರಾಷ್ಟ್ರನು ಪಾಂಡವರನ್ನು ವಾರಣಾವತಕ್ಕೆ ಕೊಟ್ಟು ಕಳಿಸಿದನು.</p>
<p class="Text">ಈಗೀಗ ಭೀಷ್ಮರು ಅತೀವ ಬೇಸರದಿಂದಲೇ ಇದ್ದರು. ದುರ್ಯೋಧನನು ಅವರ ಸೇವೆಯಾದರೋ ತುಂಬಾ ಮಾಡುತ್ತಿದ್ದನು. ಆದರೂ ರಾಜಕಾರ್ಯದ ಸಂಬಂಧದಲ್ಲಿ ಅವರಿಂದ ಯಾವ ಸಲಹೆಯನ್ನೂ ಪಡೆಯುತ್ತಿರಲಿಲ್ಲ. ವಿದುರನು ಸಲಹೆಗಳಾದರೋ ಕೊಡುತ್ತಿದ್ದನು ಅದನ್ನು ಕೇಳುತ್ತಿರಲಿಲ್ಲ. ಇದರಿಂದ ಹಸ್ತಿನಾಪುರದಿಂದ ವಾರಣಾವತಕ್ಕೆ ಹೋಗುವ ಸಮಯ ಪಾಂಡವರು ಭೀಷ್ಮರ ಚರಣಗಳಲ್ಲಿ ವಂದಿಸಿಕೊಂಡರೂ ಭೀಷ್ಮರು ಏನೂ ಹೇಳಲಿಲ್ಲ. ಅವರು ಹೊರಟುಹೋದರು. </p>
<p class="Text">ಯಾವಾಗ ದ್ರೌಪದಿಯ ಸ್ವಯಂವರದಲ್ಲಿ ಪಂಚಪಾಂಡವರು ಪ್ರಕಟರಾದರೋ, ಮತ್ತು ಈ ಸಮಾಚಾರ ಹಸ್ತಿನಾಪುರದ ಜನರಿಗೆ ತಿಳಿಯಿತೋ ಆಗ ಧೃತರಾಷ್ಟ್ರ ಮತ್ತು ದುರ್ಯೋಧನರಿಗೆ ಅತೀವ ಚಿಂತೆಯಾಯಿತು. ಅವರಾದರೋ ವಾರಣಾವತ ನಗರದ ಲಾಕ್ಷಾಗೃಹದಲ್ಲಿ ಪಾಂಡವರು ಸುಟ್ಟು ಹೋದರು ಮತ್ತು ಈಗ ನಮ್ಮ ರಾಜ್ಯವು ನಿಷ್ಕಂಟಕವಾಯಿತು ಎಂದು ತಿಳಿದಿದ್ದರು. ಆದರೆ ಪಾಂಡವರು ಬದುಕಿದ್ದರು, ಈಗ ಅವರು ಪಾಂಡವರನ್ನು ಹೇಗೆ ನಷ್ಟ ಮಾಡಬಹುದು ಎಂದು ಯೋಚಿಸತೊಡಗಿದ್ದರು. ಪರಿಸ್ಥಿತಿಯು ತುಂಬಾ ಬಿಕ್ಕಟ್ಟಾಗಿತ್ತು. ಭೀಷ್ಮರನ್ನು ಕರೆಸಲಾಯಿತು. ಭೀಷ್ಮರು ಹೇಳಿದರು ನನಗಾಗಿ ಕೌರವ ಮತ್ತು ಪಾಂಡವರು ಒಂದೇ ರೀತಿಯಿಂದ ಇದ್ದಾರೆ. ನಾನು ಇಬ್ಬರನ್ನೂ ಪ್ರೀತಿಸುತ್ತೇನೆ. ನಾನು ನಿಮ್ಮಂತೆ ಪಾಂಡವರ ರಕ್ಷಣೆಯನ್ನು ಬಯಸುತ್ತೇನೆ. ನೀವು ಅವರಲ್ಲಿ ಜಗಳ ಮಾಡಬೇಡಿರಿ, ಸಂಯಮವನ್ನು ಮಾಡಿಕೊಂಡು ಅರ್ಧ ರಾಜ್ಯವನ್ನು ಕೊಟ್ಟುಬಿಡಿ. ಅವರು ಮುಂದುವರಿಯುತ್ತ - ದುರ್ಯೋಧನಾ! ಹೇಗೆ ನೀನು ನಿನ್ನನ್ನು ಈ ರಾಜ್ಯದ ಉತ್ತರಾಕಾರಿ ಎಂದು ತಿಳಿದಿರುವಿಯೋ, ಹಾಗೆಯೇ ಯುಧಿಷ್ಠಿರನೂ ಇದ್ದಾನೆ. ಒಂದು ವೇಳೆ ಈ ರಾಜ್ಯವು ಅವರಿಗೆ ಸಿಗದಿದ್ದರೆ ನಿಮಗಾದರೂ ಹೇಗೆ ಸಿಗಬಹುದು? ನೀನು ಅಧರ್ಮದಿಂದ ಇದನ್ನು ಕೈಗೆತ್ತಿಕೊಂಡಿರುವೆ, ಇದು ಅವಶ್ಯವಾಗಿ ಅವರಿಗೆ ಸಿಗಲೇಬೇಕು. ಧೃಷ್ಟತೆಗಿಂತ-ನಮ್ರತೆ ಉತ್ತಮವಾಗಿದೆ. ಅಪಕೀರ್ತಿಗಿಂತ ಕೀರ್ತಿಯು ಉತ್ತಮವಾಗಿದೆ. ಕಲಂಕಿತ ರಾಜನ ಜೀವನ ಭಾರವಾಗಿದೆ. ನೀನು ಹಿಂದಿನ ಪುರುಷರಿಗೆ ಯೋಗ್ಯವಾಗಿ ಆಚರಣೆ ಮಾಡಬೇಕು. ಪಾಂಡವರು ಜೀವಂತರಾಗಿದ್ದಾರೆಂಬುದು ಸಂತೋಷದ ಮಾತಾಗಿದೆ. ದುಷ್ಟ ಪುರೋಚನನು ಇವರನ್ನು ಲಾಕ್ಷಾಗೃಹದಲ್ಲಿ ಸುಡಬೇಕೆಂದಿದ್ದನೋ ಅವನು ಸ್ವತಃ ಸತ್ತುಹೋದನು. ಎಂದಿನಿಂದ ಕುಂತೀ ಸಹಿತ ಪಂಚ ಪಾಂಡವರು ಸುಟ್ಟು ಹೋದರು ಎಂದು ನಾನು ಕೇಳಿದೆನೋ ಅಂದಿನಿಂದ ನಾನು ತುಂಬಾ ದುಃಖಿಯಾಗಿದ್ದೆ. ನನ್ನ ವಿಚಾರದಿಂದ ಅದರಲ್ಲಿ ಪುರೋಚನನ ಯಾವ ದೋಷವೂ ಇರಲಿಲ್ಲ, ನಿಮ್ಮಗಳ ದೋಷವೇ ಇತ್ತು. ಅವರು ಜೀವಂತರಾಗಿರುವ ಸಮಾಚಾರದಿಂದ ನಿಮ್ಮ ಅಪಕೀರ್ತಿ ಅಳಿದು ಹೋಯಿತು. ಈಗ ನೀವು ಆನಂದವಾಗಿ ಉತ್ಸವವನ್ನು ಆಚರಿಸಿರಿ. ಪಾಂಡವರು ದೊಡ್ಡ ಧಾರ್ಮಿಕರು, ಸರಳ ಹೃದಯರೂ ಮತ್ತು ಮತ್ತೊಬ್ಬರೊಡನೆ ಅತ್ಯಂತ ಪ್ರೇಮವಿರಿಸುವವರೂ ಆಗಿದ್ದಾರೆ. ಅವರಿಗೆ ಈ ರಾಜ್ಯದಲ್ಲಿ ಸಮಾನ ಭಾಗವಿದೆ, ಅದು ಅವರಿಗೆ ಸಿಗಲೇಬೇಕು. ಅವರನ್ನು ಗೆಲ್ಲುವ ಸಾಮರ್ಥ್ಯವು ನಿಮ್ಮಲ್ಲಿಲ್ಲ. ಅವರು ಅಧರ್ಮದಿಂದ ಈ ರಾಜ್ಯದಿಂದ ಹೊರಹಾಕಲ್ಪಟ್ಟರು, ಅವರ ಪಾಲು ಅವಶ್ಯವಾಗಿ ಸಿಗಲೇಬೇಕು. ದುರ್ಯೋಧನಾ! ಒಂದು ವೇಳೆ ನಿನ್ನ ಹೃದಯದಲ್ಲಿ ಧರ್ಮದ ಬಗ್ಗೆ ಸ್ವಲ್ಪವಾದರೂ ಆಸಕ್ತಿ ಇದ್ದರೆ, ಒಂದು ವೇಳೆ ನೀನು ಈ ನಿಮ್ಮ ಮುದುಕ ಅಜ್ಜನನ್ನು ಸಂತೋಷಪಡಿಸಬೇಕೆಂದಿದ್ದರೆ ಮತ್ತು ಒಂದು ವೇಳೆ ಜಗತ್ತಿನಲ್ಲಿ ಕೌರವರ ಕೀರ್ತಿ ಮತ್ತು ಶ್ರೇಯಸ್ಸು ಬಯಸುವಿಯಾದರೆ ಪಾಂಡವರ ಅರ್ಧ ರಾಜ್ಯ ಅವರಿಗೆ ಕೊಟ್ಟುಬಿಡು. </p>
<p class="Text para-style-override-3">ದ್ರೋಣಾಚಾರ್ಯರು ಮತ್ತು ವಿದುರನು ಭೀಷ್ಮರ ಮಾತನ್ನು ಸಮರ್ಥಿಸಿದರು. ದುರ್ಯೋಧನನಿಗೆ ಆಂತರಿಕ ಇಚ್ಛೆ ಇಲ್ಲದಿದ್ದರೂ ಅವರನ್ನು ಸಂತೋಷಪಡಿಸಲು ಅವನು ಪಾಂಡವರನ್ನು ಕರೆಸಲು ಸ್ವೀಕರಿಸಿದನು. ವಿದುರನನ್ನು ಕಳಿಸಲಾಯಿತು. ಶ್ರೀಕೃಷ್ಣ ಮತ್ತು ದ್ರುಪದರ ಸಲಹೆಯಂತೆ ಪಾಂಡವರು ಹಸ್ತಿನಾಪುರಕ್ಕೆ ಆಗಮಿಸಿದರು. ರಾಜ್ಯವು ಇಬ್ಬಾಗವಾಗಿ ಪಾಂಡವರಿಗೆ ಇಂದ್ರಪ್ರಸ್ಥ ಕೊಡಲಾಯಿತು. ಭೀಷ್ಮರಿಗೆ ತುಂಬಾ ಸಂತೋಷವಾಯಿತು. ಪಾಂಡವರು ದ್ರೌಪದಿಯೊಂದಿಗೆ ಸುಖವಾಗಿ ಇರತೊಡಗಿದರು. ಅವರು ಒಂದು ಪ್ರಕಾರದಿಂದ ದುರ್ಯೋಧನನು ಗೈದಿರುವ ಅಪಕಾರಗಳನ್ನು ಮರೆತುಬಿಟ್ಟರು. ಶ್ರೀಕೃಷ್ಣನ ಸಹಾಯದಿಂದ ಖಾಂಡವ ವನವನ್ನು ಸುಟ್ಟು ಮಯನಿಂದ ನಿರ್ಮಿತ ದಿವ್ಯ ಸಭೆಯಲ್ಲಿ ರಾಜ್ಯಭಾರ ಮಾಡತೊಡಗಿದರು. ಐದೂ ಸಹೋದರರಿಗೆ ಐದು ಪುತ್ರರಾದರು. ದೊಡ್ಡ-ದೊಡ್ಡ ರಾಜರನ್ನು ಸೋಲಿಸಿ ಅವರು ತಮ್ಮ ರಾಜ್ಯದ ವಿಸ್ತಾರ ಮಾಡಿಕೊಂಡರು. ದೈವೀ ಸಂಪತ್ತಿನ ಅಭಿವೃದ್ಧಿಯಾಯಿತು. ಅವರ ಉನ್ನತಿಯನ್ನು ಕಂಡು ಭೀಷ್ಮ ಪಿತಾಮಹರು ಅತೀವ ಆನಂದಿತರಾಗಿದ್ದು ಭಗವತ್ ಕೃಪೆಯ ಅನುಭವವನ್ನು ಪಡೆಯುತ್ತ ತೀರ್ಥಯಾತ್ರೆ, ಸತ್ಸಂಗ ಮತ್ತು ಭಗವದ್ಭಜನೆಯಲ್ಲಿ ತೊಡಗಿರುತ್ತಿದ್ದರು. ಈ ಪ್ರಕಾರ ದಿನಗಳೆಯಲಾರಂಭಿಸಿತು.<span></span></p>


<p class="Page-Break"> </p>
<p class="Chapter-Heading" id="toc_marker-8">6. ಯುಧಿಷ್ಠಿರನ ರಾಜಸೂಯ ಯಜ್ಞ, ಶ್ರೀಕೃಷ್ಣನ ಅಗ್ರಪೂಜೆ, ಭೀಷ್ಮರ ಮೂಲಕ ಶ್ರೀಕೃಷ್ಣನ ಸ್ವರೂಪ ಹಾಗೂ ಮಹಿಮೆಯ ವರ್ಣನೆ, ಶಿಶುಪಾಲ ವಧೆ</p>
<p class="Text">ಜಗತ್ತಿನಲ್ಲಿ ಅನೇಕ ಪ್ರಕಾರದ ಸುಖಗಳು ಕಂಡುಬರುತ್ತವೆ. ಅವನ್ನು ಅನೇಕ ರೂಪಗಳಲ್ಲಿ ನೋಡಬಹುದಾಗಿದೆ. ಶಾರೀರಿಕ, ಐಂದ್ರಿಯಿಕ, ಆಂತರಿಕ, ಬೌದ್ಧಿಕ ಮೊದಲಾದ ಅವುಗಳ ಭೇದಗಳಾಗಬಹುದು. ಈ ಜಗತ್ತಿನಲ್ಲಿ ಯಾರಿಗೆ ಎಲ್ಲರಿಗಿಂತ ಒಳ್ಳೆಯ ಸ್ಥಿತಿ ಪ್ರಾಪ್ತವಾಗುತ್ತದೋ ಅವರಿಗೇ ಇವೆಲ್ಲಾ ಸುಖಗಳು ಸಿಗುತ್ತವೆ. </p>
<p class="Text">ಶರೀರವು ಬಲಿಷ್ಠವಾಗಿದೆ, ಇಂದ್ರಿಯಗಳು ನಿರೋಗಿ ಮತ್ತು ವಿಷಯಗಳ ಸುಖವನ್ನು ಭೋಗಿಸುತ್ತಿವೆ; ಧನ, ಪರಿವಾರ, ಸಾಮ್ರಾಜ್ಯ, ಮಾನ, ಪ್ರತಿಷ್ಠೆ ಮೊದಲಾದವುಗಳಿಂದ ಮನಸ್ಸು ಪ್ರಸನ್ನವಾಗಿದೆ; ಬುದ್ಧಿಗೆ ವಿವಿಧ ವಸ್ತುಗಳ ಅರಿವು ಇದೆ; ರಾಜನೀತಿ, ಸಮಾಜನೀತಿ ಮುಂತಾದವುಗಳಲ್ಲಿ ಜಾಣತನವಿದೆ, ಎಲ್ಲ ಜನರು ಅವನ ಸಮ್ಮತಿಯನ್ನು ಒಪ್ಪಿಕೊಳ್ಳುವರು, ಜಗತ್ತಿನ ದೃಷ್ಟಿಯಿಂದ ಆ ವ್ಯಕ್ತಿ ಸುಖಿಯಾಗಿದ್ದಾನೆ ಎಂದು ಹೇಳಬಹುದಾದರೂ ಸುಖದ ಪೂರ್ಣತೆ ಇದಲ್ಲ. ಇವೆಲ್ಲ ವಸ್ತುಗಳೊಂದಿಗೆ, ಬೇಕಾದರೆ ಅವು ಭೋಗಿಸಲ್ಪಡುವ ವಿಷಯಗಳ ರೂಪದಲ್ಲಿರಲಿ ಅಥವಾ ಭೋಗಿಸುವ ಕರಣಗಳು ಅಥವಾ ಕರಣಗಳ ಅಭಿಮಾನಿಗಳ ರೂಪದಲ್ಲಿರಲಿ ಮೃತ್ಯು ಕೂಡಿಕೊಂಡೇ ಇದೆ. ದೇವತೆಗಳ ಪ್ರಸಾದದಿಂದ ಇಚ್ಛಾಮರಣವೂ ಪ್ರಾಪ್ತವಾಗಬಹುದು, ಆದರೆ ಅದರ ಪ್ರಾಪ್ತಿಯಾದರೂ ಕೂಡ ಸುಖದ ಅಂತಿಮ ಸೀಮೆ ಸಿಗುವುದಿಲ್ಲ. ವಿಚಾರ ಮಾಡಿದಾಗ ಒಂದು ವೇಳೆ ಎಂದಾದರು ಯಾವುದೇ ಪ್ರಕಾರದಿಂದ ಮೇಲೆ ಹೇಳಿದ ಜಗತ್ತಿನ ವಸ್ತುಗಳು ಸ್ಥಾಯಿರೂಪದಿಂದ ಪ್ರಾಪ್ತವಾದರೂ, ಮೃತ್ಯುವು ಕೂಡ ತನ್ನ ಕೈಯೊಳಗೆ ಬಂದುಬಿಟ್ಟರೂ ಏನಾದರೊಂದು ಕೊರತೆ ಇದ್ದೆ-ಇರುತ್ತದೆ. ಯಾವುದಾದರು ಅಭಾವದ ಚಿಂತೆ ಇದ್ದೇ ಇರುತ್ತದೆ ಎಂದು ತಿಳಿದುಬರುತ್ತದೆ. ಇವೆಲ್ಲ ವಸ್ತುಗಳೂ ಪಡೆದರೂ ಕೂಡ ಇನ್ನೂ ಪಡೆಯುವಂತಹುದು ಶೇಷವಾಗಿ ಉಳಿಯುತ್ತದೆ. ಸಂತರು, ಶಾಸ್ತ್ರಗಳು ಈ ತತ್ವದ ಮೇಲೆ ಪ್ರಾರಂಭದಿಂದಲೇ ವಿಚಾರ ಮಾಡಿದ್ದಾರೆ ಮತ್ತು ಈ ಬಾಹ್ಯ ವಸ್ತುಗಳಿಂದ ಶಾಂತಿಯು ಸಿಗುವುದಿಲ್ಲ, ಈ ಸಾಂಸಾರಿಕ ಸುಖವು ತುಚ್ಛವಾಗಿದೆ, ಕ್ಷಣಿಕವಾಗಿದೆ, ಈ ವಿಷಯದಲ್ಲಿ ಎಲ್ಲರೂ ಸಹಮತರಾಗಿದ್ದಾರೆ ಎಂಬುದು ದೊಡ್ಡ ಸೌಭಾಗ್ಯದ ಮಾತಾಗಿದೆ. ಇವುಗಳಲ್ಲಿ ಸುಖ-ಶಾಂತಿಯನ್ನು ಬಯಸುವುದು ಮರುಭೂಮಿಯಲ್ಲಿ ಕಂಡು ಬರುವ ಮರೀಚಿಕೆಯಿಂದ ಬಾಯಾರಿಕೆಯನ್ನು ತಣಿಸಿದಂತೆ ಆಗಿದೆ. ಇಂದಿನವರೆಗೆ ಇವುಗಳಿಂದ ಯಾರಿಗೂ ಸುಖ ಸಿಕ್ಕಿಲ್ಲ, ಸಿಗುವ ಆಶೆಯೂ ಇಲ್ಲ.</p>
<p class="Text">ಹಾಗಾದರೆ ನಿಜವಾದ ಸುಖ-ಶಾಂತಿಯು ಎಲ್ಲಿದೆ? ಬುದ್ಧಿಯ ಜ್ಞಾತವ್ಯದ, ಮನದ ಪ್ರಾಪ್ತವ್ಯದ, ಇಂದ್ರಿಯಗಳ ಗಂತವ್ಯದ ಪೂರ್ಣತೆ ಎಲ್ಲಿದೆ? ಎಂಬ ಪ್ರಶ್ನೆ ಉಂಟಾಗುತ್ತದೆ. ಏಕೆಂದರೆ ಅದು ಪ್ರಾಪ್ತವಾಗದೆ ಜೀವನ ಸಫಲವಾಗುವುದಿಲ್ಲ. ಇದರ ಉತ್ತರವು ಒಂದೇ ಅಂತಸ್ಥಳದ ಅಂತರಾಳದಲ್ಲಿ ವಿರಾಜಮಾನವಾಗಿರುವ ಆತ್ಮನಿಗೂ ಆತ್ಮನಾದ ಆನಂದಕಂದ ಸಚ್ಚಿದಾನಂದ ಭಗವಾನ್ ಶ್ರೀಕೃಷ್ಣನನ್ನು ತಿಳಿಯುವುದು, ಪ್ರಾಪ್ತ ಮಾಡಿಕೊಳ್ಳುವುದು ಮತ್ತು ಬಳಿಗೆ ತಲುಪುವುದೇ ಆಗಿದೆ. ಅವನನ್ನೇ ಪಡೆದುಕೊಂಡ ಮೇಲೆ ಈ ವಿಷಯ ಸುಖಗಳ ಕ್ಷುದ್ರ ಬಿಂದುವೇ ಅನಂತ ಮಹಾಸಾಗರವು ಪ್ರಾಪ್ತವಾಗುತ್ತದೆ ಮತ್ತು ಅದರೊಂದಿಗೇ ಎಲ್ಲವೂ ಪ್ರಾಪ್ತವಾಗಿ ಹೋಗುತ್ತದೆ. ತಾತ್ಪರ್ಯ-ಬುದ್ಧಿಯಿಂದ ಭಗವಾನ್ ಶ್ರೀ ಕೃಷ್ಣನನ್ನು ತಿಳಿಯುವುದು, ಮನಸ್ಸು ಅವನನ್ನೇ ಪ್ರಾಪ್ತ ಮಾಡಿಕೊಳ್ಳುವುದು ಮತ್ತು ಇಂದ್ರಿಯಗಳು ಅವನ ಬಳಿಗೆ ತಲುಪುವುದು. ವಾಸ್ತವವಾಗಿ ಆಗಲೇ ನಾವು ಎಲ್ಲವನ್ನೂ ಪ್ರಾಪ್ತ ಮಾಡಿಕೊಳ್ಳಬಲ್ಲೆವು.</p>
<p class="Text">ಭೀಷ್ಮರ ಜೀವನದಲ್ಲಿ ಏನು ಸಿಕ್ಕಿರಲಿಲ್ಲ! ಆದರೆ ಅದು ಬೇರೆಯವರಂತೆ ಕೇವಲ ಸಾಂಸಾರಿಕ ಸುಖದ ಪ್ರಾಪ್ತಿ ಮಾತ್ರ ಆಗಿರಲಿಲ್ಲ. ಅಲ್ಲದೆ ಅವರು ಅವುಗಳು ಪ್ರಾಪ್ತಿಯಾಗಿದ್ದರೂ ಅವುಗಳ ಕಡೆಗೆ ಉದಾಸೀನರಂತೆ ಇದ್ದು ಬುದ್ಧಿಯಿಂದ ಭಗವಂತನನ್ನೇ ಚಿಂತಿಸುತ್ತಿದ್ದರು, ಮನಸ್ಸಿನಿಂದ ಭಗವಂತನ ಲೀಲೆಗಳನ್ನು ಅನುಭವಿಸುತ್ತಿದ್ದರು ಮತ್ತು ಇಂದ್ರಿಯಗಳಿಂದ ಸರ್ವತ್ರ ಅವನನ್ನೇ ಸ್ಪರ್ಶಿಸುತ್ತಿದ್ದರು. ಅವರಿಗೆ ಶ್ರೀಕೃಷ್ಣನಲ್ಲಿ ಎಷ್ಟು ಪ್ರೇಮವಿತ್ತು ಈ ಮಾತು ಅವರ ಜೀವನದಲ್ಲಿ ಅಲ್ಲಲ್ಲಿ ಪ್ರಕಟವಾಗುತ್ತದೆ. ಅವರು ಶ್ರೀಕೃಷ್ಣನ ಪರಮ ಪ್ರೇಮಿಯಾಗಿದ್ದರು, ಪರಮ ತತ್ವಜ್ಞರಾಗಿದ್ದರು ಮತ್ತು ಪರಮ ಆಜ್ಞಾಕಾರಿಯಾಗಿದ್ದರು. ಅವರ ತತ್ವಜ್ಞಾನ, ಪ್ರೇಮ ಮತ್ತು ಆಜ್ಞಾಕಾರಿತೆಯ ಮಾತು ಎಲ್ಲ ಜನರಿಗೆ ಆದರ್ಶವಾಗಿತ್ತು ಮತ್ತು ಅವರ ಜೀವನದಲ್ಲಿ ನಾವು ಇದೇ ಆದರ್ಶವನ್ನು ನೋಡಲು ಬಯಸುತ್ತೇವೆ. </p>
<p class="Text">ಧರ್ಮರಾಜ ಯುಧಿಷ್ಠಿರನ ಸಭೆ ನಿರ್ಮಾಣಗೊಂಡಿತು. ತಮ್ಮಂದಿರ ಬಲ-ಪೌರುಷ ಮತ್ತು ಶ್ರೀಕೃಷ್ಣನ ಕೃಪೆ ಅವನಿಗೆ ಲಭಿಸಿತ್ತು. ನಿಜವಾದ ಮಾತೆಂದರೆ - ಅವನು ಶ್ರೀಕೃಷ್ಣನ ಭಕ್ತನಾಗಿದ್ದನು, ಅವನ ಪ್ರೇರಣೆಯಿಂದಲೇ ಅವನಿಗಾಗಿ ಮಾಡಲಾಗುವ ಕರ್ಮ ರಾಜಸೂಯ ಯಜ್ಞದ ಕಡೆಗೆ ಪ್ರವೃತ್ತನಾದನು. ತಮ್ಮಂದಿರು ದಿಗ್ವಿಜಯ ಗೈದರು, ಶ್ರೀಕೃಷ್ಣನ ಸಹಾಯದಿಂದ ಭೀಮನು ಜರಾಸಂಧನನ್ನು ಕೊಂದನು. ಸಾವಿರಾರು ರಾಜರು ಬಂಧನ ಮುಕ್ತರಾದರು, ಅವರ ಸಹಾನುಭೂತಿ ದೊರಕಿತು, ತುಂಬಾ ವಿಸ್ತಾರದಿಂದ ರಾಜಸೂಯ ಯಜ್ಞವು ನಡೆಯಿತು. ಯಜ್ಞದ ಕೊನೆಯ ದಿನ ಯಾವಾಗ ಅತಿಥಿ-ಅಭ್ಯಾಗತರ ಸ್ವಾಗತ-ಸತ್ಕಾರದ ದಿನ ಬಂತೋ ಆಗ ಎಲ್ಲರಿಗಿಂತ ಮೊದಲು ಯಾವ ಮಹಾನುಭಾವರ ಪೂಜೆ ಮಾಡಲಾಗುವುದು ಎಂಬ ಪ್ರಶ್ನೆ ಬಂತು. ಆ ಯಜ್ಞ ಮಂಟಪದಲ್ಲಿ ಎಲ್ಲರಿಗಿಂತ ವಯೋವೃದ್ಧ ಮತ್ತು ಜ್ಞಾನವೃದ್ಧ ಮಹಾತ್ಮಾ ಭೀಷ್ಮರೇ ಇದ್ದರು. ಧರ್ಮರಾಜನು ಅವರಲ್ಲಿಯೇ ಇದರ ನಿರ್ಣಯ ಮಾಡುವುದು ಉಚಿತವೆಂದು ತಿಳಿದು ಕೇಳಿದನು - ಪಿತಾಮಹರೇ! ಈ ಯಜ್ಞದಲ್ಲಿ ಬಂದಿರುವ ರಾಜರಿಗೆ ಅರ್ಘ್ಯುವನ್ನಿತ್ತು ಪೂಜಿಸುವ ಸಮಯ ಬಂದಿದೆ, ಇಲ್ಲಿ ಉಪಸ್ಥಿತರಾದ ಮಹಾನುಭಾವರಲ್ಲಿ ಮೊದಲು ಯಾರ ಪೂಜೆ ಮಾಡುವುದು?</p>
<p class="Text">ಭೀಷ್ಮರು ಹೇಳಿದರು - ಯುಧಿಷ್ಠಿರಾ! ಇಲ್ಲಿ ಎಷ್ಟು ಮಹಾಪುರುಷರು ಉಪಸ್ಥಿತರಾಗಿದ್ದಾರೋ, ಅವರಲ್ಲಿ ತೇಜ, ಬಲ, ಪರಾಕ್ರಮ, ಜ್ಞಾನ, ವಿಜ್ಞಾನ ಮೊದಲಾದ ವಿಷಯಗಳಲ್ಲಿ ಭಗವಾನ್ ಶ್ರೀಕೃಷ್ಣನೇ ಎಲ್ಲರಿಗಿಂತ ಶ್ರೇಷ್ಠನಾಗಿದ್ದಾನೆ. ಹೇಗೆ ಸೂರ್ಯನು ಪ್ರಕಾಶಿತನಾದಾಗ ನಕ್ಷತ್ರಗಳ ತೇಜವು ಗಣನೆಗಿಲ್ಲವೋ, ಅಲ್ಲದೆ ಅದೃಶ್ಯವೇ ಆಗುತ್ತವೋ, ಹಾಗೆಯೇ ಶ್ರೀಕೃಷ್ಣನ ಸಮ್ಮುಖದಲ್ಲಿ ಬೇರೆ ಜನರ ಸ್ಥಿತಿಯಾಗಿದೆ. ಅಂಧಕಾರದಲ್ಲಿ ಸೂರ್ಯನಂತೆ, ನಿಸ್ತಬ್ಧ ಸ್ಥಾನದ ವಾಯುವಿನಂತೆ ಭಗವಾನ್ ಶ್ರೀಕೃಷ್ಣನೇ ನಮ್ಮ ಸಭೆಯನ್ನು ತುಂಬುತ್ತಿದ್ದಾನೆ.</p>
<p class="Text">ಅವನ ಪ್ರಕಾಶದಿಂದಲೇ ಎಲ್ಲವೂ ಪ್ರಕಾಶಿತ ಮತ್ತು ಆನಂದದಿಂದಲೇ ಎಲ್ಲರೂ ಆನಂದಿತರಾಗಿದ್ದಾರೆ. ಅದಕ್ಕಾಗಿ ಎಲ್ಲರಿಗಿಂತ ಮೊದಲು ಶ್ರೀಕೃಷ್ಣನ ಪೂಜೆಯೇ ಆಗಬೇಕು. ತುಂಬಿದ ಸಭೆಯಲ್ಲಿ ಈ ಪ್ರಕಾರ ಶ್ರೀಕೃಷ್ಣನ ಮಹಿಮೆಯನ್ನು ಗುಣಗಾನಗೈದು ಭೀಷ್ಮ ಪಿತಾಮಹರು ಸಹದೇವನಿಗೆ ಆಜ್ಞಾಪಿಸಿದರು - ಶ್ರೀಕೃಷ್ಣನಿಗೆ ಅಗ್ರಪೂಜೆಮಾಡು. ಸಹದೇವನು ಕೂಡಲೇ ಆಜ್ಞೆಯ ಪಾಲನೆ ಮಾಡಿದನು. ಶ್ರೀಕೃಷ್ಣನು ಶಾಸ್ತ್ರದ ಆಜ್ಞಾನುಸಾರ ತನ್ನ ಭಕ್ತರಾದ ಪಾಂಡವರ ಮೂಲಕ ಅರ್ಪಿಸಲ್ಪಟ್ಟ ಅಗ್ರಪೂಜೆಯನ್ನು ಸಂತೋಷದಿಂದ ಸ್ವೀಕರಿಸಿದನು.</p>
<p class="Text">ಆ ಯಜ್ಞ ಮಂಟಪದಲ್ಲಿ ಚೇದಿರಾಜಾ ಶಿಶುಪಾಲನೂ ಉಪಸ್ಥಿತನಾಗಿದ್ದನು. ಅವನಿಗೆ ಭಗವಾನ್ ಶ್ರೀಕೃಷ್ಣನ ಪೂಜೆಯು ಸಹಿಸಲಾಗಲಿಲ್ಲ. ಅವನು ಸಿಟ್ಟಿನಿಂದ ಕೆರಳಿದನು, ಅವನ ಕಣ್ಣು ಕೆಂಪಾಯಿತು, ಅವನು ನಿಂತುಕೊಂಡು ಭೀಷ್ಮರು ಹಾಗೂ ಯುಧಿಷ್ಠಿರನ ತಿರಸ್ಕಾರ ಗೈದು ಶ್ರೀಕೃಷ್ಣನಿಗೂ ಅಲ್ಲ-ಸಲ್ಲದ ಮಾತನ್ನಾಡತೊಡಗಿದ. ಶಿಶುಪಾಲ ಹೇಳಿದನು-ಯುಧಿಷ್ಠಿರಾ! ಇಲ್ಲಿ ದೊಡ್ಡ-ದೊಡ್ಡ ಧಾರ್ಮಿಕ ವಿದ್ವಾಂಸರು ಮತ್ತು ಸದಾಚಾರಿ ನರಪತಿಗಳು ಉಪಸ್ಥಿತರಾಗಿದ್ದಾರೆ. ಅವರ ಮುಂದೆ ಯಾವುದೇ ಪ್ರಕಾರದಿಂದ ಕೃಷ್ಣನು ಪೂಜೆಯನ್ನು ಪಡೆಯಲು ಯೋಗ್ಯನಲ್ಲ. ನೀನು ಜನರಿಂದ ಸಮ್ಮತಿ ಪಡೆಯದೆಯೇ ಪೂಜೆ ಮಾಡಿದುದು ಸರ್ವಥಾ ಅಯೋಗ್ಯವಾಗಿದೆ, ನಿಮಗೆ ಧರ್ಮದ ಸೂಕ್ಷ್ಮ ರಹಸ್ಯದ ಅರಿವಿಲ್ಲ. ಪಾಂಡವರೇ ಈ ವಿಷಯದಲ್ಲಿ ನೀವು ಮಕ್ಕಳಾಗಿದ್ದೀರಿ. ಮುದಿ ಭೀಷ್ಮರೂ ಕೂಡ ಧರ್ಮಮರ್ಯಾದೆಯ ಉಲ್ಲಂಘನೆ ಗೈದು ತನ್ನ ಅಜ್ಞತೆಯನ್ನೇ ಪ್ರಕಟಪಡಿಸಿದ್ದಾರೆ. ನಿಮ್ಮನ್ನು ಎಲ್ಲರೂ ಧರ್ಮಜ್ಞ ಮತ್ತು ಧರ್ಮಾತ್ಮಾ ಎಂದು ತಿಳಿಯುತ್ತಿದ್ದರು. ಆದರೆ ಕೃಷ್ಣನನ್ನು ಸಂತೋಷಪಡಿಸಲಿಕ್ಕಾಗಿ ನೀವು ಅನುಚಿತ ಆಚರಣೆ ಮಾಡಿರುವಿರಿ, ಎಲ್ಲ ಜನರು ನಿಮ್ಮನ್ನು ನಿಂದಿಸುವರು. </p>
<p class="Text">ಕೃಷ್ಣನು ರಾಜನಲ್ಲ, ಎಲ್ಲರಿಗಿಂತ ವಯೋವೃದ್ಧನೂ ಅಲ್ಲ; ಏಕೆಂದರೆ ಅವನ ತಂದೆ ವಸುದೇವನೂ ಈ ಯಜ್ಞ ಮಂಟಪದಲ್ಲಿ ಉಪಸ್ಥಿತನಾಗಿದ್ದಾನೆ. ಒಂದು ವೇಳೆ ನೀವು ಅವನನ್ನು ತಮ್ಮ ಹಿತೈಷಿ ಮತ್ತು ಅನುಗತನೆಂದು ತಿಳಿಯುತ್ತಿದ್ದರೆ ದ್ರುಪದನು ಏನು ಅವನಿಂದ ಕಮ್ಮಿಯೇ? ಆಚಾರ್ಯರಲ್ಲಿ ದ್ರೋಣಾಚಾರ್ಯರು, ಋತ್ವಿಜರಲ್ಲಿ ವ್ಯಾಸರು ಮತ್ತು ಮೃತ್ಯುವನ್ನೇ ತನ್ನ ಅಧೀನವಿರಿಸಿಕೊಂಡ ಭೀಷ್ಮರು ಇಲ್ಲಿ ಉಪಸ್ಥಿತರಾಗಿರುವಾಗ ಶ್ರೀಕೃಷ್ಣನ ಪೂಜೆ ಹೇಗಾಗಬಲ್ಲದು? ನಮ್ಮನ್ನು ಅಪಮಾನ ಮಾಡಲೆಂದೇ ಆಮಂತ್ರಿಸಿದ್ದೀರೇನು? ನಾವುಗಳು ಭಯ, ಲೋಭ ಅಥವಾ ಮೋಹದಿಂದ ನಿನ್ನನ್ನು ಸಾಮ್ರಾಟನನ್ನಾಗಿಸಿಲ್ಲ. ನಾವು ನಿನ್ನನ್ನು ಧರ್ಮಾತ್ಮಾ ಎಂದು ತಿಳಿದುಕೊಂಡೇ ಕಪ್ಪವನ್ನು ಕೊಟ್ಟಿರುವೆವು. ಹೀಗೆ ಅಧರ್ಮವನ್ನು ಗೈದು ನೀನು ನಿನ್ನ ಕೀರ್ತಿ ಮತ್ತು ಧಾರ್ಮಿಕತೆಯನ್ನು ಹಾಳು ಮಾಡಿಕೊಂಡಿರುವಿ. ಕೃಷ್ಣನಾದರೂ ಈ ಪೂಜೆಯನ್ನು ಸ್ವೀಕರಿಸಬಾರದಾಗಿತ್ತು. ಇದೊಂದೇ ಕ್ರಿಯೆಯಿಂದ ಭೀಷ್ಮರ, ಯುಧಿಷ್ಠಿರನ ಮತ್ತು ಕೃಷ್ಣನ ಮೂರ್ಖತೆಯು ಪ್ರಕಟವಾಯಿತು, ಈಗ ನಾನು ಈ ಸಭೆಯಲ್ಲಿ ಇರಲಾರೆ; ಇಷ್ಟು ಹೇಳಿ ಶಿಶುಪಾಲನು ತನ್ನ ಅನುಯಾಯಿ ರಾಜರೊಂದಿಗೆ ಯುಧಿಷ್ಠಿರಾದಿಗಳ ಕಡೆಗೆ ಓರೆ ನೋಟ ಬೀರುತ್ತ ಸಭೆಯಿಂದ ಹೊರಟನು.</p>
<p class="Text">ಯುಧಿಷ್ಠಿರನು ಶಿಶುಪಾಲನ ಬಳಿಗೆ ಹೋಗಿ, ಮಧುರ ವಚನಗಳಿಂದ ಸಮಾಧಾನ ಪಡಿಸಿದನು. ಶಿಶುಪಾಲಾ! ಇಷ್ಟು ರಾಜರ ಮಧ್ಯದಿಂದ ಮುನಿದು ಹೊರಟು ಹೋಗುವುದು ಯೋಗ್ಯವಾಗಿದೆಯೇ? ವಿಚಾರ ಮಾಡಿನೋಡು. ಮಹಾತ್ಮಾ ಭೀಷ್ಮರು ಮತ್ತು ಭಗವಾನ್ ಶ್ರೀಕೃಷ್ಣನ ಸಂಬಂಧದಲ್ಲಿ ನೀನು ಆಡಿದುದು ಆಡಲು ಯೋಗ್ಯವಾದುದಲ್ಲ. ಅದರಲ್ಲಿ ನೀನು ಅಧರ್ಮದ ಭಾಗಿಯಾಗಬೇಕಾದೀತು.</p>
<p class="Text">ಆ ಮಾತುಗಳಿಂದ ಭೀಷ್ಮಾದಿಗಳಿಗೆ ಏನೂ ಕೆಡುಕಾಗಲಿಲ್ಲ, ನಿನ್ನ ನಾಲಿಗೆ ದೂಷಿತವಾಯಿತು ಅಷ್ಟೇ. ಇಲ್ಲಿ ನಿನಗಿಂತ ತುಂಬಾ ಬುದ್ಧಿವಂತರು, ವಿದ್ವಾಂಸರು ಮತ್ತು ಧರ್ಮಜ್ಞರಾದ ರಾಜರು ಕುಳಿತಿರುವರು. ಭಗವಾನ್ ಶ್ರೀಕೃಷ್ಣನ ಪೂಜೆ ಆಗುವುದನ್ನು ನೋಡಿ ಯಾರಿಗೂ ಅಸಂತೋಷವಾಗಲಿಲ್ಲ. ಭೀಷ್ಮರ ಮಾತು ಸರ್ವಥಾ ಧರ್ಮಸಂಗತವಾಗಿದೆ. ಶ್ರೀಕೃಷ್ಣನ ತತ್ವ, ರಹಸ್ಯ, ಗುಣ, ಪ್ರಭಾವ ಮತ್ತು ಮಹಿಮೆಯನ್ನು ಭೀಷ್ಮರು ಎಷ್ಟು ಬಲ್ಲರೋ ಅಷ್ಟು ನೀನು ತಿಳಿದಿಲ್ಲ - ತಿಳಿಯಲಾರೆ. </p>
<p class="Text">ಶಿಶುಪಾಲನಲ್ಲಿ ಯುಧಿಷ್ಠಿರನು ಗೈದ ಅನುನಯ-ವಿನಯ ಕಂಡು ಭೀಷ್ಮ ಪಿತಾಮಹರು ಹೇಳಿದರು - ಮಗು! ಶ್ರೀಕೃಷ್ಣನೇ ಎಲ್ಲರಿಗಿಂತ ಮಹಾನ್ ಮತ್ತು ಎಲ್ಲರಿಗಿಂತ ಪುರಾತನನಾಗಿದ್ದಾನೆ. ಯಾರು ಅವನನ್ನು ಸರ್ವೋತ್ತಮ ಮತ್ತು ಪೂಜನೀಯನೆಂದು ಒಪ್ಪಿಕೊಳ್ಳುವುದಿಲ್ಲವೋ ಅಂತಹವನೊಂದಿಗೆ ಇಷ್ಟು ನಮ್ರತೆಯ ವ್ಯವಹಾರ ಮಾಡುವುದು ಉಚಿತವಲ್ಲ. ಯಾರು ವೀರನಾಗಿದ್ದಾನೋ, ವಿಜಯಿಯಾಗಿದ್ದಾನೋ ಅವನೇ ಕ್ಷತ್ರಿಯರಲ್ಲಿ ಸರ್ವ ಶ್ರೇಷ್ಠನಾಗಿದ್ದಾನೆ. ಶ್ರೀಕೃಷ್ಣನು ಯಾರನ್ನು ಪರಾಜಿತನಾಗಿಸಲಿಲ್ಲ? ಯಾರಾದರೂ ಇದ್ದರೆ ಹೇಳಲಿ. ಕೇವಲ ನಮ್ಮ ದೃಷ್ಟಿಯಲ್ಲಿಯೇ ಸರ್ವೋಪರಿ ಪೂಜನೀಯನಾಗಿದ್ದಾನೆ ಎಂಬ ಮಾತಲ್ಲ; ಬದಲಿಗೆ ಇವನು ಜಗತ್ತಿಗೇ ಪೂಜನೀಯನಾಗಿದ್ದಾನೆ, ಇವನು ಜಗತ್ತೆಲ್ಲದರ ಆಧಾರನಾಗಿದ್ದಾನೆ, ಅಧಿಷ್ಠಾನನಾಗಿದ್ದಾನೆ. ನಾವು ತುಂಬಾ ಯೋಚಿಸಿಯೇ ಬುದ್ಧಿ ಪೂರ್ವಕವಾಗಿ ನಿಶ್ಚಯಗೈದು ಶ್ರೀಕೃಷ್ಣನ ಪೂಜೆ ಮಾಡಿದ್ದೇವೆ. ಯುಧಿಷ್ಠಿರಾ! ಶಿಶುಪಾಲನಲ್ಲಿ ಈಗ ಇನ್ನು ಹೆಚ್ಚಿಗೆ ಏನೂ ಹೇಳುವ ಅವಶ್ಯಕತೆ ಇಲ್ಲ. ನಿನ್ನ ಬುದ್ಧಿಯನ್ನು ಸ್ಥಿರವಾಗಿಸು, ನಾವು ದೊಡ್ಡ-ದೊಡ್ಡ ಋಷಿ-ಮಹರ್ಷಿಗಳ ಸಂಗ ಮಾಡಿದ್ದೇವೆ, ಅವರ ಮುಖದಿಂದ ನಾನು ಪುರುಷೋತ್ತಮ ಶ್ರೀಕೃಷ್ಣನ ಗುಣಗಳನ್ನು ಶ್ರವಣಿಸಿದ್ದೇನೆ. ಅವನ ಉತ್ತಮ ಮತ್ತು ಅಲೌಕಿಕ ಕರ್ಮಗಳನ್ನು ನಾನು ಬಲ್ಲೆನು. ಯಾರು ಇವನ ಮಹಿಮೆಯಲ್ಲಿ ಸಂದೇಹ ಪಡುತ್ತಾನೋ ಅವನು ಉತ್ತಮ ಪುರುಷರ ಸಂಗ ಮಾಡಲಿಲ್ಲ.</p>
<p class="Text">ಶಿಶುಪಾಲಾ! ನಾವು ಯಾವ ಕೃಷ್ಣನ ಪೂಜೆ ಮಾಡಿದ್ದೇವೋ ಅದು ಅವನ ಸಂಬಂಧಿಗಳಾದ ಕಾರಣ, ಹಿತೈಷಿಗಳಾದ ಕಾರಣ ಅಥವಾ ಸ್ವತಂತ್ರತೆಯಿಂದ ಮಾಡಿಲ್ಲ; ವಾಸ್ತವದಲ್ಲಿ ಇವನು ಪೂಜೆ ಮಾಡಲು ಯೋಗ್ಯನಾಗಿದ್ದಾನೆ. ಒಂದು ವೇಳೆ ಅವನ ಭಗವತ್ತತೆಯ ಕುರಿತು ದೃಷ್ಟಿವಿರಿಸದಿದ್ದರೂ, ಕೇವಲ ಗುಣಗಳನ್ನೇ ನೋಡಿದರೆ ವೇದ-ವೇದಾಂಗದ ಜ್ಞಾನ, ಬಲ, ದಾನ, ಚಾತುರ್ಯ, ಶೂರತ್ವ, ಕೀರ್ತಿ, ಬುದ್ಧಿವಂತಿಕೆ, ನಮ್ರತೆ, ಶ್ರೀ, ಹ್ರೀ, ಧರ್ಮದ ಮರ್ಯಾದಾಪಾಲನೆ, ಧೈರ್ಯ, ತುಷ್ಟಿ ಮತ್ತು ಪುಷ್ಟಿ ಇವಲ್ಲದೆ ಇನ್ನೂ ಬೇರೆ ಅಸಂಖ್ಯ ಗುಣಗಳು ಶ್ರೀಕೃಷ್ಣನಲ್ಲಿ ವಿದ್ಯಮಾನವಾಗಿವೆ. ಇವನು ಎಲ್ಲರ ಪ್ರಿಯನಾಗಿದ್ದಾನೆ, ಆಚಾರ್ಯನಾಗಿದ್ದಾನೆ, ತಂದೆಯಾಗಿದ್ದಾನೆ, ಗುರುವಾಗಿದ್ದಾನೆ ಮತ್ತು ಎಲ್ಲವೂ ಆಗಿದ್ದಾನೆ; ಇದರಿಂದಲೇ ನಾವು ಇವನ ಪೂಜೆ ಮಾಡಿದ್ದೇವೆ.</p>
<p class="Text">ರಾಜರುಗಳೇ! ಏಕೆಂದರೆ ಶ್ರೀಕೃಷ್ಣನ ಪೂಜೆ ಎಲ್ಲರ ಪೂಜೆಯಾಗಿದೆ. ಈ ಕಲ್ಯಾಣಸ್ವರೂಪೀ ಶ್ರೀಕೃಷ್ಣನೇ ಎಲ್ಲ ಜಗತ್ತಿನ ಉತ್ಪತ್ತಿ, ಸ್ಥಿತಿ ಮತ್ತು ಸಂಹಾರಕ್ಕೆ ಕಾರಣನಾಗಿದ್ದಾನೆ. ಜಗತ್ತಿನ ರೂಪದಲ್ಲಿ ಅವನೇ ಪ್ರಕಟನಾಗಿದ್ದಾನೆ. ಪ್ರಕೃತಿ ಮತ್ತು ಪುರುಷ ಎರಡೂ ಇವನ ರೂಪವೇ ಆಗಿವೆ. ಇವನು ಎಲ್ಲರ ಅಂತರ್ಯಾಮೀ ಮತ್ತು ಸರ್ವವ್ಯಾಪಿಯಾಗಿದ್ದರೂ ಕೂಡ ಎಲ್ಲರಿಂದ ಅತೀತನಾಗಿದ್ದಾನೆ. ಪಂಚ ಭೂತಗಳು, ಮನ, ಬುದ್ಧಿ ಮತ್ತು ಅಹಂಕಾರ, ನಾಲ್ಕೂ ಪ್ರಕಾರದ ಪ್ರಾಣಿಗಳು ಶ್ರೀಕೃಷ್ಣನಲ್ಲಿಯೇ ಸ್ಥಿತವಾಗಿವೆ. ಕೇವಲ ಈ ಬ್ರಹ್ಮಾಂಡದಲ್ಲಿಯೇ ಅಲ್ಲ, ಎಲ್ಲ ಬ್ರಹ್ಮಾಂಡಗಳಲ್ಲಿ ಓರ್ವ ಶ್ರೀಕೃಷ್ಣನೇ ಪುರುಷೋತ್ತಮನಾಗಿದ್ದಾನೆ. ಅವನ ಒಂದೊಂದು ರೋಮ ಕೂಪದಲ್ಲಿಯೂ ಅಸಂಖ್ಯ ಬ್ರಹ್ಮಾಂಡಗಳು ಸಮುದ್ರದ ತರಂಗದಲ್ಲಿ ನೀರಿನ ಹನಿಯಂತೆ ಉತ್ಪನ್ನವಾಗಿ, ವಿಲೀನವಾಗುತ್ತಾ ಇವೆ.</p>
<p class="Text">ಈ ಶಿಶುಪಾಲನು ಇನ್ನೂ ಬಾಲಕನಾಗಿದ್ದಾನೆ, ಶ್ರೀಕೃಷ್ಣನ ತತ್ವ ಮತ್ತು ಮಹತ್ವವನ್ನು ತಿಳಿದಿಲ್ಲ. ಹೇಗೆ ತಿಳಿಯಬಲ್ಲನು, ಅವನು ಎಂದೂ ಇದಕ್ಕಾಗಿ ಪ್ರಯತ್ನವೇ ಮಾಡಲಿಲ್ಲ. ಈ ಸಭೆಯಲ್ಲಿ ಶಿಶುಪಾಲನನ್ನು ಬಿಟ್ಟು ಬೇರೆ ಯಾರಾದರು ಶ್ರೀಕೃಷ್ಣನ ಪೂಜೆಯನ್ನು ಬಯಸದಿರುವವನಿದ್ದಾನೋ, ಇದನ್ನು ನಾನು ತಿಳಿಯ ಬಯಸುತ್ತೇನೆ. ನಾನು ಸ್ಪಷ್ಟ ಶಬ್ದಗಳಿಂದ ಹೇಳುತ್ತೇನೆ -ನಾವು ಶ್ರೀಕೃಷ್ಣನ ಪೂಜೆ ಮಾಡಿದ್ದೇವೆ. ಒಂದು ವೇಳೆ ಇದನ್ನು ಅನುಚಿತವೆಂದು ತಿಳಿದುಕೊಂಡರೆ ತಿಳಿದುಕೊಳ್ಳಲಿ; ಏನು ಮಾಡಬೇಕೋ ಅದನ್ನು ಮಾಡಿಕೊಳ್ಳಲಿ.</p>
<p class="Text">ಭೀಷ್ಮರ ಮಾತು ಮುಗಿಯುತ್ತಿರುವಂತೆ ಸಹದೇವನು ಹೇಳಿದನು - ನಾವು ಶ್ರೀಕೃಷ್ಣನ ಪೂಜೆ ಮಾಡಿದ್ದೇವೆ ಮತ್ತು ಸರ್ವಥಾ ಉಚಿತವಾಗಿಯೇ ಮಾಡಿದ್ದೇವೆ. ಯಾರಿಗೆ ಅದು ಸಹಿಸಲಾಗುವುದಿಲ್ಲವೋ ಅವರ ತಲೆಯನ್ನು ನಾನು ಮೆಟ್ಟುತ್ತೇನೆ. ಒಂದು ವೇಳೆ ಅವರಲ್ಲಿ ಶಕ್ತಿ ಇದ್ದರೆ ಮುಂದೆ ಬಂದು ನನ್ನನ್ನು ಇದಿರಿಸಲಿ. ಸಹದೇವನ ಮಾತನ್ನು ಯಾರೂ ವಿರೋಧಿಸಲಿಲ್ಲ. ಆಕಾಶದಿಂದ ಪುಷ್ಪವೃಷ್ಟಿಯಾಗತೊಡಗಿತು. ದೇವತೆಗಳು ಸಾಧು! ಸಾಧು! ಎಂದು ಹೇಳಿ ಸಹದೇವನಿಗೆ ಧನ್ಯವಾದವನ್ನರ್ಪಿಸಿದರು. ತ್ರಿಕಾಲದರ್ಶಿ ದೇವಋಷಿಗಳಾದ ನಾರದರು ಎದ್ದು ಎಲ್ಲರೆದುರಿಗೆ ಸ್ಪಷ್ಟ ಶಬ್ದಗಳಿಂದ ಹೇಳಿದರು - ಯಾರು ಮನುಷ್ಯರಾಗಿಯೂ ಕಮಲನಯನ ಭಗವಾನ್ ಶ್ರೀಕೃಷ್ಣನ ಆರಾಧನೆ ಮಾಡುವುದಿಲ್ಲವೋ ಅವರು ಜೀವಿಸಿದ್ದರೂ ಸತ್ತಂತೆಯೇ ಆಗಿದ್ದಾರೆ. ಅವರಲ್ಲಿ ಮಾತನ್ನೂ ಆಡಬಾರದು.</p>
<p class="Text">ಯಜ್ಞ ಕಾರ್ಯವು ಮುಂದುವರಿಯಿತು, ಬೇರೆ ರಾಜರ ಪೂಜೆಯೂ ನಡೆಯ ತೊಡಗಿತು. ಶಿಶುಪಾಲನು ಅಲ್ಲಿಂದ ಬೇರೆಯಾಗಿ ಹೋಗಿ ರಾಜರಲ್ಲಿ ಈಗ ಯುದ್ಧವನ್ನು ಹೂಡಿ ಇವರ ಯಜ್ಞದಲ್ಲಿ ವಿಘ್ನವನ್ನುಂಟು ಮಾಡುವಾ ಎಂದು ಸಲಹೆ ಪಡೆಯುತ್ತಿದ್ದನು. ಕೆಲವು ರಾಜರು ಅವನೊಂದಿಗೆ ಸೇರಿದರು. ಸ್ವಲ್ಪ ಸಮಯದವರೆಗೆ ಕೋಲಾಹಲ ಉಂಟಾಯಿತು.</p>
<p class="Text">ಆಗ ಯುಧಿಷ್ಠಿರನು ಪಿತಾಮಹ ಭೀಷ್ಮರ ಬಳಿಗೆ ಹೋಗಿ ಕೇಳಿದನು - ಪಿತಾಮಹರೇ! ಅನೇಕ ರಾಜರನ್ನು ಶಿಶುಪಾಲನು ಹುರಿದುಂಬಿಸಿ ಕ್ರುದ್ಧರಾಗಿ ಯುದ್ಧ ಮಾಡಲು ಸಿದ್ಧರಾಗಿರುವರು. ಈ ಸಮಯದಲ್ಲಿ ನಾನು ಏನು ಮಾಡಬೇಕು? ನೀವು ವಿಚಾರಗೈದು ಯಾವುದಾದರೊಂದು ಉಪಾಯವನ್ನು ತಿಳಿಸಿರಿ. ಯಜ್ಞದಲ್ಲಿ ವಿಘ್ನವಿಲ್ಲದೆ ಸಮಸ್ತ ಪ್ರಜೆಗಳ ಹಿತವಾಗಲಿ. ಪಿತಾಮಹರು ಹೇಳಿದರು - ಯುಧಿಷ್ಠಿರಾ! ಚಿಂತಿಸುವ ಕಾರಣವಿಲ್ಲ, ನಿನ್ನ ದಾರಿ ನಿಷ್ಕಂಟಕವಾಗಿದೆ. ಈ ವಿಷಯದಲ್ಲಿ ಏನು ಮಾಡಬಹುದೋ ಅದನ್ನು ನಾನು ಮೊದಲೇ ನಿಶ್ಚಯಿಸಿಕೊಂಡಿರುವೆ. ಹೇಗೆ ಸಿಂಹವು ಮಲಗಿದಾಗ ನಾಯಿಗಳು ಬೊಗಳುತ್ತವೆ ಹಾಗೂ ಅದು ಎದ್ದಿರುವುದನ್ನು ನೋಡಿ ಓಡಿ ಹೋಗುತ್ತವೆ, ಹಾಗೆಯೇ ಎಲ್ಲಿಯವರೆಗೆ ಶ್ರೀಕೃಷ್ಣನು ಸುಮ್ಮನಿದ್ದಾನೋ ಅಲ್ಲಿಯವರೆಗೆ ಈ ಜನರು ಬೊಗಳುತ್ತಿರಬಹುದು. ಅವನು ಎದ್ದು ನಿಂತಾಗ ಎಲ್ಲರೂ ಸುಮ್ಮನಾಗುವರು. ಒಂದು ವೇಳೆ ಶಿಶುಪಾಲನು ಹೇಳಿದುದರಿಂದ ಈ ಜನರು ಯಜ್ಞದಲ್ಲಿ ವಿಘ್ನವನ್ನುಂಟು ಮಾಡಲು ಬಯಸಿದರೆ ತುಂಬಾ ಬೇಗನೇ ಸತ್ತು ಹೋಗುವರು ಎಂದು ನಿಶ್ಚಯವಾಗಿ ತಿಳಿ. ಯಾವ ತೇಜದ ಬಲದಿಂದ ಶಿಶುಪಾಲನು ಹಾರಾಡುತ್ತಿರುವನೋ ಆ ತೇಜವನ್ನು ಶ್ರೀಕೃಷ್ಣನು ಹರಣ ಮಾಡಲು ಬಯಸುತ್ತಿದ್ದಾನೆ. ಯುಧಿಷ್ಠಿರಾ! ಶ್ರೀಕೃಷ್ಣನು ಸಂಪೂರ್ಣ ಜಗತ್ತಿನ ಉತ್ಪತ್ತಿ ಮತ್ತು ಸಂಹಾರದ ಕಾರಣನಾದ ಸ್ವಯಂ ನಾರಾಯಣನಾಗಿದ್ದಾನೆ. ಯಾರು ಶ್ರೀಕೃಷ್ಣನಿಗೆ ಅನಿಷ್ಟ ಮಾಡಬಯಸುವರೋ ಅವರ ಬುದ್ಧಿಯು ಕೆಟ್ಟುಹೋಗಿದೆ.</p>
<p class="Text">ಭೀಷ್ಮಪಿತಾಮಹರು ಈ ಮಾತನ್ನು ಎಲ್ಲರೆದುರಿಗೆ ಹೇಳುತ್ತಿದ್ದರು. ಶಿಶುಪಾಲನು ಕೇಳುತ್ತಲೇ ಇದ್ದನು. ಅವನಿಂದ ತಡೆಯಲಾಗಲಿಲ್ಲ. ಕ್ರೋಧಿತನಾಗಿ ಶ್ರೀಕೃಷ್ಣನಿಗೆ, ಭೀಷ್ಮರಿಗೆ ಹಾಗೂ ಪಾಂಡವರಿಗೆ ಬೈಯ್ಯತೊಡಗಿದನು. ಅವನ ಮಾತು ಕೇಳಿ ಭೀಮಸೇನನಿಗೆ ಭಾರೀ ಸಿಟ್ಟು ಬಂತು.</p>
<p class="Text">ಅವನ ಸ್ವಾಭಾವಿಕವಾದ ಕೆಂಪಾದ ಕಣ್ಣುಗಳು ಅರಳಿದವು, ಅವುಡಗಚ್ಚಿದನು, ಹಣೆಯಲ್ಲಿ ಮೂರು ಗೆರೆಗಳು ಸ್ಪಷ್ಟವಾಗಿ ಗೋಚರಿಸಿದವು. ಶರೀರ ನಡುಗತೊಡಗಿತು, ಅವನ ಭಯಂಕರ ಮೂರ್ತಿಯನ್ನು ನೋಡಿ ಅನೇಕ ಜನರು ಅಲ್ಲಿಗೆ ಸುಮ್ಮನಾದರು. ಯಾರಾದರು ಮಾತಾಡಲು ಧೈರ್ಯ ಮಾಡಿದರೂ ಮಾತು ನಿಂತೇ ಹೋಯಿತು. ಭೀಮಸೇನನು ಶಿಶುಪಾಲನ ಮೇಲೆ ಆಕ್ರಮಣ ಮಾಡುವ ಆ ಸಮಯ ಈಗ ದೂರ ಉಳಿಯಲಿಲ್ಲ. ಭೀಷ್ಮಪಿತಾಮಹರು ತುಂಬಾ ಶಾಂತಿಯಿಂದೊಡಗೂಡಿ ತಮ್ಮ ನೀಳವಾದ ಕೈಗಳಿಂದ ಅವನನ್ನು ತಡೆದರು. ಅವರು ಮಧುರ ಮತ್ತು ನೀತಿಯುಕ್ತ ವಚನಗಳಿಂದ ಭೀಮಸೇನನನ್ನು ಶಾಂತಗೊಳಿಸಿದರು. ಭೀಮಸೇನನು ಪಿತಾಮಹರ ಮೇಲೆ ಅತ್ಯಂತ ಶ್ರದ್ಧೆ ಮತ್ತು ಗೌರವ ಬುದ್ಧಿ ಇರಿಸಿದ್ದ ಕಾರಣದಿಂದ ಅವರ ಆಜ್ಞೆಯನ್ನು ಉಲ್ಲಂಘಿಸಲಿಲ್ಲ. ಆ ಸಮಯದಲ್ಲಿ ಶಿಶುಪಾಲನು ನಗುತ್ತ ಹೇಳಿದನು - ಭೀಷ್ಮ! ನೀವು ಭೀಮಸೇನನ್ನು ತಡೆಯಲು ಏಕೆ ಕಷ್ಟ ಪಡುತ್ತೀರಿ? ಸ್ವಲ್ಪ ಬಿಟ್ಟು ಬಿಡಿ, ಭೀಮಸೇನನು ನನ್ನ ಬಳಿಗೆ ಬರುತ್ತಲೇ ಯಾವ ಪ್ರಕಾರ ಭಸ್ಮವಾಗುತ್ತಾನೆಂದು ಎಲ್ಲರೂ ನೋಡಲಿ.</p>
<p class="Text">ಭೀಷ್ಮರು ಶಿಶುಪಾಲನ ಮಾತನ್ನು ಕೇಳದಂತೆ ಗೈದು ಭೀಮಸೇನನಲ್ಲಿ ಹೇಳಿದರು - ಭೀಮಸೇನಾ! ಶಿಶುಪಾಲನ ಮೃತ್ಯುವು ಯಾರ ಕೈಯಿಂದಾಗ ಬೇಕೆನ್ನುವುದು ಅವನು ಹುಟ್ಟಿದ ಸಮಯದಲ್ಲೇ ನಿಶ್ಚಿತವಾಗಿ ಹೋಗಿದೆ. ಇವನ ಜನ್ಮವಾದಾಗ ಭೂಮಿಗೆ ಬೀಳುತ್ತಲೇ ಇವನು ಕತ್ತೆಯಂತೆ ಅರಚಿ ಅಳ ಹತ್ತಿದನು. ಇವನಿಗೆ ನಾಲ್ಕು ಕೈಗಳು ಮತ್ತು ಮೂರು ಕಣ್ಣುಗಳಿದ್ದವು. ಏನು ಮಾಡಲಿ? ಎಂದು ಇವನ ತಂದೆ-ತಾಯಂದಿರು ಚಿಂತಿತರಾದರು. ಅದೇ ಸಮಯದಲ್ಲಿ ಆಕಾಶವಾಣಿ ನುಡಿಯಿತು - ‘ಭಯ ಪಡಬೇಕಾಗಿಲ್ಲ. ಈ ಬಾಲಕನಿಂದ ನಿಮಗೆ ಯಾವುದೇ ಅನಿಷ್ಟವಾಗಲಾರದು. ಇವನು ಮಹಾಬಲಶಾಲಿ ಮತ್ತು ಶ್ರೀಮಂತನಾಗುವನು. ಈಗ ಇವನ ಮೃತ್ಯುವು ಆಗಲಾರದು ಆದರೆ ಇವನನ್ನು ಕೊಲ್ಲುವವನು ಹುಟ್ಟಿರುವನು.’</p>
<p class="Text">ಈ ಆಕಾಶ ವಾಣಿಯಿಂದ ಪ್ರಭಾವಿತಳಾದ ತಾಯಿಯು ಪ್ರೀತಿಯಿಂದ ಪುತ್ರನನ್ನು ತೊಡೆಯಲ್ಲಿ ಎತ್ತಿಕೊಂಡಳು ಮತ್ತು ಮೃತ್ಯುವಿನ ಮಾತಿನಿಂದ ಹೆದರಿ ಆಕಾಶವಾಣಿಯನ್ನು ಲಕ್ಷಿಸಿ ಕೇಳಿದಳು - ಯಾರು ನನ್ನ ಪುತ್ರನ ಬಗ್ಗೆ ಈ ವಚನಗಳನ್ನು ಹೇಳಿರುವರೋ, ಅವರಿಗೆ ನಮಸ್ಕರಿಸಿ ಇವನ ಮೃತ್ಯುವು ಯಾರ ಕೈಯಿಂದ ಆಗುತ್ತದೆ ಎಂಬುದನ್ನು ನಾನು ತಿಳಿಯಬಯಸುತ್ತೇನೆ. ಆಕಾಶವಾಣಿಯು ಉತ್ತರಿಸಿತು - ಯಾರ ತೊಡೆಯಲ್ಲಿ ಹೋದಾಗಲೇ ಈ ಬಾಲಕನ ಎರಡು ಕೈಗಳು ಮತ್ತು ಒಂದು ಕಣ್ಣು ಕಣ್ಮರೆಯಾಗುವುದೋ ಅವನೇ ಇವನನ್ನು ಕೊಲ್ಲುವನು. ಈ ಸುದ್ದಿ ಎಲ್ಲೆಡೆ ಹರಡಿಕೊಂಡಿತು. ಅನೇಕ ದೇಶದ ರಾಜರು - ಶ್ರೀಮಂತರು ಈ ಅದ್ಭುತ ಬಾಲಕನನ್ನು ನೋಡಲಿಕ್ಕಾಗಿ ಬರತೊಡಗಿದರು, ಶಿಶುಪಾಲನ ತಂದೆಯು ಎಲ್ಲರನ್ನು ಯಥಾಯೋಗ್ಯ ಸತ್ಕರಿಸಿ ಅವರ ತೊಡೆಯಲ್ಲಿ ಬಾಲಕನನ್ನು ಇರಿಸುತ್ತಿದ್ದನು. ಈ ಪ್ರಕಾರ ಸಾವಿರಾರು ವ್ಯಕ್ತಿಗಳ ತೊಡೆಯನ್ನಡರಿದರೂ ಈ ಬಾಲಕನ ಮೂರನೇ ಕಣ್ಣು ಮತ್ತು ಎರಡು ಕೈಗಳು ಕಣ್ಮರೆಯಾಗಲಿಲ್ಲ.</p>
<p class="Text">ಒಂದು ದಿನ ತನ್ನ ಸೋದರತ್ತೆಯ ಮಗನ ಸಮಾಚಾರ ಕೇಳಿ ಶ್ರೀಕೃಷ್ಣನೂ ಬಂದನು. ಯಥಾಯೋಗ್ಯ ಸತ್ಕಾರವಾದ ಮೇಲೆ ಅವನು ಈ ಶಿಶುಪಾಲನನ್ನು ತೊಡೆಯಲ್ಲಿ ಎತ್ತಿಕೊಂಡನು. ಶ್ರೀಕೃಷ್ಣನ ಶರೀರ ಸ್ಪರ್ಶವಾಗುತ್ತಲೇ ಇವನ ಮೂರನೇ ಕಣ್ಣು ಕಣ್ಮರೆಯಾಗಿ, ಎರಡೂ ಕೈಗಳು ಕಳಚಿದ್ದವು. ಆಗ ದುಃಖಿತಳಾಗಿ ಶಿಶುಪಾಲನ ತಾಯಿಯು ತನ್ನ ಸೋದರ ಅಳಿಯನಾದ ಶ್ರೀಕೃಷ್ಣನಲ್ಲಿ ಹೇಳಿದಳು - ಶ್ರೀಕೃಷ್ಣಾ! ಭಯಭೀತರಿಗೆ ಆಶ್ರಯ ಕೊಡುವವನು ನೀನೊಬ್ಬನೇ ಆಗಿರುವೆ, ನೀನೇ ಅಭಯ ಮತ್ತು ಶಾಂತಿಯನ್ನು ಕೊಡುತ್ತಿರುವೆ. ನಾನು ನಿನ್ನಲ್ಲಿ ಒಂದು ವರದಾನವನ್ನು ಬೇಡುವೆನು, ಅದನ್ನು ನನಗೆ ಕೊಡು. ಶ್ರೀಕೃಷ್ಣನು ಹೇಳಿದನು - ದೇವಿ! ಹೆದರಬೇಡ, ನನ್ನಿಂದ ನಿನಗೆ ಯಾವ ಭಯವೂ ಇಲ್ಲ.</p>
<p class="Text">ನಾನು ನಿನಗೆ ಯಾವ ವರವನ್ನು ಕೊಡಲಿ! ನೀನು ಏನು ಹೇಳುವೆಯೋ ಅದನ್ನೇ ಮಾಡುವೆನು, ಬೇಕಾದರೆ ಅದು ಆಗುವಂತಹುದಿರಲಿ, ಆಗದಿರುವಂತಹುದಿರಲಿ. ಶಿಶುಪಾಲನ ತಾಯಿಯು ಹೇಳಿದಳು - ಶ್ರೀಕೃಷ್ಣ! ಈ ಶಿಶುಪಾಲನು ಒಂದು ವೇಳೆ ನಿನ್ನ ಯಾವುದೇ ಅಪರಾಧ ಮಾಡಲೀ, ಅದನ್ನು ಕ್ಷಮಿಸಬೇಕು. ಶ್ರೀಕೃಷ್ಣನು ಹೇಳಿದನು - ಒಂದು ವೇಳೆ ನಿನ್ನ ಮಗ ಕೊಲ್ಲಲು ಯೋಗ್ಯವಾದ ನೂರು ಅಪರಾಧ ಮಾಡಿದರೂ ನಾನು ಕ್ಷಮಿಸಿಬಿಡುತ್ತೇನೆ, ಏನೂ ಹೇಳುವುದಿಲ್ಲ ನೀನು ಶೋಕಿಸಬೇಡ.</p>
<p class="Text">ಕಥೆ ಮುಗಿಸುತ್ತಿರುವಂತೆ ಭೀಷ್ಮರು ಹೇಳಿದರು - ಭೀಮಸೇನಾ! ನೋಡು; ಶ್ರೀಕೃಷ್ಣನ ಇದೇ ವರದಾನದಿಂದ ಉನ್ಮತ್ತನಾಗಿ ಶಿಶುಪಾಲನು ಹೆದರದೆ ಯುದ್ಧಕ್ಕಾಗಿ ಆಹ್ವಾನಿಸುತ್ತಿದ್ದಾನೆ. ನಿಜವಾದ ಮಾತೆಂದರೆ ಇವನ ಆಹ್ವಾನವೂ ಕೂಡ ಶ್ರೀಕೃಷ್ಣನ ಪ್ರೇರಣೆಯಿಂದಲೇ ಇದೆ. ಶಿಶುಪಾಲನು ಈ ತುಂಬಿದ ಸಭೆಯಲ್ಲಿ ಎಂತಹ ಮಾತುಗಳನ್ನಾಡಿದನೋ ಅಂತಹ ಮಾತುಗಳು ಸಭ್ಯ ಪುರುಷನು ಆಡಲಾರನು. ಹೆದರುವ ಅವಶ್ಯಕತೆ ಏನೂ ಇಲ್ಲ. ಶ್ರೀಕೃಷ್ಣನು ಈಗ ತನ್ನ ಶಕ್ತಿಯನ್ನು ಹಿಂದಕ್ಕೆ ಪಡೆಯಲು ಬಯಸುತ್ತಿದ್ದಾನೆ. ಶಿಶುಪಾಲನು ಭೀಷ್ಮರ ಮುಖದಿಂದ ಇಂತಹ ಮಾರ್ಮಿಕ ಮಾತನ್ನು ಕೇಳಿ ಕೆಂಡಾಮಂಡಲನಾದನು. ಅವನು ಕ್ರೋಧಾಂಧನಾಗಿ ನೇರವಾಗಿ ಬೈಯ್ಯತೊಡಗಿದನು. ಕೊನೆಯಲ್ಲಿ ಭೀಷ್ಮರು ಹೇಳಿದರು - ಈಗ ಮಾತಾಡುವುದರಿಂದ ಯಾವುದೇ ಲಾಭವಿಲ್ಲ, ಯಾರಲ್ಲಿ ಶಕ್ತಿಯಿದೆಯೋ, ಧೈರ್ಯವಿದೆಯೋ ಅವನು ಯುದ್ಧಕ್ಕಾಗಿ ಶ್ರೀಕೃಷ್ಣನನ್ನು ಕರೆಯಲಿ, ಈಗಲೇ ತೀರ್ಮಾನವಾಗಿ ಹೋಗಲಿ. ಭೀಷ್ಮರ ಮಾತನ್ನು ಕೇಳಿ ಶಿಶುಪಾಲನು ಶ್ರೀಕೃಷ್ಣನನ್ನು ಆಹ್ವಾನಿಸಿ ಹೇಳಿದನು - ಬಾ, ಬಾ! ನಾವುಗಳು ಒಂದೊಂದು ಕೈ ನೋಡಿಯೇ ಬಿಡುವಾ. ಇಂದು ಪಾಂಡವರ ಜೊತೆಗೆ ನಿನ್ನನ್ನು ಕೊಂದು ನಾನು ನನ್ನ ಅನೇಕ ಕಾಲದ ಅಭಿಲಾಷೆಯನ್ನು ಪೂರ್ಣ ಮಾಡಿಕೊಳ್ಳುವೆ. ಅವನು ನಾನಾ ಪ್ರಕಾರದ ಕಟು ಮಾತುಗಳನ್ನಾಡತೊಡಗಿದನು.</p>
<p class="Text">ಶಿಶುಪಾಲನ ಕಟುವಾದ ವಚನಗಳು ಮುಗಿದು ಹೋದ ಮೇಲೆ ಹೆಚ್ಚಿನ ಗಂಭೀರತೆ ಮತ್ತು ಧೈರ್ಯದೊಂದಿಗೆ ಶ್ರೀಕೃಷ್ಣನು ಅತ್ಯಂತ ಕೋಮಲ ಸ್ವರದಲ್ಲಿ ಹೇಳಿದನು - ರಾಜರುಗಳೇ! ನೀವೆಲ್ಲ ಈ ಶಿಶುಪಾಲನನ್ನು ಬಲ್ಲಿರಿ, ನಮ್ಮ ಜೊತೆ ಇವನ ಸಂಬಂಧ ಎಂತುಹುದು ಎಂದು ಯಾರಿಂದಲೂ ಮರೆಯಾಗಿಲ್ಲ. ನಾನು ಇಷ್ಟರವರೆಗೆ ಇವನಿಗೆ ಯಾವುದೇ ಕೆಡುಕನ್ನು ಮಾಡಲಿಲ್ಲ, ಆದರೂ ಕೂಡ ಈ ದುರಾಚಾರಿಯು ಯಾವಾಗಲೂ ನನ್ನ ಅನಿಷ್ಟದಲ್ಲೆ ತೊಡಗಿದ್ದಾನೆ. ಇವನು ನನ್ನೊಡನೆ ಕಾರಣವಿಲ್ಲದೆ ಶತ್ರುತ್ವ ಮಾಡುತ್ತಿದ್ದಾನೆ. ಯಾವಾಗ ನಾನು ಪ್ರಾಗ್ಜ್ಯೋತಿಷಪುರಕ್ಕೆ ಹೋದ ಸಮಾಚಾರ ಇವನಿಗೆ ಸಿಕ್ಕಿತೋ ಆಗ ಇವನು ಗೊತ್ತಾಗದಂತೆ ದ್ವಾರಕೆಗೆ ಬೆಂಕಿ ಹಚ್ಚಿದನು. ರಾಜಾ ಭೋಜರು ರೈವತಕ ಪರ್ವತದ ಮೇಲೆ ವಿಹರಿಸುತ್ತಿರುವಾಗ ಇವನು ಕಾರಣವಿಲ್ಲದೆಯೇ ಅವನ ಅನುಚರರನ್ನು ಕೊಂದನು. ನನ್ನ ತಂದೆಯ ಅಶ್ವಮೇಧದ ಕುದುರೆಯನ್ನು ಇವನು ಕದ್ದು ಬಿಟ್ಟನು. ತಪಸ್ವೀ ಬಭ್ರುವಿನ ಪತ್ನಿಯು ಸೌವೀರ ದೇಶಕ್ಕೆ ಹೋಗುತ್ತಿರುವಾಗ ಈ ನೀಚನು ಮಾರ್ಗದಲ್ಲಿ ಆಕ್ರಮಣಗೈದು ಅವಳೊಂದಿಗೆ ಬಲಾತ್ಕಾರ ಮಾಡಿದನು. ಕರೂಷರಾಜನ ಉಡುಪನ್ನು ಧರಿಸಿಕೊಂಡು ಅವನ ಭಾವೀ ಪತ್ನಿಗೆ ಮೋಸಮಾಡಿ ಹಾರಿಸಿಕೊಂಡು ಹೋದನು. ನನ್ನ ಅತ್ತೆಯ ಮಾತನ್ನು ಒಪ್ಪಿಕೊಂಡಿರುವ ಕಾರಣವೇ ನಾನು ಇವನ ಅಪರಾಧಗಳನ್ನು ಕ್ಷಮಿಸಿದೆ ಮತ್ತು ಇಂದಿನವರೆಗೆ ಕೊಲ್ಲಲಿಲ್ಲ. ನಾನು ಇವನ ಆಚರಣವನ್ನು ತಮ್ಮಗಳ ಮುಂದೆ ಸ್ಪಷ್ಟ ರೂಪದಿಂದ ಇಟ್ಟಿರುವೆನು, ನಾನು ಇಲ್ಲಿಯವರೆಗೆ ಇವನ ನೂರು ಅಪರಾಧಗಳನ್ನು ಕ್ಷಮಿಸಿದ್ದೇನೆ. ಈಗ ಈ ನೀಚನು ಯಾವುದೇ ರೀತಿಯಿಂದ ಬದುಕುಳಿಯಲಾರನು. ಇಂದಿನ ನನ್ನ ಈ ಕ್ರೋಧವು ಯಾವುದೇ ಪ್ರಕಾರ ವ್ಯರ್ಥವಾಗಲಾರದು. ತುಂಬಿದ ಸಭೆಯಲ್ಲಿ ಈ ಪ್ರಕಾರ ರಹಸ್ಯ ಬಯಲಾದರೂ ಶಿಶುಪಾಲನು ಲಜ್ಜಿತನಾಗಲಿಲ್ಲ. ಅವನು ನಗುತ್ತ ಶ್ರೀಕೃಷ್ಣನ ಪರಿಹಾಸ ಮಾಡತೊಡಗಿದನು.</p>
<p class="Text para-style-override-3">ಶ್ರೀಕೃಷ್ಣನು ಸುದರ್ಶನ ಚಕ್ರದ ಸ್ಮರಣೆ ಮಾಡಿದನು. ಎಲ್ಲ ಜನರೂ ನೋಡುತ್ತಿರುವಂತೆಯೇ ಅದು ಶ್ರೀಕೃಷ್ಣನ ಕೈಗೆ ಬಂತು. ಭಗವಂತನು ಅದಕ್ಕೆ ಆಜ್ಞೆ ಕೊಡುತ್ತಲೇ ಅದು ಹೊಳೆಯುತ್ತ ಹೋಗಿ ಶಿಶುಪಾಲನ ರುಂಡವನ್ನು ಮುಂಡದಿಂದ ಬೇರ್ಪಡಿಸಿ ನೆಲಕ್ಕೆ ಬೀಳಿಸಿತು. ರಾಜರುಗಳು ನೋಡುತ್ತಿರುವಂತೆ ಶಿಶುಪಾಲನ ಶರೀರದಿಂದ ಮಿಂಚಿನಂತಹ ಜ್ಯೋತಿಯು ಹೊರಟು ಶ್ರೀಕೃಷ್ಣನ ಪಾದಗಳಿಗೆ ಪ್ರದಕ್ಷಿಣೆ ಬಂದು ಅವನಲ್ಲಿ ಒಂದಾಯಿತು. ಇದನ್ನು ನೋಡಿ ಜನರಿಗೆ ದೊಡ್ಡ ಆಶ್ಚರ್ಯವಾಯಿತು. ಎಲ್ಲ ಜನರು ಭೀಷ್ಮರನ್ನು ಅತಿಯಾಗಿ ಪ್ರಶಂಸಿಸಿದರು. ಅವರ ಜ್ಞಾನ-ವಿಚಾರಗಳ ಪ್ರಶಂಸೆ ಎಲ್ಲೆಡೆ ಹರಡಿತು. ಜಗತ್ತಿನಲ್ಲಿ ಈ ಸಮಯ ಭೀಷ್ಮರಂತಹ ತತ್ವಜ್ಞಾನಿ ಬೇರೆ ಯಾರೂ ಇಲ್ಲವೆಂದು ಎಲ್ಲ ಜನರು ಆಡಿಕೊಂಡರು. ಯುಧಿಷ್ಠಿರನ ಯಜ್ಞವು ನಿರ್ವಿಘ್ನವಾಗಿ ಸಮಾಸ್ತವಾಯಿತು. ಎಲ್ಲ ಜನರು ತಮ್ಮ-ತಮ್ಮ ಮನೆಗಳಿಗೆ ಮರಳಿದರು.<span></span></p>


<p class="Page-Break"> </p>
<p class="Chapter-Heading" id="toc_marker-9">7. ವಿರಾಟನಗರದಲ್ಲಿ ಕೌರವರ ಸೋಲು, ಭೀಷ್ಮರ ಉಪದೇಶ, ಶ್ರೀಕೃಷ್ಣ ಸಂಧಾನ, ಮತ್ತೆ ಭೀಷ್ಮರ ಉಪದೇಶ -ಯುದ್ಧದ ಸಿದ್ಧೆ</p>
<p class="Text">ದಿನಗಳೆಯುವುದರಲ್ಲಿ ಹೊತ್ತಾಗುವುದಿಲ್ಲ. ಸುಖದ ದಿನಗಳಾದರೋ ಎಷ್ಟು ಬೇಗನೆ ಹೋಗುತ್ತವೆ ಎಂದರೆ ಹೇಗೆ ಕಳೆದುವು ಎಂಬುದೇ ಗೊತ್ತಾಗುವುದಿಲ್ಲ. ಇದೇ ಪ್ರಕಾರ ದುಃಖದ ದಿನಗಳೂ ಕಳೆಯುತ್ತವೆ ಆದರೆ ಅವು ಬೇಗನೇ ಕಳೆಯುವುದೇ <br/>ಇಲ್ಲ ಎಂದೆನಿಸುತ್ತದೆ. ಯಾವಾಗ ದೈವೀ ಸಂಪತ್ತುಳ್ಳ ಜನರು ಸುಖಿಗಳಾಗುತ್ತಾರೋ, ಆಗ ಆಸುರೀ ಸಂಪತ್ತುಳ್ಳವರ ಮನಸ್ಸಿನಲ್ಲಿ ಸ್ವಾಭಾವಿಕವಾಗಿಯೇ ದ್ವೇಷ ಉಂಟಾಗುತ್ತದೆ. ಅಲ್ಪವಾದ ನಿಮಿತ್ತ ದೊರಕಿದರೆ ಅವರು ಇವರ ಶತ್ರುಗಳಾಗುತ್ತಾರೆ. ದೈವೀ ಸಂಪತ್ತುಳ್ಳವರ ಮನಸ್ಸಿನಲ್ಲಿ ಯಾರ ಕುರಿತೂ ದ್ವೇಷ ಇರುವುದಿಲ್ಲ. ಅವರು ಯಾರ ಅನಿಷ್ಟವನ್ನೂ ಮಾಡಲು ಬಯಸುವುದಿಲ್ಲ. ಮೊದಲಿಗೆ ವಿಘ್ನ-ತೊಂದರೆ ಉಂಟಾದರೂ ಕೂಡ ಅವರ ಸುಖವು ಸ್ಥಾಯಿಯಾಗಿರುತ್ತದೆ ಮತ್ತು ಅಸುರೀ ಸಂಪತ್ತುಳ್ಳವರು ಎಂದಿಗೂ ಸುಖಿಗಳಾಗಲಾರರು ಎಂಬುದೇ ಕಾರಣವಾಗಿದೆ. ಅವರು ಎಂದಾದರು ಸುಖಿಗಳಂತೆ ಕಂಡುಬರುತ್ತಾರೆ; ಆದರೆ ವಾಸ್ತವದಲ್ಲಿ ಅವರ ಹೃದಯದಲ್ಲಿ ಅಶಾಂತಿಯ ಜ್ವಾಲೆ ಉರಿಯುತ್ತಿರುತ್ತದೆ. ದೈವೀ ಸಂಪತ್ತುಳ್ಳವರು ಕಲ್ಪದವರೆಗಿನ ಸ್ವರ್ಗೀಯ ಸುಖವನ್ನು ಕ್ಷಣದಂತೆ ಕಳೆದುಬಿಡುತ್ತಾರೆ. ಮತ್ತು ಅಸುರೀ ಸಂಪತ್ತುಳ್ಳವರು ತಮ್ಮ ನರಕವನ್ನು ಅಪರಿಮಿತ ಕಾಲದವರೆಗೆ ಭೋಗಿಸುತ್ತಾ ಇರುತ್ತಾರೆ. ಅವರಿಗಾಗಿ ಆ ಸ್ವಲ್ಪವೇ ಸಮಯವೂ ಕೂಡ ತುಂಬಾ ದೀರ್ಘವಾಗುತ್ತದೆ.</p>
<p class="Text">ಪಾಂಡವರ ಯಜ್ಞವು ನಿರ್ವಿಘ್ನವಾಗಿ ಸಮಾಪ್ತವಾಯಿತು. ಅವರು ಆ ಯಜ್ಞದ ಮೂಲಕ ತುಂಬಾ ಪವಿತ್ರತೆ ಮತ್ತು ಶಾಂತಿಯೊಂದಿಗೆ ಭಗವಂತನ ಪೂಜೆ ಮಾಡಿದರು. ಅವರ ಮನಸ್ಸಿನಲ್ಲಿ ಯಾರ ಕುರಿತೂ ಈರ್ಷ್ಯೆ, ದ್ವೇಷ ಇರಲಿಲ್ಲ. ಎಲ್ಲಿಯವರೆಗೆಂದರೆ ದುರ್ಯೋಧನಾದಿಗಳಿಗೂ ಕೂಡ ಆ ಯಜ್ಞದಲ್ಲಿ ಹಿರಿದಾದ ಮತ್ತು ಸಮ್ಮಾನದ ಸ್ಥಾನ ಕೊಡಲ್ಪಟ್ಟಿತ್ತು; ಆದರೆ ದುರ್ಯೋಧನಾದಿಗಳ ಮನಸ್ಸಿನಲ್ಲಿ ಇದೆಲ್ಲವನ್ನು ನೋಡಿ ಸಂತೋಷ ಉಂಟಾಗಲಿಲ್ಲ. ಅವನ ಹೃದಯದ ಉರಿ ಇನ್ನೂ ಹೆಚ್ಚಿತು. ಅವರು ಪಂಗಡ ಕಟ್ಟಿಕೊಂಡು ಹೇಗೆ ಪಾಂಡವರ ಸಂಪತ್ತನ್ನು ಲಪಟಾಯಿಸಬಹುದು ಎಂದು ಯೋಚಿಸ ತೊಡಗಿದರು. ಶಕುನಿಯ ಸಲಹೆಯಂತೆ ದ್ಯೂತವಾಡುವುದು ನಿಶ್ಚಯವಾಯಿತು ಮತ್ತು ಧೃತರಾಷ್ಟ್ರನಿಂದ ಬಲವಂತವಾಗಿ ಅನುಮತಿ ಪಡೆದು ಅವರು ಪಾಂಡವರನ್ನು ಕರೆಸಿದರು. ದ್ಯೂತ ನಡೆಯಿತು. ಶಕುನಿಯ ಕಪಟದಿಂದ ಪಾಂಡವರು ಕೇವಲ ತಮ್ಮ ಸಂಪತ್ತನ್ನು ಸೋತರಲ್ಲದೆ ತಮ್ಮನ್ನೂ ಮತ್ತು ತಮ್ಮ ಧರ್ಮಪತ್ನಿಯನ್ನೂ ದ್ಯೂತದಲ್ಲಿ ಸೋತರು. ಅವರು ಸೋತು ಹೋದರೂ ಕೌರವರಿಗೆ ಸಂತೋಷವಾಗಲಿಲ್ಲ. ಅವರು ರಜಸ್ವಲೆಯಾದ ದ್ರೌಪದಿಯನ್ನು ತುಂಬಿದ ಸಭೆಯಲ್ಲಿ ವಿವಸ್ತ್ರಳಾಗಿಸುವ ಪ್ರಯತ್ನ ಮಾಡಿದರು. ಭಗವಂತನ ಕೃಪೆಯಿಂದ ಅವಳ ರಕ್ಷಣೆಯಾಯಿತು. ಆ ಸಮಯದಲ್ಲಿ ಅಲ್ಲಿಯ ವಾಯು ಮಂಡಲವು ಎಷ್ಟು ದೂಷಿತವಾಗಿತ್ತೆಂದರೆ ದ್ರೌಪದಿಯು ಪದೇ-ಪದೇ ಕೇಳಿದರೂ ಕೂಡ ಯಾರೂ ಅವಳ ಪ್ರಶ್ನೇಗೆ ಉತ್ತರ ಕೊಡಲಿಲ್ಲ. ಕೆಲವರು ಮುಖತಿರುವಿದರು ಮತ್ತು ಭೀಷ್ಮರೂ ಕೂಡ ಯಾವುದೇ ಸ್ಪಷ್ಟ ಉತ್ತರ ಕೊಡದೆ ಧರ್ಮರಾಜನ ಮೇಲೆಯೇ ಹೊರೆಯನ್ನು ಹೊರೆಸಿದರು.</p>
<p class="Text">ಭೀಷ್ಮರಂತಹ ಧರ್ಮಜ್ಞರೂ, ಧರ್ಮಾತ್ಮರೂ ಕೂಡ ದ್ರೌಪದಿಯ ಪ್ರಶ್ನೆಗಳಿಗೆ ಉತ್ತರ ಏಕೆ ಕೊಡಲಿಲ್ಲ? ಎಂಬುವ ಪ್ರಶ್ನೆ. ವಿಚಾರ ಮಾಡಿದಾಗ ಆ ದಿನಗಳಲ್ಲಿ ಪರಿಸ್ಥಿತಿಯು ತುಂಬಾ ವಿಷಮವಾಗಿತ್ತು ಎಂದು ಗೊತ್ತಾಗುತ್ತದೆ. ಪಾಂಡವರು ದೂರದಲ್ಲಿ ವಾಸಿಸುತ್ತಿದ್ದರು, ಭೀಷ್ಮರು ಕೌರವರ ಜೊತೆ ಇರುತ್ತಿದ್ದರು. ದುರ್ಯೋಧನನೇ ಅವರ ಭೋಜನಾದಿಗಳ ವ್ಯವಸ್ಥೆ ಮಾಡುತ್ತಿದ್ದನು. ಅವನ ಅಶುದ್ಧ ಅನ್ನದ ಭೋಜನದಿಂದ ಮತ್ತು ಅಶುದ್ಧ ಸಹವಾಸದಿಂದ ಭೀಷ್ಮಪಿತಾಮಹರ ಬುದ್ಧಿಯು ಸ್ವಲ್ಪ ಪ್ರಭಾವಿತವಾಗಿತ್ತು; ಅದರಿಂದ ವಿಚಾರಮಾಡುವ ಪ್ರಯತ್ನ ಮಾಡಿದರೂ ಭೀಷ್ಮರು ದ್ರೌಪದಿಯ ಗೂಢ ಪ್ರಶ್ನೆಗಳ ನಿರ್ಣಯ ಮಾಡಲಾಗದೆ ಹೋದರು. ಇದರ ಕುರಿತು ಒಂದು ಕಿಂವದಂತಿ ಇದೆ. ಈ ಕಥೆ ಯಾವ ಪುರಾಣದಲ್ಲಿ ಬಂದಿದೆಯೋ ಇಲ್ಲವೋ ಎಂದು ಗೊತ್ತಿಲ್ಲ. ಆದರೆ ಅವಶ್ಯವಾಗಿ ಹಿರಿಯರಿಂದ ಕೇಳಲ್ಪಟ್ಟಿದೆ. ಯಾವಾಗ ಭೀಷ್ಮರು ಶರಶಯ್ಯೆಯಲ್ಲಿ ಮಲಗಿದ್ದರೋ ಹಾಗೂ ಧರ್ಮರಾಜ ಯುಧಿಷ್ಠಿರನು ಅವರಿಂದ ಅನೇಕ ಪ್ರಕಾರದ ಧರ್ಮ-ಕರ್ಮ, ಉಪಾಸನೆ, ಜ್ಞಾನದ ತತ್ವ ಕೇಳುತ್ತಿದ್ದನೋ ಆಗ ಒಂದು ಸಲ ಒಮ್ಮಿಂದೊಮ್ಮೆಗೆ ದ್ರೌಪದಿಯು ನಕ್ಕು ಬಿಟ್ಟಳು. ಭೀಷ್ಮಪಿತಾಮಹರು ದ್ರೌಪದಿಯು ನಗುತ್ತಿರುವುದನ್ನು ನೋಡಿ ಕೇಳಿದರು-ಮಗಳೇ! ನಿನಗೆ ಕಾರಣವಿಲ್ಲದೆ ನಗು ಬರಲಾರದು, ಈ ಸಮಯದಲ್ಲಿ ನಗುವಿನ ಕಾರಣವೇನು? ಹೇಳು. ದ್ರೌಪದಿಯು ಸ್ವಲ್ಪ ಸಂಕೋಚದೊಂದಿಗೆ ತನ್ನ ಮನಸ್ಸಿನ ಮಾತನ್ನು ಹೇಳಿದಳು - ಅಜ್ಜಾ! ನನ್ನನ್ನು ತುಂಬಿದ ಸಭೆಯಲ್ಲಿ ನಗ್ನಳಾಗಿಸುತ್ತಿದ್ದಾಗ ಈ ಸಂಬಂಧದಲ್ಲಿ ಧರ್ಮ ಸಮ್ಮತ ಮಾತು ಯಾವುದು? ಎಂದು ನಿಮ್ಮಲ್ಲಿ ಕೇಳಿದ್ದೆ; ದ್ಯೂತದಲ್ಲಿ ತಾನು ಸೋತು ಧರ್ಮರಾಜನು ನನ್ನನ್ನು ಪಣಕ್ಕಿಡುವ ಅಧಿಕಾರವಿದೆಯೇ, ಇಲ್ಲವೆ? ಆಗ ನೀವು ನನ್ನ ಬುದ್ಧಿಯು ಸರಿಯಾಗಿ ಇದರ ನಿರ್ಣಯ ಮಾಡಲಾರದು, ಯುಧಿಷ್ಠಿರನು ಏನು ಹೇಳುವನೋ ಅದೇ ಸರಿ ಎಂದು ಹೇಳಿದಿರಿ; ಆದರೆ ಅದೇ ಇಂದು ತಾವು ಧರ್ಮರಾಜರಿಗೆ ಧರ್ಮತತ್ವದ ಉಪದೇಶ ಮಾಡುತ್ತಿರುವಿರಿ, ಇದನ್ನು ನೋಡಿ ನನಗೆ ನಗು ಬಂತು. ಭೀಷ್ಮ ಪಿತಾಮಹರು ಹೇಳಿದರು - ಮಗಳೇ! ಆ ಸಮಯದಲ್ಲಿ ಕೌರವರ ಸಂಗ ಮತ್ತು ಅವನ ದೂಷಿತ ಅನ್ನದ ಕಾರಣ ನನ್ನ ಬುದ್ಧಿಯು ದೂಷಿತ ಹಾಗೂ ಧರ್ಮಾ-ಧರ್ಮದ ನಿರ್ಣಯದಲ್ಲಿ ಅಸಮರ್ಥವಾಗಿ ಹೋಗಿತ್ತು. ಈಗ ಬಾಣಗಳು ತಗುಲಿದುದರಿಂದ ನನ್ನ ದೂಷಿತ ರಕ್ತವು ಹೊರಟು ಹೋಯಿತು ಮತ್ತು ಬುದ್ಧಿಯು ಪವಿತ್ರವಾಯಿತು. ಈ ಸಮಯದಲ್ಲಿ ನನಗೆ ಧರ್ಮದ ರಹಸ್ಯವು ಸ್ಪಷ್ಟವಾಗಿ ಕಂಡುಬರುತ್ತಿದೆ.</p>
<p class="Text">ಬೇಕಾದರೆ ಭೀಷ್ಮಪಿತಾಮಹರ ಬುದ್ಧಿಯು ದೂಷಿತವಾಗಲಿ ಅಥವಾ ಆಗದಿರಲಿ, ಆದರೆ ಈ ಕಿಂವದಂತಿಯಿಂದ ದೂಷಿತ ವಾಯುಮಂಡಲ ಮತ್ತು ದೂಷಿತ ಮನೋವೃತ್ತಿಯುಳ್ಳ ಜನರ ಪ್ರಭಾವವು ತುಂಬಾ ದೊಡ್ಡ ಪುರುಷರ ಮೇಲೆಯೂ ಕೂಡ ಬೀಳಬಲ್ಲದು ಎಂಬ ಪಾಠವಾದರೋ ಸಿಗುತ್ತದೆ. ಭೀಷ್ಮರು ಬೇಕಾದರೆ ತಿಳಿದು-ತಿಳಿದೇ ಅಂತಹ ಅಭಿನಯ ಮಾಡಿರಬಹುದು ಮತ್ತು ತನ್ನ ಮೇಲೆ ಸಣ್ಣ ಲಾಂಛನ ಸ್ವೀಕರಿಸಿ ಕೂಡ ನಮ್ಮಗಳಿಗೆ ಈ ದೋಷಗಳಿಂದ ಮುಕ್ತರಾಗಿರಲು ಪ್ರೇರೇಪಿಸಿರಬಹುದು; ಏಕೆಂದರೆ ಮಹಾಪುರುಷರ ಪ್ರತಿಯೊಂದು ಚೇಷ್ಟೆಯೂ ಜನರ ಶ್ರೇಯಸ್ಸಿಗಾಗಿಯೇ ಆಗುತ್ತಿರುತ್ತದೆ. </p>
<p class="Text">ಇಷ್ಟೆಲ್ಲ ಆದರೂ ಕೂಡ ಭೀಷ್ಮಪಿತಾಮಹರ ಹೃದಯವು ಪಾಂಡವರ ಪಕ್ಷದಲ್ಲಿಯೇ ಇತ್ತು. ಈ ಮಾತಿನ ಪ್ರಮಾಣ ಮಹಾಭಾರತದಲ್ಲಿ ಅಲ್ಲಲ್ಲಿ ಸಿಗುತ್ತದೆ. ಮೊದಲ ಸಲದ ದ್ಯೂತದಲ್ಲಾದರೋ ಧೃತರಾಷ್ಟ್ರನು ದ್ರೌಪದಿಗೆ ಸಮಸ್ತ ಸಂಪತ್ತನ್ನು ಕೊಟ್ಟನು, ಪಾಂಡವರನ್ನು ಮುಕ್ತರಾಗಿಸಿದನು; ಆದರೆ ಎರಡನೇ ಬಾರಿಯ ದ್ಯೂತದಲ್ಲಿ ಪಾಂಡವರಿಗಾಗಿ ಹನ್ನೆರಡು ವರ್ಷದ ವನವಾಸ ಮತ್ತು ಒಂದು ವರ್ಷದ ಅಜ್ಞಾತವಾಸ ನಿಶ್ಚಯವಾಯಿತು. ಅವರು ವನಕ್ಕೆ ಹೋಗಿ ದೊಡ್ಡ ತಪಸ್ಸು ಮಾಡಿದರು, ಅರ್ಜುನನು ಪಾಶುಪತಾಸ್ತ್ರವನ್ನು ಪ್ರಾಪ್ತ ಮಾಡಿಕೊಂಡನು. ಹದಿಮೂರನೇ ವರ್ಷದ ಅಜ್ಞಾತ ವಾಸವನ್ನು ವೇಷವನ್ನು ಬದಲಿಸಿ ಅವರು ವಿರಾಟನಗರದಲ್ಲಿ ಕಳೆದರು. ಒಂದು ಪ್ರಕಾರದಿಂದ ಅಜ್ಞಾತವಾಸದ ಒಂದು ವರ್ಷ ಕಳೆಯುವಾಗ ಪಾಂಡವರು ಎಲ್ಲಿದ್ದಾರೆ ಅವರನ್ನು ಯಾವ ಪ್ರಕಾರದಿಂದ ನಾಶವಾಗಿಸಬಹುದು ಎಂಬ ಚಿಂತೆ ಕೌರವರಿಗೆ ಉಂಟಾಯಿತು. ಗುಪ್ತಚರರು ಬಂದು ಹೇಳಿದರು - ಅವರ ಸುಳಿವು ಎಲ್ಲೂ ಸಿಗಲಿಲ್ಲ. ಈಗ ಅವರು ಜೀವಿಸಿಲ್ಲ ಎಂದು ಗೊತ್ತಾಗುತ್ತದೆ. ದುರ್ಯೋಧನನು ದುಃಶಾಸನ, ಕರ್ಣ ಮತ್ತು ದ್ರೊಣಾಚಾರ್ಯರ ಸಲಹೆ ಪಡೆದನು. ಅವರೆಲ್ಲರೂ ಹೇಳಿದರು - ಅವರನ್ನು ಹುಡುಕಲೇಬೇಕು. ಭೀಷ್ಮರು ದ್ರೋಣಾಚಾರ್ಯರ ಮಾತನ್ನು ಪುಷ್ಟೀಕರಿಸುತ್ತ <br/>ಹೇಳಿದರು - ಪಾಂಡವರು ಶ್ರೀಕೃಷ್ಣನ ಅನುಗಾಮಿಗಳಾಗಿದ್ದರೆ, ಸದಾಚಾರದ ಪಾಲನೆ ಮಾಡುತ್ತಾರೆ. ಅವರು ನಾಶವಾಗುವುದು ಸಂಭವವೇ ಇಲ್ಲ. ಅವರನ್ನು ಹುಡುಕುವ ಉಪಾಯವನ್ನು ನಾನು ಹೇಳುತ್ತೇನೆ. ಬೇರೆ ಜನರು ಯುಧಿಷ್ಠಿರನು ಅಜ್ಞಾತನಾಗಿ ಇರುವ ಯಾವ ಕಾರಣವನ್ನು ಹೇಳಿರುವರೋ ಅದು ನನಗೆ ಸರಿಯಾಗಿ ಕಾಣುವುದಿಲ್ಲ. ಪಾಂಡವರು ಯಾವ ನಗರ ಅಥವಾ ದೇಶದಲ್ಲಿ ಇರುವರೋ ಅಲ್ಲಿಯ ರಾಜನ ಅಮಂಗಳ ಎಂದಿಗೂ ಆಗಲಾರದು. ಅಲ್ಲಿಯ ಜನರು ದಾನಿಗಳೂ, ಮಧುರವಾಗಿ ಮಾತನಾಡುವವರೂ, ಮರ್ಯಾದೆಯನ್ನು ರಕ್ಷಿಸುವವರೂ, ಜಿತೇಂದ್ರಿಯರೂ, ಸತ್ಯವಾದಿಗಳೂ ಮತ್ತು ತಮ್ಮ ಧರ್ಮದ ಮೇಲೆ ಅನುರಾಗ ಇರಿಸುವರಾಗುವರು.</p>
<p class="Text">ಅಲ್ಲಿ ವೇದಗಳ ಧ್ವನಿಯು ಕೇಳುತ್ತಿರಬಹುದು, ಅನೇಕ ಯಜ್ಞಗಳು ಆಗುತ್ತಿರಬಹುದು, ಸರಿಯಾದ ಸಮಯದಲ್ಲಿ ಮಳೆಯಾಗುತ್ತಿರಬಹುದು, ಪೃಥ್ವಿಯು ಅನ್ನದಿಂದ ತುಂಬಿತುಳುಕುತ್ತ ನಿರ್ಭಯವಾಗಿರಬಹುದು. ಅನ್ನದಲ್ಲಿ ಹೆಚ್ಚು ರುಚಿ ಇರಬಹುದು, ಫಲಗಳು ರಸಮಯವಾಗಿರಬಹುದು, ಶೀತಲ, ಮಂದ ಮತ್ತು ಸುಗಂಧಿತ ಗಾಳಿಯು ಬೀಸುತ್ತಿರಬಹುದು, ಯಾರೂ ಯಾರನ್ನು ವಿರೋಧಿಸದೇ ಇರಬಹುದು, ಹಸುಗಳು ಬಲಿಷ್ಠವಾಗಿರಬಹುದು. ಅಲ್ಲಿಯ ದ್ವಿಜರು ತಮ್ಮ ಧರ್ಮದ ಪಾಲನೆಯಲ್ಲಿ ತೊಡಗಿರಬಹುದು. ಅಲ್ಲಿಯ ಪ್ರಜೆಯಲ್ಲಿ ಪರಸ್ಪರ ಪ್ರೇಮವಿರಬಹುದು. ಯಾರೂ ಅಸಮಯದಲ್ಲಿ ಸಾಯುತ್ತಿರಲಾರರು. ಜನರಿಗೆ ಅತಿಥಿ ಸತ್ಕಾರದಲ್ಲಿ ಅಭಿರುಚಿ ಇರಬಹುದು, ಅಲ್ಲಿಯ ಪ್ರಜೆಯು ಉತ್ಸಾಹ ಪೂರ್ಣವಾಗಿರಬಹುದು. ಯುಧಿಷ್ಠಿರನಲ್ಲಿ ಸತ್ಯ, ಧೈರ್ಯ, ದಾನನಿಷ್ಠೆ, ಶಾಂತಿ, ಕ್ಷಮೆ, ಲೋಕಲಜ್ಜೆ, ಶೋಭೆ, ಕೀರ್ತಿ, ಮಹಾನುಭಾವತೆ, ದಯೆ, ಸರಳತೆ ಮೊದಲಾದ ಸದ್ಗುಣಗಳು ಸದಾ ಇರುತ್ತವೆ. ಅವನು ಎಲ್ಲಿರುವನೋ ಅಲ್ಲಿ ಈ ಗುಣಗಳ ವಿಸ್ತಾರವಾಗುತ್ತದೆ. ಅವನು ವಿದ್ವಾಂಸ ಮತ್ತು ಮಹಾತ್ಮನಾಗಿದ್ದಾನೆ. ಅವನು ಎಲ್ಲೋ ವೇಷ ಬದಲಿಸಿರಬಹುದು. ನಾನು ಇದರಿಂದ ಹೆಚ್ಚಿಗೆ ಏನೂ ಹೇಳಲಾರೆ. ಒಂದು ವೇಳೆ ಅವರನ್ನು ಹುಡುಕುವುದಿದ್ದರೆ ಇಂತಹ ಲಕ್ಷಣವುಳ್ಳ ಜಾಗದಲ್ಲಿ ಪತ್ತೆ ಹಚ್ಚಿರಿ. ಭೀಷ್ಮರ ಈ ವಚನಗಳಿಂದ ಅವರಿಗೆ ಯುಧಿಷ್ಠಿರಾದಿಗಳಲ್ಲಿ ಎಂತಹ ಧೋರಣೆ ಇತ್ತು ಎಂಬುದು ಸ್ಪಷ್ಟವಾಗುತ್ತದೆ. ಅವರು ದುರ್ಯೋಧನನ ಬಳಿಯಲ್ಲಿದ್ದರೂ ಹೃದಯದಲ್ಲಿ ಯುಧಿಷ್ಠಿರನ ಮೇಲೆಯೇ ಆದರವಿಟ್ಟಿದ್ದರು ಮತ್ತು ಆಗಾಗ ಯುಧಿಷ್ಠಿರನ ಪ್ರಶಂಸೆಯನ್ನು ಮಾಡುತ್ತಿದ್ದರು.</p>
<p class="Text">ಸುಶರ್ಮನ ಸಲಹೆಯಿಂದ ಕೌರವರು ಮತ್ಯ್ಸದೇಶದ ರಾಜಾ ವಿರಾಟನ ಮೇಲೆ ದಂಡೆತ್ತಿ ಹೋದರು. ಆ ಸಮಯದಲ್ಲಿ ಪಾಂಡವರು ವೇಷ ಬದಲಿಸಿಕೊಂಡು ಅಲ್ಲಿಯೇ ಇರುತ್ತಿದ್ದರು. ಮಹಾರಾಜಾ ವಿರಾಟನು ಸುಶರ್ಮನೊಂದಿಗೆ ಯುದ್ಧ ಮಾಡಲು ಒಂದು ದಿಕ್ಕಿಗೆ ಹೋದಾಗ, ಇನ್ನೊಂದು ದಿಕ್ಕಿನಿಂದ ಕೌರವರು ಆಕ್ರಮಣ ಮಾಡಿದರು. ಅವಕಾಶವನ್ನು ಕಂಡು ಅರ್ಜುನನು ಪ್ರಕಟನಾದನು. ಈ ಮಾತು ಕೌರವರಲ್ಲಿಯೂ ಅಡಗಿರಲಿಲ್ಲ. ಅಜ್ಞಾತವಾಸದ ವರ್ಷವು ಪೂರ್ತಿಯಾಗುವುದರ ಮೊದಲೇ <br/>ಅರ್ಜುನನು ಪ್ರಕಟನಾದನು ಇದಕ್ಕಾಗಿ ಇವರಿಗೆ ಪುನಃ ಹನ್ನೆರಡು ವರ್ಷ ವನವಾಸ ಅನುಭವಿಸಬೇಕಾದೀತು ಎಂಬ ಚರ್ಚೆ ಜನರಲ್ಲಿ ಉಂಟಾಯಿತು. ದ್ರೋಣಾಚಾರ್ಯರು ಕೇಳಿದಾಗ ಭೀಷ್ಮಪಿತಾಮಹರು ಹೇಳಿದರು - ಆಚಾರ್ಯರೇ! ಕಾಲಚಕ್ರದ ಅನೇಕ ಸಣ್ಣ-ದೊಡ್ಡ ಅಂಶಗಳಾಗುತ್ತವೆ, ಹೇಗೆಂದರೆ ಕಾಷ್ಠಾ, ಕಲಾ, ಮುಹೂರ್ತ ದಿನ, ಪಕ್ಷ, ಮಾಸ, ಗ್ರಹ, ನಕ್ಷತ್ರ, ಋತು ಮತ್ತು ವರ್ಷ, ಸಮಯವು ಹೆಚ್ಚು-ಕಡಿಮೆಯಾಗುವಾಗ ಮತ್ತು ನಕ್ಷತ್ರ ಮಂಡಲದ ಗತಿಯು ಹಿಂದು- ಮುಂದಾಗುವುದರಿಂದ ಪ್ರತಿ ಐದು ವರ್ಷಗಳಿಗೆ ಎರಡು ತಿಂಗಳು ಹೆಚ್ಚುತ್ತದೆ. ಆ ಮಲಮಾಸಗಳನ್ನು ಜೋಡಿಸಿ ಇಂದಿಗೆ ಹದಿಮೂರು ವರ್ಷಗಳು ಪೂರ್ತಿಯಾಗಿ ಐದು ತಿಂಗಳು, ಆರು ದಿನಗಳು ಹೆಚ್ಚು ಆಗಿ ಹೋಗಿವೆ. ಪಾಂಡವರ ಪ್ರತಿಜ್ಞೆಯು ಪೂರ್ತಿಯಾಗಿದೆ, ಇದರಿಂದಲೇ ಅರ್ಜುನನು ನಿಮ್ಮ ಮುಂದೆ ಪ್ರಕಟನಾಗಿದ್ದಾನೆ. ಪಂಚಪಾಂಡವರು ವಿಶೇಷವಾಗಿ ಯುಧಿಷ್ಠಿರನು ಧರ್ಮ ಮತ್ತು ಅರ್ಥದ ತತ್ವವನ್ನು ತಿಳಿದಿದ್ದಾನೆ. ಅವರಿಂದ ಧಾರ್ಮಿಕ ಅಪರಾಧದ ಸಂಭವವೇ ಇಲ್ಲ. ಅವರು ನಿರ್ಲೋಭಿಗಳಾಗಿದ್ದಾರೆ. ಅವರು ಕಠೋರ ಸಾಧನೆಯನ್ನು ಮಾಡಿದ್ದಾರೆ. ಅವರು ಅಧರ್ಮದಿಂದ ರಾಜ್ಯವನ್ನು ಪಡೆಯಲು ಬಯಸುವುದಿಲ್ಲ. ಧರ್ಮದ ಬಂಧನದಲ್ಲಿ ಬಂಧಿಸಿದ್ದ ಕಾರಣವೇ ಇಲ್ಲಿಯವರೆಗೆ ಅವರು ತಮ್ಮ ಪರಾಕ್ರಮವನ್ನು ತೋರಿಸಲಿಲ್ಲ. ಅವರು ನಗು-ನಗುತ್ತಾ ಮೃತ್ಯುವಿನ ಮುಖದಲ್ಲಿ ಹೋಗಲು ಸಿದ್ಧರಾದಾರು, ಆದರೆ ಅಸತ್ಯದ ಮಾರ್ಗವನ್ನು ತುಳಿಯಲಾರರು. ಅವರು ತಮ್ಮ ಹಕ್ಕನ್ನು ಪಡೆದೇ ತೀರುವರು. ಇಂದ್ರನೂ ಕೂಡ ಅವರ ಪಾಲನ್ನು ಕಬಳಿಸಲಾರನು. ಈಗ ನಮಗೆ ಅವರೊಂದಿಗೆ ಯುದ್ಧ ಮಾಡಬೇಕಾದೀತು.</p>
<p class="Text">ಆ ದಿನ ಅರ್ಜುನನ ಮುಂದೆ ಯಾರೂ ನಿಲ್ಲಲಾರದಾದರು. ಕೌರವರು ಸೋತು ಹಸ್ತಿನಾಪುರಕ್ಕೆ ಮರಳಿದರು. ಭೀಷ್ಮ ಪಿತಾಮಹರಿಗೆ ಕೌರವರು ಸೋತ ಬಗ್ಗೆ ಸ್ವಲ್ಪವೂ ಚಿಂತೆಯಾಗಲಿಲ್ಲ. ಅವರು ಪಾಂಡವರು ಕುಶಲರಾಗಿ ದೊರೆತುದರಿಂದ ಪ್ರಸನ್ನರಾಗಿದ್ದರು. ಅವರು ಹೃದಯದಿಂದ ಯುದ್ಧವಿಲ್ಲದೆ ಪಾಂಡವರ ರಾಜ್ಯ ಅವರಿಗೆ ಸಿಗಬೇಕು ಮತ್ತು ಕೌರವ-ಪಾಂಡವರು ಇಬ್ಬರೂ ಸುಖಿಗಳಾಗಬೇಕು ಎಂದು ಬಯಸುತ್ತಿದ್ದರು. ಆದರೂ ಅವರು ಭಗವಂತನ ಇಚ್ಛೆಯ ಪ್ರತೀಕ್ಷೆಯಲ್ಲಿದ್ದರು. ಭಗವಂತನು ಏನು ಮಾಡುವನೋ ಒಳ್ಳೆಯದನ್ನೇ ಮಾಡುವನು ಎಂದು ಅವರು ತಿಳಿದಿದ್ದರು ಮತ್ತು ವಿಶ್ವಾಸವಿಡುತ್ತಿದ್ದರು. ಇದೇ ವಿಶ್ವಾಸದಿಂದ ಅವರು ನಿಶ್ಚಿಂತರಾಗಿ ಭಗವಂತನ ಭಜನೆಯಲ್ಲಿ ತೊಡಗಿದ್ದರು.</p>
<p class="Text">ಪಾಂಡವರು ಪ್ರಕಟರಾದರು ವಿರಾಟ ಪುತ್ರೀ ಉತ್ತರೆಯೊಡನೆ ಅಭಿಮನ್ಯುವಿನ ವಿವಾಹವಾಯಿತು. ವಿವಾಹದ ಸಂದರ್ಭದಲ್ಲಿ ದೇಶ-ವಿದೇಶದ, ಮಿತ್ರರಾಜರು ಉಪಸ್ಥಿತರಾದರು. ಶ್ರೀಕೃಷ್ಣ-ಬಲರಾಮರೂ ಬಂದರು. ಪಾಂಡವರಿಗೆ ಅವರ ರಾಜ್ಯವು ಪ್ರಾಪ್ತವಾಗಲಿ, ಇದರ ಬಗ್ಗೆ ಜನರ ವಿಚಾರ-ವಿನಿಮಯವಾಯಿತು.</p>
<p class="Text">ಮೊದಲು ಅವರಲ್ಲಿ ನಮ್ರತೆಯಿಂದ ಕೇಳಬೇಕು ಎಂಬುದು ನಿಶ್ಚಯವಾಗಿತು. ಒಂದು ವೇಳೆ ಇಷ್ಟರಿಂದಲೂ ಕೂಡ ಅವರು ಪಾಂಡವರ ಹಕ್ಕನ್ನು ಕೊಡದಿದ್ದರೆ ಯುದ್ಧ ಮಾಡಲಾಗುವುದು. ಧೃತರಾಷ್ಟ್ರನು ಪಾಂಡವರಲ್ಲಿಗೆ ಸಂಜಯನನ್ನು ಕಳಿಸಿದನು. ಏನೂ ಕೊಡದೆ ಸಂಯಾಗುವಂತೆ ಪ್ರಯತ್ನ ನಡೆಯಿತು. ಸಂಜಯನು ಅಲ್ಲಿಂದ ಮರಳಿ ಬಂದು, ಅವನು ಪಾಂಡವರ ಉತ್ಸಾಹದ ವರ್ಣನೆ ಮಾಡಿದನು ಮತ್ತು ಅವರ ಜೊತೆ ಯುದ್ಧ ಮಾಡುವುದೇ ಚೆನ್ನಾಗಿದೆ ಎಂದು ತಿಳಿಸಿದನು. ಈ ವಿಷಯದಲ್ಲಿ ಕೌರವರ ಸಭೆಯಲ್ಲಿ ವಿಚಾರ ಆಗತೊಡಗಿತು. ಎಲ್ಲಕ್ಕಿಂತ ಮೊದಲು ಭೀಷ್ಮಪಿತಾಮಹರು ಸ್ಪಷ್ಟ ಶಬ್ದಗಳಲ್ಲಿ ಈ ಮಾತನ್ನು ಹೇಳಿದರು-ದುರ್ಯೋಧನಾ! ಪಾಂಡವರನ್ನು ಗೆಲ್ಲುವುದು ನಿನ್ನ ವಶದಲಿಲ್ಲ. ಕೃಷ್ಣ ಮತ್ತು ಅರ್ಜುನರಿರುವ ಪಕ್ಷವನ್ನು ಯಾರೂ ಸೋಲಿಸಲಾರರು. ಶ್ರೀಕೃಷ್ಣ ಮತ್ತು ಅರ್ಜುನರು ಸಾಕ್ಷಾತ್ ನರ-ನಾರಾಯಣರಾಗಿದ್ದಾರೆ. ಈ ಮಾತನ್ನು ಕೇವಲ ನಾನೇ ಹೇಳುತ್ತೇನೆಂದಲ್ಲ, ಎಲ್ಲ ದೇವತೆಗಳು ಮತ್ತು ಋಷಿಗಳು ಈ ಮಾತನ್ನು ಬಲ್ಲವರಾಗಿದ್ದಾರೆ.</p>
<p class="Text">ಒಂದು ಸಮಯದಲ್ಲಿ ಬ್ರಹ್ಮನ ಸಭೆ ನೆರೆದಿತ್ತು. ಅದರಲ್ಲಿ ಬೃಹಸ್ಪತಿಗಳೂ, ಶುಕ್ರಾಚಾರ್ಯರು, ಸಪ್ತರ್ಷಿ, ಇಂದ್ರ, ಅಗ್ನಿ, ವಾಯು, ವಸು ಮೊದಲಾದ ದೇವತೆಗಳೂ, ಸಿದ್ಧರೂ, ಸಾಧ್ಯರೂ, ಗಂಧರ್ವರೂ ಎಲ್ಲರೂ ಯಥಾಸ್ಥಾನಗಳಲ್ಲಿ ಕುಳಿತಿದ್ದರು. ಅದೇ ಸಮಯದಲ್ಲಿ ನರ-ನಾರಾಯಣರೂ ಆ ಕಡೆಯಿಂದ ಬಂದರು. ಅವರ ತೇಜಸ್ವೀ ಮುಖಮಂಡಲವನ್ನು ಮತ್ತು ಪ್ರಭಾವಶಾಲಿ ಶರೀರವನ್ನು ನೋಡಿ ಎಲ್ಲರೂ ವಿಸ್ಮಿತ-ಚಕಿತರಾದರು. ಅವರಿಬ್ಬರು ಬ್ರಹ್ಮನ ಸಭೆಯಲ್ಲಿ ನಿಲ್ಲದೆ ಹಾಗೇ ಹೊರಟುಹೋದರು. ಬೃಹಸ್ಪತಿಗಳು ಬ್ರಹ್ಮನಲ್ಲಿ ಕೇಳಿದರು-ಭಗವನ್! ಇವರು ಯಾರು, ನಿಮ್ಮ ಉಪಾಸನೆಯನ್ನು ಮಾಡದೆ ಮುಂದಕ್ಕೆ ಹೋಗುತ್ತಿದ್ದಾರಲ್ಲ? ಬ್ರಹ್ಮದೇವರು ಹೇಳಿದರು-ಇವರು ತಮ್ಮ ಪ್ರಭಾವದಿಂದ ಮೂರೂ ಲೋಕಗಳನ್ನು ಪ್ರಕಾಶಿಸುತ್ತಿರುವ ನರ-ನಾರಾಯಣರಾಗಿದ್ದಾರೆ. ಇವರ ಮೂಲಕ ಜಗತ್ತಿನಲ್ಲಿ ಆನಂದ ಮತ್ತು ಶಾಂತಿಯ ವಿಸ್ತಾರವಾಗುತ್ತಾ ಇದೆ. ಇವರು ಅಸುರರನ್ನು ಕೊಲ್ಲುವುದಕ್ಕಾಗಿ ಒಬ್ಬನೇ ಭಗವಂತನ ಎರಡೂ ಲೀಲಾವಿಗ್ರರಾಗಿದ್ದಾರೆ. ಅದಕ್ಕಾಗಿ ದುರ್ಯೋಧನಾ! ಶ್ರೀಕೃಷ್ಣ ಮತ್ತು ಅರ್ಜುನರನ್ನು ಗೆಲ್ಲುವ ವಿಚಾರ ಸರಿಯಾದುದಲ್ಲ.</p>
<p class="Text">ಭೀಷ್ಮರು ಮುಂದುವರಿದು ಹೇಳಿದರು-ಆ ದಿನಗಳಲ್ಲಿ ದೈತ್ಯರು ಮತ್ತು ದೇವತೆಗಳಲ್ಲಿ ಯುದ್ಧವು ನಡೆಯುತ್ತಿತ್ತು. ದೇವತೆಗಳು ಭಯ ಭೀತರಾಗಿದ್ದರು, ಅವರು ನರ-ನಾರಾಯಣರಲ್ಲಿಗೆ ಹೋದರು. ದೇವತೆಗಳು ಅವರನ್ನು ಸುತ್ತಿಸಿದರು ಮತ್ತು ವರವನ್ನು ಯಾಚಿಸಿದರು. ನರ-ನಾರಾಯಣರು ಹೇಳಿದರು-ಇಂದ್ರನೇ! ನಿನಗೆ ಯಾವ ಇಚ್ಛೆ ಇದೆಯೋ ಅದನ್ನು ಬೇಡು; ಆಗ ಅವನು ಯುದ್ಧದಲ್ಲಿ ಸಹಾಯವನ್ನು ಬೇಡಿದನು. ನರ-ನಾರಾಯಣರ ಸಹಾಯದಿಂದ ಇಂದ್ರನು ವಿಜಯಿಯಾದನು <br/>ಮತ್ತು ದೈತ್ಯರು ಸೋತುಹೋದರು. ನರ-ನಾರಾಯಣರು ಅನೇಕ ಬಾರಿ ದೈತ್ಯರನ್ನು ಸೋಲಿಸಿರುವರು. ಅದೇ ‘ನರ’ ಅರ್ಜುನನಾಗಿದ್ದಾನೆ ಮತ್ತು ಅದೇ ‘ನಾರಾಯಣನು’ ಶ್ರೀಕೃಷ್ಣನಾಗಿದ್ದಾನೆ. ನಾನು ಈ ಮಾತನ್ನು ನನ್ನ ಕಡೆಯಿಂದ ಹೇಳುತ್ತಿಲ್ಲ. ವೇದಜ್ಞ ನಾರದಮುನಿಗಳು ನನ್ನಲ್ಲಿ ಈ ಮಾತನ್ನು ಹೇಳಿರುವರು. ಅವರನ್ನು ಜಗತ್ತಿನ ಯಾವ ವೀರನೂ ಸೋಲಿಸಲಾರನು. ದುರ್ಯೋಧನಾ! ಈಗ ನೀನು ನನ್ನ ಮಾತನ್ನು ಕೇಳುತ್ತಿಲ್ಲ. ಆದರೆ ಯಾವಾಗ ನೀನು ಶಂಖ, ಚಕ್ರ, ಗದಾ, ಪದ್ಮಧಾರಿ ಭಗವಾನ್ ಶ್ರೀಕೃಷ್ಣನು ಮತ್ತು ಗಾಂಡೀವ ಧನುರ್ಧಾರಿ ಅರ್ಜುನರನ್ನು ಒಂದೇ ರಥದಲ್ಲಿ ಕುಳಿತಿರುವುದನ್ನು ನೋಡುವೆಯೋ, ಆಗ ನಿನಗೆ ನನ್ನ ವಚನಗಳು ನೆನಪಾದಾವು. ನನ್ನ ಮಾತನ್ನು ಒಪ್ಪಿಕೊಳ್ಳದಿದ್ದರೆ ನಿಃಸಂದೇಹವಾಗಿ ಕುರು ವಂಶೀಯರ ಸರ್ವನಾಶ ಆಗಿ ಹೋಗುವುದು. ನಾನು ನಿನಗೆ ತುಂಬಾ ರಹಸ್ಯದ ಮಾತನ್ನು ಹೇಳಿರುವೆ, ಇಷ್ಟಾದರೂ ಕೂಡ ಒಂದು ವೇಳೆ ನೀನು ನನ್ನ ಮಾತನ್ನು ಕೇಳದೆ, ಪರಶುರಾಮರಿಂದ ಶಾಪಕಲಂಕಿತ ಹೀನ ಜಾತಿ ಸೂತಪುತ್ರ ಕರ್ಣ, ಪಾಪಬುದ್ಧಿ ಶಕುನಿ ಹಾಗೂ ದುಃಶಾಸನರ ಸಲಹೆಯನ್ನು ಒಪ್ಪುವೆಯಾದರೆ, ನಿನ್ನ ಬುದ್ಧಿಯು ಧರ್ಮ ಹಾಗೂ ಅರ್ಥ ಎರಡರಿಂದಲೂ ಭ್ರಷ್ಟವಾಗಿದೆ ಎಂದು ತಿಳಿಯಬೇಕು.</p>
<p class="Text">ಭೀಷ್ಮಪಿತಾಮಹರ ಮಾತನ್ನು ಕೇಳಿ ಕರ್ಣನು ಕೆರಳಿ ಎದ್ದು ಹೇಳಿದನು - ಪಿತಾಮಹರೇ! ಈಗ ನೀವು ಇಂತಹ ಮಾತನ್ನು ಆಡದಿರಿ. ನಾನು ಕ್ಷತ್ರಿಯ ಧರ್ಮವನ್ನು ಸ್ವೀಕರಿಸಿದ್ದೇನೆ. ದುರ್ಯೋಧನನಿಗೆ ಕ್ಷತ್ರಿಯ ಧರ್ಮ ಪಾಲನೆ ಮಾಡುವ ಸಲಹೆ ಕೊಡುತ್ತೇನೆ. ನನ್ನಲ್ಲಿ ನಿಂದಿಸಲು ಯೋಗ್ಯವಾದ ಯಾವ ದೋಷ ಅಥವಾ ದುರಾಚಾರವಿಲ್ಲ. ನಾನು ದುರ್ಯೋಧನನನ್ನು ಸಂತೋಷಪಡಿಸಲು ಯುದ್ಧದಲ್ಲಿ ಅರ್ಜುನನನ್ನು ಕೊಲ್ಲುವೆನು, ಈಗ ಅದರಿಂದ ಯಾವುದೇ ಸಂಯು ಆಗಲಾರದು. ಬೇಕಾದ ಹಾಗೇ ಆಗಲೀ, ನಾನು ದುರ್ಯೋಧನನನ್ನು ಸಂತೋಷಗೊಳಿಸುವೆನು.</p>
<p class="Text">ಭೀಷ್ಮಪಿತಾಮಹರು ಕರ್ಣನ ಮಾತನ್ನು ಕೇಳಿ ಧೃತರಾಷ್ಟ್ರನಲ್ಲಿ ಹೇಳಿದರು - ಧೃತರಾಷ್ಟ್ರನೇ! ಕರ್ಣನು ತನ್ನ ಬಾಯಿಂದ ಅನೇಕ ಬಾರಿ ನಾನು ಪಾಂಡವರನ್ನು ಕೊಲ್ಲುವೆ ಎಂದು ತನ್ನ ದೊಡ್ಡಸ್ತಿಕೆಯನ್ನು ಕೊಚ್ಚಿಕೊಳ್ಳುತ್ತಿರುವನು. ಆದರೆ ನಾನು ಈರ್ವರ ಬಲಾಬಲವನ್ನು ಬಲ್ಲೆ. ಇವನು ಪಾಂಡವರ ಹದಿನಾರನೇ ಒಂದು ಅಂಶದಲ್ಲಿಯೂ ಸರಿಸಮಾನನಲ್ಲ. ಈ ಕಾರಣದಿಂದ ನಿನ್ನ ದುಷ್ಟಪುತ್ರರ ಮೇಲೆ ಭಾರೀ ದೊಡ್ಡ ಆಪತ್ತು ಬರುವುದಿದೆ. ದುರ್ಯೋಧನನು ಇವನ ಬಲದ ಮೇಲೆ ಉಬ್ಬಿ ಹೋಗಿರುವನು. ಇವನ ಕಾರಣದಿಂದಲೇ ಅವನು ದೇವತಾ ಸ್ವರೂಪೀ ಪಾಂಡವರ ತಿರಸ್ಕಾರ ಮಾಡಿದ್ದಾನೆ. ಕರ್ಣನು ಇಷ್ಟರವರೆಗೆ ಮಾಡಿದ್ದಾದರೂ ಏನು? ಅರ್ಜುನನು ಇವನ ಎದುರಿನಲ್ಲಿಯೇ ಇವನ ತಮ್ಮ ವಿಕರ್ಣನನ್ನು ಕೊಂದನು, ಆಗ ಕರ್ಣನ ಪೌರುಷ ಎಲ್ಲಿಗೆ ಹೋಗಿತ್ತು? ಯಾವಾಗ ದುರ್ಯೋಧನಾದಿ ನೂರು ಮಂದಿಯನ್ನು ವಿವಶರಾಗಿಸಿ ಒಬ್ಬನೇ ಅರ್ಜುನನು ಅವರ ಬಟ್ಟೆಗಳನ್ನು ಕಿತ್ತುಕೊಂಡನೋ ಆಗ ಕರ್ಣನು ಏನು ಮಲಗಿದ್ದನೇ? ಗಂಧರ್ವ ರಾಜನು ಕೌರವರನ್ನು ಹೆಡೆಮುಡಿ ಕಟ್ಟಿಕೊಂಡು ಹೋಗುವಾಗ ಆಗ ಕರ್ಣನು ಅವರಿಗೇನು ಮಾಡಿದನು? ಪಾಂಡವರೇ ಆಗ ಕೌರವರನ್ನು ರಕ್ಷಿಸಿದ್ದರು. </p>
<p class="Text">ಈ ಕರ್ಣನು ಸ್ವತಃ ತನ್ನ ದೊಡ್ಡಸ್ತಿಕೆಯನ್ನು ಹೇಳಿಕೊಳ್ಳುತ್ತಿರುವನು ಮತ್ತು ಧರ್ಮ ಹಾಗೂ ಅರ್ಥ ಎರಡರ ನಾಶ ಮಾಡುವಂತಹ ಸಲಹೆ ಕೊಡುತ್ತಾ ಇರುತ್ತಾನೆ. ಇವನ ಮಾತನ್ನು ಒಪ್ಪಿಕೊಳ್ಳದೆ ಪಾಂಡವರಲ್ಲಿ ಸಂ ಮಾಡು ಮತ್ತು ಅವರ ಪಾಲನ್ನು ಅವರಿಗೆ ಕೊಟ್ಟುಬಿಡು. ದ್ರೋಣಾಚಾರ್ಯರು ಪಿತಾಮಹರ ಮಾತನ್ನು ಸಮರ್ಥಿಸಿದರು. ಧೃತರಾಷ್ಟ್ರನ ಮನಸ್ಸಿನಲ್ಲಿ ಆ ಸಮಯದಲ್ಲಿ ಏನಿತ್ತೋ ತಿಳಿಯದು, ಅವನು ಪಿತಾಮಹರ ಮಾತಿನ ಕಡೆ ಲಕ್ಷ್ಯ ಕೊಡದೆ, ಸಂಜಯನಲ್ಲಿ ಮಾತನಾಡತೊಡಗಿದನು.</p>
<p class="Text">ಶ್ರೀಕೃಷ್ಣನು ಪಾಂಡವರ ಕಡೆಯಿಂದ ಸಂಧಿಯ ಸಂದೇಶವನ್ನೆತ್ತಿಕೊಂಡು ಹಸ್ತಿನಾಪುರಕ್ಕೆ ಬಿಜಯಂಗೈದನು. ದುರ್ಯೋಧನನು ಒಳಗಿಂದೊಳಗೆ ಶ್ರೀಕೃಷ್ಣನನ್ನು ಬಂಧಿಸಬೇಕು ಎಂಬ ಷಡ್ಯಂತ್ರ ರಚಿಸಿದ್ದನು. ಯಾವಾಗ ಈ ಮಾತು ಭೀಷ್ಮರಿಗೆ ತಿಳಿಯಿತೋ ಆಗ ಅವರು ಸ್ಪಷ್ಟ ಶಬ್ದಗಳಿಂದ ಧೃತರಾಷ್ಟ್ರನಿಗೆ ಹೇಳಿದರು - ಧೃತರಾಷ್ಟ್ರಾ! ನಿನ್ನ ಪುತ್ರನು ತುಂಬಾ ಮೂರ್ಖನಾಗಿದ್ದಾನೆ. ಇವನು ಯಾವುದರಿಂದ ಕುಲದ ಅನರ್ಥವಾದೀತೋ ಅಂತಹುದನ್ನೇ ಯೋಚಿಸುತ್ತಿದ್ದಾನೆ. ಇಷ್ಟ-ಮಿತ್ರರು ತಿಳಿ ಹೇಳಿದರೂ ಇವನು ಸರಿಯಾದ ದಾರಿ ಹಿಡಿಯುವುದಿಲ್ಲ. ನೀನೂ ಕೂಡ ನಿನ್ನ ಹಿತಚಿಂತಕರ ಮಾತಿನ ಬಗ್ಗೆ ಲಕ್ಷ್ಯಕೊಡದೆ ಈ ಕುಮಾರ್ಗಗಾಮಿ ಪಾಪೀ ಪುತ್ರನ ಮಾತನ್ನೇ ಒಪ್ಪಿಕೊಳ್ಳುವೆ ಮತ್ತು ಅದರಂತೆಯೇ ನಡೆಯುತ್ತಿರುವೆ. ಒಂದು ವೇಳೆ ದುರ್ಯೋಧನನು ಶ್ರೀಕೃಷ್ಣನ ಅನಿಷ್ಟಗೈದರೆ ಅವನು ಶ್ರೀಕೃಷ್ಣನ ಕ್ರೋಧದ ಬೆಂಕಿಯಲ್ಲಿ ಭಸ್ಮವಾಗಿ ಹೋದಾನು. ಇವನು ಧರ್ಮದಿಂದ ಚ್ಯುತನಾಗಿದ್ದಾನೆ. ಇವನ ಇಂತಹ ಅನರ್ಥಕಾರಿ ಮಾತನ್ನು ನಾನು ಕೇಳಲಿಚ್ಚಿಸುವುದಿಲ್ಲ. ಇಷ್ಟು ಹೇಳಿ ಭೀಷ್ಮಪಿತಾಮಹರು ಅಲ್ಲಿಂದ ಎದ್ದು ಹೊರಟು ಹೋದರು.</p>
<p class="Text">ಭಗವಾನ್ ಶ್ರೀಕೃಷ್ಣನು ಎಲ್ಲರ ಎದುರು ಸಭೆಯಲ್ಲಿ ಸಂಧಿಯ ಪ್ರಸ್ತಾಪವನ್ನಿಟ್ಟು, ತಿಳಿಸಿದನು ಯುದ್ಧದಲ್ಲಿ ಹಾನಿಯೇ ಹಾನಿ ಇದೆ, ಧರ್ಮ ಮಾರ್ಗದಲ್ಲಿ ನಡೆಯಿರಿ ಮತ್ತು ಧರ್ಮರಾಜನ ಪಾಲನ್ನು ಕೊಟ್ಟು ಬಿಡಿ. ಎಂದು ಹೇಳಿದಾಗ ಭೀಷ್ಮರು ದುರ್ಯೋಧನನಿಗೆ ಸಂಬೋಧಿಸಿ ಹೇಳಿದರು - ಮಗು! ತಮ್ಮಂದಿರ ಶ್ರೇಯಸ್ಸಿನ ಇಚ್ಛೆಯಿಂದ ಶ್ರೀಕೃಷ್ಣನು ಕೊಟ್ಟಿರುವ ಆಜ್ಞೆಯನ್ನು ಒಪ್ಪಿಕೋ. ಕ್ರೋಧಕ್ಕೆ ವಶನಾಗುವುದು ತುಂಬಾ ಕೆಟ್ಟದ್ದು. ನೀನು ಶ್ರೀಕೃಷ್ಣನ ಮಾತನ್ನು ಒಪ್ಪಿಕೊಳ್ಳದಿದ್ದರೆ ನಿನಗೆ ಒಳ್ಳೆಯದಾಗದು. ಅವನ ಆಜ್ಞೆಯನ್ನು ಪಾಲಿಸುವುದರಲ್ಲಿಯೇ ನಿಜವಾದ ಸುಖ ಮತ್ತು ಶ್ರೇಯಸ್ಸು ಇದೆ.  ಶ್ರೀಕೃಷ್ಣನ ವಚನಗಳು ಧರ್ಮ - ಅರ್ಥದ ಅನುಕೂಲ ಮತ್ತು ನಿಜವಾದ ಅಭೀಷ್ಟವನ್ನು ಸಿದ್ಧ ಮಾಡುವುದಾಗಿದೆ. ಪ್ರಜೆಯ ನಾಶ ಮಾಡಬೇಡಾ, ಸಂಧಿಯ ಪ್ರಸ್ತಾಪವನ್ನು ಒಪ್ಪಿಕೋ. ಮಗು! ಅಭಿಮಾನದಿಂದ ಮತ್ತನಾಗಿ ನಿನ್ನ ಮಿತ್ರರ ಜೀವನವನ್ನು ಸಂಕಟದಲ್ಲಿ ಹಾಕಬೇಡ. ನಿನ್ನ ತಂದೆಯು ಜೀವಿಸಿರುವಾಗಲೇ ಭರತಕುಲದ ಸಾಮ್ರಾಜ್ಯ ಲಕ್ಷ್ಮಿಯನ್ನು ನಾಶ ಮಾಡಬೇಡ. ನಾನು ನಿನಗೆ ಪದೇ - ಪದೇ ಸಲಹೆ ಕೊಡುತ್ತೇನೆ, ಧರ್ಮದಿಂದ ವಿಚಲಿತನಾಗಬೇಡ.</p>
<p class="Text">ಭೀಷ್ಮರ ನಂತರ ದ್ರೋಣಾಚಾರ್ಯರು, ವಿದುರ ಮತ್ತು ಧೃತರಾಷ್ಟ್ರನೂ ಅನೇಕ ವಿಧದಿಂದ ತಿಳಿಸಿ ಹೇಳಿದರು, ಆದರೆ ದುರ್ಯೋಧನನು ಯಾರ ಮಾತನ್ನು ಕೇಳಲಿಲ್ಲ. ಅವನ ನಡತೆಯನ್ನು ಕಂಡು ಭೀಷ್ಮಪಿತಾಮಹರು ಮತ್ತು ದ್ರೋಣಾಚಾರ್ಯರಿಗೆ ತುಂಬಾ ದುಃಖವಾಯಿತು. ಅವರು ಒಟ್ಟಿಗೆ ದುರ್ಯೋಧನನಿಗೆ ಹೇಳಿದರು - ದುರ್ಯೋಧನಾ! ಈಗಲಾದರು ಎಚ್ಚರವಾಗು. ಇನ್ನೂ ಶ್ರೀಕೃಷ್ಣ ಮತ್ತು ಅರ್ಜುನರು ಯುದ್ಧದ ಘೋಷಣೆ ಮಾಡಲಿಲ್ಲ. ಇನ್ನೂ ಗಾಂಡೀವದ ಮೇಲೆ ನಾರಾಚ ಏರಿಲ್ಲ. ಧೌಮ್ಯರು ಶತ್ರುಗಳ ನಾಶಕ್ಕಾಗಿ ಹವನ ಮಾಡಲಿಲ್ಲ. ಇನ್ನೂ ಶಾಂತ ಆತ್ಮಾ ಯುಧಿಷ್ಠಿರನು ಕ್ರೋಧ ತುಂಬಿದ ದೃಷ್ಟಿಯಿಂದ ನಿಮ್ಮನ್ನು ನೋಡಿಲ್ಲ. ಭಯಂಕರ ಕಾಲಕ್ಕೆ ಸಮಾನನಾದ ಭೀಮಸೇನನು ಗದೆಯನ್ನು ತಿರುಹುತ್ತ ನಿಮ್ಮ ಸೇನೆಯನ್ನು ಧೂಳಿಪಟ ಮಾಡುತ್ತಿಲ್ಲ. ಈಗ ಎಚ್ಚರನಾಗು. ಈ ಹತ್ಯಾಕಾಂಡವನ್ನು ಇದೇ ಸಮಯದಲ್ಲಿ ತಡೆದುಬಿಡು, ನೀನು ತಲೆ ತಗ್ಗಿಸಿ ಯುಧಿಷ್ಠಿರನಿಗೆ ವಂದಿಸು; ಅವನು ನಿನ್ನನ್ನು ಅಪ್ಪಿಕೊಳ್ಳುವನು. ಅವನು ತನ್ನ ಬಲಗೈಯನ್ನು ನಿನ್ನ ಹೆಗಲ ಮೇಲಿರಿಸುವನು ಮತ್ತು ಬೆನ್ನು ಸವರುವನು. ನೀನು ಪಂಚಪಾಂಡವರನ್ನು ಪ್ರೇಮದಿಂದ ಸೇರು, ಎಲ್ಲರೂ ಆನಂದದ ಕಣ್ಣೀರು ಹರಿಸಲಿ. ಶಾಂತಿಯ ಘೋಷಣೆ ಮಾಡಲೀ, ರಕ್ತಪಾತವಿಲ್ಲದೆ ಎಲ್ಲ ಜನರು ಸುಖಪೂರ್ವಕ ವಾಸಿಸಲಿ.</p>
<p class="Text">ದುರ್ಯೋಧನನು ಯಾರ ಮಾತನ್ನೂ ಮನ್ನಿಸಲಿಲ್ಲ, ಬದಲಿಗೆ ಸಭೆಯಿಂದ ಎದ್ದು ಹೊರಟು ಹೋದನು ಮತ್ತು ಶ್ರೀಕೃಷ್ಣನನ್ನು ಬಂಧಿಸುವ ಪ್ರಯತ್ನದಲ್ಲಿ ತೊಡಗಿದನು. ಭಗವಾನ್ ಶ್ರೀಕೃಷ್ಣನು ತನ್ನ ವಿಶ್ವರೂಪವನ್ನು ತೋರಿಸಿ ತನ್ನ ಮಹಿಮೆಯನ್ನು ತೋರಿಸಿ, ರಣವೀಳ್ಯವನ್ನು ಪಡೆದು ಅಲ್ಲಿಂದ ಹೊರಟನು. ಅವನು ಹೊರಟು ಹೋದ ಮೇಲೆ ಭೀಷ್ಮರು ಮತ್ತು ದ್ರೋಣರು ಪುನಃ ದುರ್ಯೋಧನನಿಗೆ ತಿಳಿಸಿ ಹೇಳಿದರು - ದುರ್ಯೋಧನಾ! ಕುಂತಿಯು ಶ್ರೀಕೃಷ್ಣನ ಮೂಲಕ ಪಾಂಡವರಿಗೆ ಯಾವ ಸಂದೇಶ ಕಳಿಸಿದಳೋ ಅದು ನಿನಗೂ ಗೊತ್ತಿದೆ. ಶ್ರೀಕೃಷ್ಣನೂ ಅವರೊಂದಿಗೆ ಸಹಮತನಾಗಿದ್ದಾನೆ ಮತ್ತು ಪಾಂಡವರು ತಮ್ಮ ತಾಯಿಯ ಸಂದೇಶವನ್ನು ಅವಶ್ಯವಾಗಿ ಪಾಲಿಸುವರು. ಅವರು ಮೊದಲು ಧರ್ಮ ಬಂಧನದಲ್ಲಿ ಬಂಧಿತರಾಗಿದ್ದರು. ಅದರಿಂದ ಇಷ್ಟರವರೆಗೆ ಕ್ಲೇಶಗಳನ್ನು ಸಹಿಸುತ್ತಿದ್ದರು. ಈಗ ಅವರು ಶಾಂತವಾಗುವ ಯಾವ ಆಸೆಯೂ ಇಲ್ಲ. ನೀವೆಲ್ಲರೂ ತುಂಬಿದ ಸಭೆಯಲ್ಲಿ ದ್ರೌಪದಿಯ ಅಪಮಾನ ಮಾಡಿರುವುದನ್ನು ಅವರು ಎಂದೂ ಮರೆಯಲಾರರು. ಧರ್ಮದ ಭಯದಿಂದಲೇ ಆ ಸಮಯದಲ್ಲಿ ಅವರು ಪ್ರತಿಕಾರ ಮಾಡಲಿಲ್ಲ. ಅವರು ತಮ್ಮ ಪ್ರತಿಜ್ಞೆಗನುಸಾರವಾಗಿ ವನವಾಸ ಮತ್ತು ಅಜ್ಞಾತ ವಾಸವನ್ನು ಅನುಭವಿಸಿದರು. ಈಗ ಧರ್ಮದ ಬಂಧನವಿಲ್ಲ. ಅವರು ಅಸ್ತ್ರ ವಿದ್ಯೆಯಲ್ಲಿ ಪ್ರವೀಣರಾಗಿದ್ದಾರೆ. ಅವರ ಬಳಿ ಅಮೋಘವಾದ ಶಸ್ತ್ರಾಸ್ತ್ರಗಳು ಸಿದ್ಧವಾಗಿವೆ. ಭೀಮಸೇನ ಮತ್ತು ಅರ್ಜುನರಂತಹ ವೀರರಿದ್ದಾರೆ, ಶ್ರೀಕೃಷ್ಣನೇ ಸಹಾಯಕನಿದ್ದಾನೆ, ಅವರು ಎಂದಿಗೂ ಸುಮ್ಮನೆ ಕುಳಿತಿರಲಾರರು. ವಿರಾಟನಗರದಲ್ಲಿ ಅರ್ಜುನನೊಬ್ಬನೇ ನಮ್ಮನ್ನು ಸೋಲಿಸಿದುದು ನಿನಗೆ ತಿಳಿದೇ ಇದೆ. ಗಂಧರ್ವನ ಕೈಯಿಂದ ಅರ್ಜುನನೇ ನಿನ್ನನ್ನು ಬಿಡಿಸಿದುದು ಅರ್ಜುನನ ಪರಾಕ್ರಮದ ನಮೂನೆ ಮಾತ್ರವಾಗಿದೆ. ಅವನಲ್ಲಿ ಒಪ್ಪಂದ ಮಾಡುವುದರಲ್ಲೇ ಕುರುಕುಲದ ರಕ್ಷಣೆ ಇದೆ. ಎಲ್ಲ ಸಹಾಯಕರನ್ನು ಮರಳಿ ಕಳಿಸು. ಶಸ್ತ್ರಹೀನನಾಗಿ ಅವರೊಂದಿಗೆ ಭೇಟಿಯಾಗು. ನಾವು ವೃದ್ಧರಿಬ್ಬರು ಏನು ಹೇಳುವೆವೋ ಅದು ನಿನ್ನ ಹಿತಕ್ಕಾಗಿ ಹೇಳುವೆವು. ನಮ್ಮ ಮಾತನ್ನು ಒಪ್ಪು ಮತ್ತು ಬುದ್ಧಿವಂತರಂತೆ ವರ್ತಿಸು.</p>
<p class="Text">ದುರ್ಯೋಧನನು ಯಾರ ಮಾತನ್ನೂ ಕೇಳಲಿಲ್ಲ. ಯುದ್ಧ ಮಾಡುವುದೇ ನಿಶ್ಚಯವಾಯಿತು. ಎರಡೂ ಕಡೆಗಳಲ್ಲಿ ಅನೇಕ ಸಿದ್ಧತೆಗಳು ಮೊದಲೇ ಆಗಿದ್ದುವು. ಉಳಿದ ಸಿದ್ಧತೆಗಳೂ ಪೂರ್ಣಗೊಂಡವು. ಈಗ ಕೇವಲ ರಣಭೇರಿಗಳು ಮೊಳಗುವಷ್ಟು ಸಮಯ ಉಳಿದಿತ್ತು.</p>
<p class="Text para-style-override-3">ಈ ಪರಿಸ್ಥಿತಿಯಲ್ಲಿ ಭೀಷ್ಮರ ಮುಂದೆ ದೊಡ್ಡ ಕಠಿಣ ಸಮಸ್ಯೆಯೇ ಎದುರಾಯಿತು. ಯಾವ ದಿನದಿಂದ ಅವರು ರಾಜ್ಯತ್ಯಾಗದ ಸಂಕಲ್ಪ ಮಾಡಿದ್ದರೋ, ಅಂದಿನಿಂದ ಅವರ ಮನಸ್ಸಿನಲ್ಲಿ ರಾಜ್ಯವು ನನ್ನದು, ಅಥವಾ ಇದರೊಡನೆ ನನಗೆ ಏನಾದರೂ ಸಂಬಂಧವಿದೆ ಎಂಬ ಮಾತು ಎಂದೂ ಬರಲಿಲ್ಲ. ಸಹಾಯದ ಅವಶ್ಯಕತೆ ಬೀಳುತ್ತಿದ್ದಾಗ ಮಾಡಿಬಿಟ್ಟರು, ಸಲಹೆಯ ಆವಶ್ಯಕತೆ ಉಂಟಾಯಿತೋ ಕೊಟ್ಟು ಬಿಟ್ಟರು, ಇಲ್ಲವಾದರೆ ಮೌನವಾಗಿ ಏಕಾಂತದಲ್ಲಿದ್ದು ಭಜನೆ ಮಾಡುತ್ತಾ ಇದ್ದರು. ಅವರು ತಮ್ಮ ಮನಸ್ಸಿನಲ್ಲಿ - ದುರ್ಯೋಧನನು ನನಗೆ ಇರಲು ಸ್ಥಳವನ್ನಿತ್ತನು, ಅವನು ನನ್ನ ಭೋಜನ - ವಸ್ತ್ರದ ವ್ಯವಸ್ಥೆ ಮಾಡುತ್ತಿದ್ದಾನೆ, ಅದಕ್ಕಾಗಿ ಈ ಶರೀರವು ಅವನ ಅನ್ನದಿಂದ ಪುಷ್ಪವಾಗಿ ಅವನದೇ ಆಗಿದೆ ಎಂದು ತಿಳಿಯುತ್ತಿದ್ದರು. ಹೇಗೆ ಒಬ್ಬ ಯೋಧನು ರಾಜಾಶ್ರಯದಲ್ಲಿದ್ದುಕೊಂಡು ಜೀವನ ನಿರ್ವಾಹ ಮಾಡುತ್ತಾನೋ, ಹಾಗೆಯೇ ನಾನೂ ಕೂಡ ದುರ್ಯೋಧನನ ಆಶ್ರಯದಲ್ಲಿ ಇದ್ದುಕೊಂಡು ದುರ್ಯೋಧನನ ಅನ್ನದಿಂದ ಪೋಷಿತನಾಗಿದ್ದೇನೆ. ನನಗೆ ಓರ್ವ ಸಾಧಾರಣ ಯೋಧನಂತೆ ಕಾದಾಡಿ ದುರ್ಯೋಧನನಿಗಾಗಿ ನನ್ನ ಪ್ರಾಣಗಳನ್ನು ಕೊಡಬೇಕು. ಇನ್ನೊಂದೆಡೆ ಮನಸ್ಸಿನಲ್ಲಿ ಈ ವಿಷಯ ಬರುತ್ತದೆ - ಯುಧಿಷ್ಠಿರನು ಧರ್ಮದ ಪಕ್ಷದಲ್ಲಿದ್ದಾನೆ, ಅವನು ಸ್ವತಃ ಧರ್ಮವೇ ಆಗಿದ್ದಾನೆ. ನಾನು ಅವನಕಡೆಗೇ ಇರಬೇಕು. ಈ ಎರಡು ಮಾತುಗಳಿಂದ ಸ್ವಲ್ಪ ಚಿಂತಿತರಾದರು. ಆದರೆ ಕೊನೆಯಲ್ಲಿ - ಭಗವಂತನ ಇಚ್ಛೆ ಹೇಗಿದೆಯೋ, ಹಾಗೇ ಆಗುವುದು; ಮೊದಲೇ ಇದರ ಚಿಂತೆಯಲ್ಲಿ ಬೀಳುವ ಅವಶ್ಯಕತೆ ಏನಿದೆ? ಎಂಬ ನಿಶ್ಚಯವಾಯಿತು. ಅವರು ನಿಶ್ಚಿಂತರಾಗಿ ಭಗವಂತನ ಚಿಂತನೆಯಲ್ಲಿ ಮುಳುಗಿದರು.<span></span></p>


<p class="Page-Break"> </p>
<p class="Chapter-Heading" id="toc_marker-10">8. ಮಹಾಭಾರತ ಯುದ್ಧದ ನಿಯಮಗಳು, ಭೀಷ್ಮರ ಪ್ರತಿಜ್ಞೆಯನ್ನು ಉಳಿಸಲಿಕ್ಕಾಗಿ ಭಗವಂತನು <br/>ತನ್ನ ಪ್ರತಿಜ್ಞೆಯನ್ನು ಮುರಿದನು</p>
<p class="Text">ಭಗವಂತನ ಅವತಾರದ ಪ್ರಯೋಜನವು - ಅಧರ್ಮ ರಾಜ್ಯದ ನಾಶ ಮತ್ತು ಧರ್ಮರಾಜ್ಯದ ಸ್ಥಾಪನೆ ಮಾಡುವುದೇ ಆಗಿದೆ. ಯಾವಾಗ ಪೃಥ್ವಿಯಲ್ಲಿ ಅತ್ಯಾಚಾರ ಮತ್ತು ಅತ್ಯಾಚಾರಿಗಳ ಹೆಚ್ಚಳವಾಗುತ್ತದೋ, ಆಗ ಅವರ ನಾಶಗೈದು ಧರ್ಮ ಮತ್ತು ಧಾರ್ಮಿಕರ ಉಚ್ಛ್ರಾಯಕ್ಕಾಗಿ ಭಗವಂತನ ಅವತಾರವಾಗುತ್ತಾ ಇರುತ್ತದೆ. ಭಗವಂತನ ಜೊತೆಗೇ ಅನೇಕ ದೇವತೆಗಳು ಮತ್ತು ಮಹಾಪುರುಷರೂ ಅವತಾರವೆತ್ತುತ್ತಾರೆ. ಅವರ ಅವತಾರದ ಉದ್ದೇಶ ಭಗವಂತನ ಲೀಲೆಯಲ್ಲಿ ಸಹಾಯಕರಾಗುವುದೇ ಆಗಿದೆ. ಯುಧಿಷ್ಠಿರ ಮತ್ತು ಅರ್ಜುನಾದಿಗಳು ಇಂತಹ ಅವತಾರಿಗಳೇ ಆಗಿದ್ದಾರೆ. ಒಂದು ವೇಳೆ ಭಗವಂತನು ಬಯಸಿದ್ದರೆ, ಅವನ ಸಂಕಲ್ಪ ಮಾತ್ರದಿಂದ ಯುಧಿಷ್ಠಿರನಿಗೆ ರಾಜ್ಯ ಸಿಗಬಹುದಿತ್ತು; ಅತ್ಯಾಚಾರಿಗಳ ನಾಶವಾಗಬಹುದಿತ್ತು; ಆದರೆ ಭಗವಂತನಿಗೆ ಹೀಗೆ ಮಾಡುವುದು ಬೇಕಾಗಿರಲಿಲ್ಲ. ಅವನು ದೈವೀ ಸಂಪತ್ತುಳ್ಳವರು ಮತ್ತು ಅಸುರೀ ಸಂಪತ್ತುಳ್ಳವರಲ್ಲಿ ಯುದ್ಧ ಮಾಡಿಸಿ - ನಾನು ದೈವೀ ಸಂಪತ್ತುಳ್ಳವರ ಸಹಾಯ ಮಾಡುತ್ತೇನೆ ಎಂಬುದನ್ನು ಸ್ಪಷ್ಟವಾಗಿ ತೋರಿಸಿ ಕೊಡುವುದಿತ್ತು. ಇದಲ್ಲದೆ ಇನ್ನೊಂದು ಪ್ರಯೋಜನವೂ ಇತ್ತು. ಆ ದಿನಗಳಲ್ಲಿ ಕ್ಷತ್ರಿಯರ ರೂಪದಲ್ಲಿ ಅನೇಕ ದೈತ್ಯರು ಹುಟ್ಟಿದ್ದರು, ಅವರು ಅಡಗಿ-ಮರೆಯಾಗಿ ಮತ್ತು ಕೆಲವೊಮ್ಮೆ ಪ್ರಕಟರಾಗಿ ಧರ್ಮದ ವಿರುದ್ಧ ಆಚರಣೆ ಮಾಡುತ್ತಿದ್ದರು. ಈ ಎರಡೂ ಪ್ರಕಾರದ ದೈತ್ಯರ ನಾಶ ಮಾಡಬೇಕಾಗಿತ್ತು. ಅವರಿಗಾಗಿ ಸ್ವತಃ ಶಸ್ತ್ರವನ್ನೆತ್ತಿಕೊಳ್ಳುವ ಅವಶ್ಯಕತೆ ಇಲ್ಲವೆಂದು ತಿಳಿದು ಭಗವಂತನು ಪಾಂಡವರ ಅಥವಾ ಕೌರವರ ಪಕ್ಷದಲ್ಲಿ ಅಂತಹವರನ್ನು ಕರೆಸಿಕೊಂಡನು.</p>
<p class="Text">ಎರಡೂ ಪಕ್ಷಗಳಲ್ಲಿ ದೈತ್ಯರ ಸಂಖ್ಯೆ ಸಾಕಷ್ಟಿತ್ತು. ಒಂದು ಪಕ್ಷದಲ್ಲಿ ಘಟೋತ್ಕಚ ಮೊದಲಾದವರಿದ್ದರು; ಹಾಗೂ ಇನ್ನೊಂದು ಪಕ್ಷದಲ್ಲಿ ಅಲಂಬುಷ ಮೊದಲಾದವರು ಮತ್ತು ಅವರಿಂದ ಹೆಚ್ಚಿನವರೂ ಇದ್ದರು. ಈಗ ಭಗವಂತನೊಡನೆ ಅವತರಿಸುವವರು ಸ್ವತಃ ಧರ್ಮದ ವಿರೋಧೀ ಪಕ್ಷದಲ್ಲಿ ಇರಲಿ; ಆದರೆ ಯಾರು ಧರ್ಮದ ಮರೆಯಲ್ಲಿ ಇದ್ದು ತಮ್ಮನ್ನು ಧರ್ಮದ ಪಕ್ಷದವರೆಂದು ತೋರಿಸಿಕೊಟ್ಟು ಧರ್ಮರಾಜನ ಕಡೆಯಿಂದ ಕಾದಾಡುವ ದೈತ್ಯರಿದ್ದರೋ ಅವರ ವಧೆಯು ಆಗಲಿಕ್ಕಾಗಿ ಇಂತಹ ದೇವತೆ ಮತ್ತು ಮಹಾಪುರುಷರ ಅವಶ್ಯಕತೆ ಇತ್ತು.</p>
<p class="Text">ಈ ಕೆಲಸ ಧರ್ಮರಾಜನ ಪಕ್ಷದಲ್ಲಿ ಇದ್ದು ಕಾದಾಡುವ ಧಾರ್ಮಿಕರಿಂದ ಹೆಚ್ಚು ಭಗವಂತನ ಪ್ರಿಯ ಭಕ್ತರಿಂದಾಗಬೇಕಿತ್ತು. ಯಾರು ಭಗವಂತನೊಡನೆ ಇದ್ದುಕೊಂಡು ದೈತ್ಯರ ವಧೆ ಮಾಡುವರೋ ಅವರ ಸಂಬಂಧದಲ್ಲಾದರೋ ಏನೂ ಹೇಳಬೇಕಾಗಿಲ್ಲ; ಆದರೆ ಯಾರು ಹೊರಗಿನಿಂದ ಭಗವಂತನ ವಿರೋ ಪಕ್ಷದಲ್ಲಿ ಇದ್ದುಕೊಂಡು, ಮತ್ತೇನು ಸ್ವತಃ ಭಗವಂತನ ಮೇಲೆಯೇ ಬಾಣ ಪ್ರಯೋಗ ಗೈದು ಭಗವಂತನ ಇಚ್ಛೆಯನ್ನು ಪೂರ್ಣ ಮಾಡುತ್ತಾರೋ, ಅವತಾರ ಕಾರ್ಯದಲ್ಲಿ ಸಹಾಯಕರಾಗುತ್ತಾರೋ ಅವರು ತುಂಬಾ ದೊಡ್ಡ ಮಹಾನ್ ಪುರುಷರಾಗಿದ್ದಾರೆ ಮತ್ತು ಅವರು ಸ್ವತಃ ತಿಳಿಯಲಿ, ತಿಳಿಯದಿರಲಿ, ಆದರೆ ಭಗವಂತನ ದೊಡ್ಡ ಕಾರ್ಯ ಮಾಡುತ್ತಿದ್ದಾರೆ, ಇದರಲ್ಲಿ ಸಂದೇಹವೇ ಇಲ್ಲ. ಈ ದೃಷ್ಟಿಯಿಂದ ವಿಚಾರ ಮಾಡಿದಾಗ ಪಾಂಡವರ ಪಕ್ಷದಲ್ಲಿ ಇದ್ದುಕೊಂಡು ಸಾತ್ಯಕಿ ಮೊದಲಾದವರು ಧರ್ಮದ ಸ್ಥಾಪನೆಗಾಗಿ ಎಂತಹ ಕಾರ್ಯ ಮಾಡುತ್ತಿದ್ದಾರೋ, ಅಂತಹ ಕಾರ್ಯವನ್ನು ದುರ್ಯೋಧನನ ಪಕ್ಷದಲ್ಲಿ ಇದ್ದುಕೊಂಡು ಭೀಷ್ಮರು, ದ್ರೋಣರು ಮತ್ತು ಕರ್ಣ ಇವರೂ ಮಾಡುತ್ತಿದ್ದಾರೆ ಎಂಬುದು ತಿಳಿದು ಬರುತ್ತದೆ. ಇವರೆಲ್ಲರೂ ದೇವತೆಗಳ ಅವತಾರವಾಗಿದ್ದಾರೆ.</p>
<p class="Text">ಭಗವಂತನ ಲೀಲೆಯ ಸಹಾಯಕರಾಗಿದ್ದಾರೆ, ಭಗವಂತನ ಪ್ರಸನ್ನತೆಗಾಗಿ ಹೊರಗಿನಿಂದ ಅಧರ್ಮದ ಪಕ್ಷದಲ್ಲಿ ಕಾರ್ಯ ಮಾಡುತ್ತಿದ್ದರೂ ಪೃಥ್ವಿಯ ಭಾರವನ್ನು ಇಳಿಸುವುದರಲ್ಲಿ, ಹೇಗೆ ಯುಧಿಷ್ಠಿರ, ಅರ್ಜುನ ಮತ್ತು ಭೀಮಸೇನರೋ ಹಾಗೆಯೇ ಭಗವಂತನ ಸಹಾಯಕರಾಗಿದ್ದಾರೆ; ಅಲ್ಲದೆ ಒಂದು ದೃಷ್ಟಿಯಿಂದ ನೋಡಿದರೆ ಭಗವಂತನ ಪ್ರಸನ್ನತೆಗಾಗಿ ಅನುಚಿತ ಪಕ್ಷವನ್ನು ಸ್ವೀಕರಿಸಿ ಇವರು ತಮ್ಮ ಭಕ್ತಿಯ ಪರಾಕಾಷ್ಠೆಯನ್ನು ತೋರಿಸಿದ್ದಾರೆ. ಅಥವಾ ಇವರಿಗೆ ತಿಳಿಯದಿದ್ದರೂ ಭಗವಂತನು ಇವರನ್ನು ತನ್ನ ಲೀಲೆಯ ಇಂತಹ ಪಾತ್ರವನ್ನಾಗಿಸಿ ಇವರ ಮೇಲೆ ತನ್ನ ನಿರತಿಶಯ ಪ್ರೇಮವನ್ನು ಪ್ರಕಟಿಸಿರುವನು ಎಂಬುದು ಸ್ಪಷ್ಟವಾಗಿ ತಿಳಿದುಬರುತ್ತದೆ.</p>
<p class="Text">ಜನರು ಹೇಗೆ ಬೇಕಾದರು ತಿಳಿಯಲಿ, ಭೀಷ್ಮರು ಭಗವಂತನ ಇಚ್ಛೆಯಿಂದಲೇ, ಭಗವಂತನ ಪ್ರೇರಣೆಯಿಂದಲೇ, ಭಗವಂತನ ಕಾರ್ಯದಲ್ಲಿ ಸಹಾಯವನ್ನು ಮಾಡುವುದಕ್ಕಾಗಿ ದುರ್ಯೋಧನನ ಪಕ್ಷವನ್ನು ಸ್ವೀಕರಿಸಿಕೊಂಡರು ಹಾಗೂ ಅದರ ಮೊದಲ ಸೇನಾಪತಿಯಾಗಿ ಅವರು ಪ್ರತಿದಿನ ಪಾಂಡವ ಪಕ್ಷದ ಹತ್ತು ಸಾವಿರ ವೀರರನ್ನು ಕೊಲ್ಲುವ ಪ್ರತಿಜ್ಞೆ ಮಾಡಿದರು.</p>
<p class="Text">ಯಾವಾಗ ಎರಡೂ ಕಡೆಯ ಸಿದ್ಧತೆ ಪೂರ್ಣವಾದಾಗ ದುರ್ಯೋಧನನು ಭೀಷ್ಮರ ಬಳಿಗೆ ಹೋಗಿ ತುಂಬಾ ವಿನಯದಿಂದ ಕೈ ಜೋಡಿಸಿ ಹೇಳಿದನು - ಪಿತಾಮಹರೇ! ನನ್ನ ಸೇನೆಯು ಯುದ್ಧಕ್ಕಾಗಿ ಎಲ್ಲ ರೀತಿಯಿಂದ ಸಿದ್ಧವಾಗಿದೆ, ಆದರೆ ಓರ್ವ ಸಮರ್ಥ ಸೇನಾಪತಿಯಿಲ್ಲದೆ ಶಿಥಿಲವಾಗುತ್ತಿದೆ. ಸೇನೆಯು ಬೇಕಾದರೆ ಎಷ್ಟೇ ಹೆಚ್ಚು ಬಲಿಷ್ಠವಾಗಿರಲೀ ಯೋಗ್ಯ ಸೇನಾಪತಿಯಿಲ್ಲದೆ ಅದು ಯಾವುದೇ ಕೆಲಸ ಮಾಡಲಾರದು. ನೀವು ರಣನೀತಿಯ ವಿಶೇಷಜ್ಞರಾಗಿದ್ದೀರಿ, ಧರ್ಮಾತ್ಮರಾಗಿದ್ದೀರಿ ಮತ್ತು ನನ್ನ ಹಿತಚಿಂತಕರಾಗಿದ್ದೀರಿ.</p>
<p class="Text">ನಿಮ್ಮನ್ನು ಯಾರೂ ಕೊಲ್ಲಲಾರರು, ಏಕೆಂದರೆ ನಿಮ್ಮ ಮೃತ್ಯು ನಿಮ್ಮ ಈನದಲ್ಲಿದೆ. ನೀವೇ ನಮ್ಮ ರಕ್ಷಕರು ಮತ್ತು ಸ್ವಯಂ ಸಿದ್ಧ ಸೇನಾಪತಿಗಳಾಗಿದ್ದೀರಿ. ನಿಮ್ಮಿಂದ ರಕ್ಷಿತವಾದಾಗ ನಮಗೆ ದೇವತೆಗಳ ಭಯವೂ ಇರಲಾರದು. ಹೇಗೆ ದೇವತೆಗಳ <br/>ಸೇನೆಯ ಮುಂದೆ-ಮುಂದೆ ಕಾರ್ತಿಕೇಯನು ನಡೆಯುವನೋ, ಹಾಗೆಯೇ ನೀವು ನಮ್ಮ ಸೇನೆಯ ಮುಂದೆ ನಡೆಯಿರಿ. ನಾವೆಲ್ಲರೂ ನಿಮ್ಮ ಹಿಂದೆ-ಹಿಂದೆ ಬರುವೆವು. ದುರ್ಯೋಧನನ ಪ್ರಾರ್ಥನೆಯನ್ನು ಕೇಳಿ ಪಿತಾಮಹ ಭೀಷ್ಮರು ಇಂತೆಂದರು - ದುರ್ಯೋಧನಾ! ನೀನು ಹೇಳುವುದು ಸರಿಯಾಗಿದೆ. ನನ್ನ ದೃಷ್ಟಿಯಲ್ಲಿ ನೀನು ಹೇಗಿರುವೆಯೋ ಪಾಂಡವರೂ ಹಾಗೆಯೇ ಇದ್ದಾರೆ, ನಾನು ನನ್ನ ಪ್ರತಿಜ್ಞೆಗನುಸಾರವಾಗಿ ನಿನ್ನ ಕಡೆಯಿಂದ ಯುದ್ಧ ಮಾಡುವೆನು ಮತ್ತು ಪಾಂಡವರಿಗೆ ಅವರ ಒಳಿತಿಗಾಗಿ ಉಪದೇಶ ಮಾಡುವೆನು. ಅರ್ಜುನನು ದೊಡ್ಡ ವೀರನಾಗಿದ್ದಾನೆ, ಅವನಿಗೆ ಅನೇಕ ದಿವ್ಯ ಅಸ್ತ್ರ-ಶಸ್ತ್ರಗಳ ಪರಿಚಯವಿದೆ ಮತ್ತು ಅವನು ನನ್ನೊಡನೆ ಯುದ್ಧ ಮಾಡುವ ಯೋಗ್ಯತೆ ಇರಿಸಿದ್ದಾನೆ, ಆದರೂ ಅವನು ನನ್ನ ಎದುರು ನಿಂತು ಯುದ್ಧ ಮಾಡಲಾರನು. ನಾನು ಪಾಂಡವರ ಮೇಲೆ ತುಂಬಾ ಪ್ರೇಮವಿರಿಸುತ್ತೇನೆ, ನಾನು ಅವರಲ್ಲಿ ಯಾರನ್ನೂ ಕೊಲ್ಲುವುದಿಲ್ಲ. ಒಂದು ವೇಳೆ ನನ್ನ ಮೃತ್ಯುವು ಮೊದಲೇ ಆಗದಿದ್ದರೆ ಪ್ರತಿದಿನ ಅವರ ಪಕ್ಷದ ಹತ್ತುಸಾವಿರ ಯೋಧರನ್ನು ಕೊಲ್ಲುವೆನು ಎಂದು ಪ್ರತಿಜ್ಞೆ ಮಾಡುತ್ತೇನೆ. ಇದಲ್ಲದೆ ಒಂದು ಶರತ್ತು ಇದೆ-ಬೇಕಾದರೆ ಮೊದಲು ಕರ್ಣ ಯುದ್ಧ  ಮಾಡಲಿ ಅಥವಾ ನಾನು ಮಾಡುವೆನು. ಯುದ್ಧದಲ್ಲಿ ಕರ್ಣನು ನನ್ನೊಡನೆ ಸ್ಪರ್ಧೆ ಇರಿಸುತ್ತಾನೆ, ನಾವಿಬ್ಬರೂ ಜೊತೆಗೆ ಯುದ್ಧ ಮಾಡಲಾರೆವು. ಕರ್ಣನು ಹೇಳಿದನು - ನಾನು ಪಿತಾಮಹರ ಜೀವಿತಕಾಲದಲ್ಲಿ ಯುದ್ಧ ಮಾಡುವುದಿಲ್ಲ. ಭೀಷ್ಮಪಿತಾಮಹರು ಸೇನಾಪತಿಯ ಅಕಾರವನ್ನು ಸ್ವೀಕರಿಸಿಕೊಂಡರು.</p>
<p class="Text">ದುರ್ಯೋಧನನು ವಿಧಿಪೂರ್ವಕ ಭೀಷ್ಮಪಿತಾಮಹರಿಗೆ ಸೇನಾಪತಿಯ ಪಟ್ಟ ಕಟ್ಟಿದನು. ಬ್ರಾಹ್ಮಣರಿಗೆ ನಾನಾ ಪ್ರಕಾರದಿಂದ ದಕ್ಷಿಣೆ ಕೊಟ್ಟನು. ಅನೇಕ ಪ್ರಕಾರದ ವಾದ್ಯಗಳು ಮೊಳಗಿದವು. ಯೋಧರ ಸಿಂಹನಾದ ಮತ್ತು ಆನೆ-ಕುದುರೆಗಳ ಹೇಶಾರವದಿಂದ ದಿಕ್ಕುಗಳು ಪ್ರತಿಧ್ವನಿಸಿದವು, ಆಕಾಶದಲ್ಲಿ, ಅಂತರಿಕ್ಷದಲ್ಲಿ ಮತ್ತು ಪೃಥ್ವಿಯಲ್ಲಿ ಅನೇಕ ಭಯಂಕರ ಉತ್ಪಾತಗಳು ಕಂಡು ಬಂದುವು. ಭೀಷ್ಮ ಪಿತಾಮಹರನ್ನು ಮುಂದಿರಿಸಿಕೊಂಡು ಎಲ್ಲರೂ ಕುರುಕ್ಷೇತ್ರಕ್ಕೆ ಬಿಜಯಂಗೈದರು. ಕುರುಕ್ಷೇತ್ರಕ್ಕೆ ತಲುಪಿ ಸೇನೆಯ ಶಿಬಿರ ಹೂಡಿದರು. ಕುರುಕ್ಷೇತ್ರದಲ್ಲಿ ಇನ್ನೊಂದು ಹಸ್ತಿನಾಪುರವೇ ನೆಲೆಸಿದಂತಿತ್ತು. ಸರಿ! ಈಗ ಕೇವಲ ಯುದ್ಧಾರಂಭದ ಪ್ರತೀಕ್ಷೆ ಇತ್ತು.</p>
<p class="Text">ಭೀಷ್ಮಪಿತಾಮಹರು ದುರ್ಯೋಧನನಿಗೆ ಅವರ ಪಕ್ಷದ ಎಲ್ಲ ಮಹಾರಥೀ, ಅತಿರಥೀ, ರಥೀ, ಏಕರಥೀ ಮೊದಲಾದವರ ಶಕ್ತಿ ಪರಿಚಯಿಸಿದರು. ಇದೇ ಸಂದರ್ಭದಲ್ಲಿ ಕರ್ಣನಿಗೆ ಅರ್ಧರಥೀ ಎಂದು ಹೇಳಿಬಿಟ್ಟರು. ಪಿತಾಮಹರೆಂದರು - ದುರ್ಯೋಧನಾ! ನೀನು ಯಾವ ಕರ್ಣನ ಮಾತಿನಂತೆ ಪಾಂಡವರನ್ನು ಗೆಲ್ಲುವ ಆಸೆಯನ್ನಿರಿಸಿಕೊಂಡಿರುವೆಯೋ ಆ ಕರ್ಣನು ದೊಡ್ಡ ಅಭಿಮಾನೀ, ನೀಚ ಮತ್ತು ಅಸತ್ಯಭಾಷಿ ಆಗಿದ್ದಾನೆ. ಈಗ ಅವನ ಬಳಿಯಲ್ಲಿ ಸ್ವಾಭಾವಿಕ ಕವಚ-ಕುಂಡಲಗಳಿಲ್ಲ, ಪರಶುರಾಮರಲ್ಲಿ ತನ್ನನ್ನು ಬ್ರಾಹ್ಮಣನೆಂದು ಸುಳ್ಳು ಹೇಳಿ ಮೋಸ ಮಾಡಿದ ಕಾರಣ ಶಾಪವನ್ನೂ ಕೂಡ ಪಡೆದಿರುವನು, ಆದ್ದರಿಂದ ಅವನನ್ನು ನಾನು ರಥೀ ಅಥವಾ ಅತಿರಥೀ ಎಂದು ತಿಳಿಯದೆ ಕೇವಲ ಅರ್ಧರಥೀ ಎಂದೇ ತಿಳಿಯುತ್ತೇನೆ. ದ್ರೋಣಾಚಾರ್ಯರೂ ಭೀಷ್ಮಪಿತಾಮಹರ ಮಾತುಗಳ ಅನುಮೋದನೆ ಮಾಡಿದರು. ಅವರು ಹೇಳಿದರು - ಕರ್ಣನು ವೀರತೆಯ ಯಾವ ಕೆಲಸ ಮಾಡಿದ್ದಾನೆ? ದೊಡ್ಡ-ದೊಡ್ಡ ಮಾತುಗಳನ್ನಾಡುತ್ತಾನೆ, ಆದರೆ ಇಕ್ಕಟ್ಟಿನ ಪರಿಸ್ಥಿತಿಯಲ್ಲಿ ಓಡಿ ಹೋಗುತ್ತಾನೆ.</p>
<p class="Text">ಇಬ್ಬರ ಮಾತು ಕೇಳಿ ಕರ್ಣನು ಕೆರಳಿ ನಿಂತನು. ಅವನು ತುಂಬಾ ನಿಂದಿಸಲು ಪ್ರಾರಂಭಿಸುತ್ತಲೇ ದುರ್ಯೋಧನನು ತಡೆದು ಬಿಟ್ಟನು. ಅವನು ಪಾಂಡವ ವೀರರ ಶಕ್ತಿಯನ್ನು ಕೇಳತೊಡಗಿದನು. ಭೀಷ್ಮರು ವಿಸ್ತಾರದಿಂದ ಪಾಂಡವ ಪಕ್ಷದ ಶಕ್ತಿಯ ವರ್ಣನೆ ಮಾಡಿ ಕೊನೆಗೆ ಹೇಳಿದರು - ಇವರೆಲ್ಲ ವೀರರೊಂದಿಗೆ ನಾನು ಒಬ್ಬನೇ ಯುದ್ಧ ಮಾಡುವೆನು ಮತ್ತು ಇವರನ್ನು ತಡೆದುಬಿಡುವೆನು. ಅವರ ಪಕ್ಷದಲ್ಲಿ ಕೇವಲ ದ್ರುಪದ ಪುತ್ರ ಶಿಖಂಡಿಯೊಡನೆ ನಾನು ಯುದ್ಧ ಮಾಡಲಾರೆನು. ಶಿಖಂಡಿಯು ಪೂರ್ವ ಜನ್ಮದಲ್ಲಿ ಕಾಶಿರಾಜನ ಕನ್ಯೆ ಅಂಬೆಯಾಗಿದ್ದಳು. ನನ್ನನ್ನು ಕೊಲ್ಲಲಿಕ್ಕಾಗಿ ಅಂಬೆಯು ತಪಸ್ಸನ್ನು ಆಚರಿಸಿ ಈಗ ಅವಳು ದ್ರುಪದನಲ್ಲಿ ಶಿಖಂಡಿನಿಯ ರೂಪದಲ್ಲಿ ಹುಟ್ಟಿದ್ದಾಳೆ, ಒಬ್ಬ ಯಕ್ಷನ ಕೃಪೆಯಿಂದ ಶಿಖಂಡಿನಿಯು ಈಗ ಶಿಖಂಡಿಯಾಗಿದ್ದಾನೆ, ಆದರೆ ಮೊದಲು ಸ್ತ್ರೀಯಾಗಿದ್ದ ಕಾರಣ ಶಿಖಂಡಿಯ ಮೇಲೆ ನಾನು ಶಸ್ತ್ರ ಪ್ರಹಾರ ಮಾಡುವುದಿಲ್ಲ. ದುರ್ಯೋಧನನು ಈ ಮಾತನ್ನು ಸ್ವೀಕರಿಸಿದನು.</p>
<p class="Text">ಇದಾದ ನಂತರ ಕೌರವ ಮತ್ತು ಪಾಂಡವರ ಯುದ್ಧದ ನಿಯಮಗಳನ್ನು ನಿಶ್ಚಯ ಮಾಡಲಾಯಿತು. ಸಂಜೆ ಯುದ್ಧವು ನಿಂತುಹೋದ ಮೇಲೆ ಎಲ್ಲರೂ ಮಿತ್ರರಂತೆ ವ್ಯವಹರಿಸಬೇಕು. ಸಮಾನ ಶಕ್ತಿ ಉಳ್ಳವರೇ ಒಬ್ಬರು ಮತ್ತೊಬ್ಬರೊಡನೆ ನ್ಯಾಯ ಸಮ್ಮತವಾಗಿ ಯುದ್ಧ ಮಾಡುವರು. ಯುದ್ಧದಲ್ಲಿ ಯಾರೂ ಯಾರಿಗೂ ಮೋಸ ಮಾಡಲಿಕ್ಕಿಲ್ಲ, ಅನ್ಯಾಯ ಮಾಡಲಿಕ್ಕಿಲ್ಲ. ವಾಣಿಯ ಯುದ್ಧ ಮಾಡುವವರೊಂದಿಗೆ ಕೇವಲ ವಾಣಿಯ ಯುದ್ಧವೇ ಮಾಡಲಾಗುವುದು, ಯಾರಾದರೂ ಓಡಿ ಹೋದರೆ ಅಥವಾ ಯಾವುದೇ ಬೇರೆ ಕಾರಣದಿಂದ ಸೇನಾವ್ಯೂಹದಿಂದ ಹೊರಗೆ ಹೋದರೆ, ಅವನ ಮೇಲೆ ಯಾರೂ ಪ್ರಹಾರ ಮಾಡಬಾರದು. ರಥಿಯು ರಥಿಕನೊಂದಿಗೆ, ಗಜಾರೂಢನು ಆನೆಯನ್ನಡರಿದವನೊಡನೆ, ಕುದುರೆ ಸವಾರನು ಕುದುರೆ ಸವಾರನೊಂದಿಗೆ, ಕಾಲಾಳು ಕಾಲಾಳುಗಳೊಂದಿಗೆ ಯೋಗ್ಯತೆ, ಇಚ್ಛೆ, ಉತ್ಸಾಹ ಮತ್ತು ಬಲಕ್ಕನುಸಾರ ಯುದ್ಧ ಮಾಡುವರು. ಮೊದಲು ಎಚ್ಚರಿಸಿ ನಂತರ ಪ್ರಹಾರ ಮಾಡಲಾಗುವುದು.</p>
<p class="Text">ವಿಶ್ವಾಸವಿರುವುದರಿಂದ ಅಜಾಗರೂಕ, ವಿಹ್ವಲ ಮತ್ತು ಭಯಗೊಂಡ ವ್ಯಕ್ತಿಯ ಮೇಲೆ ಪ್ರಹಾರ ಮಾಡಲಾಗುವುದಿಲ್ಲ. ಯಾವ ಪುರುಷನು ಒಬ್ಬ ವ್ಯಕ್ತಿಯೊಡನೆ ಕಾದಾಡುತ್ತಿರುವಾಗ, ಯಾರ ಕವಚ ತುಂಡಾಗಿದ್ದಾಗ, ಯಾರ ಶಸವು ತುಂಡಾದಾಗ ಅಥವಾ ನಿಃಶಸ್ತ್ರನಾದಾಗ ಇಂತಹ ಜನರ ಮೇಲೆ ಎಂದೂ ಯಾರೂ ಪ್ರಹಾರ ಮಾಡಬಾರದು. ಸಾರಥಿಯನ್ನು, ಭಾರ ಹೊರುವವರನ್ನು, ಆನೆ, ಕುದುರೆ, ಎತ್ತುಗಳ ಮೇಲೆ ಶಸ್ತ್ರಗಳನ್ನು ಸಾಗಿಸುವವರ ಮೇಲೆ ಅಥವಾ ಶಸ್ತ್ರಗಳನ್ನು ಒದಗಿಸುವವರನ್ನು, ಶಂಖ, ನಗಾರಿ ಮೊದಲಾದ ವಾದ್ಯ ಬಾರಿಸುವವರ ಮೇಲೆ ಎಂದೂ ಯಾರೂ ಪ್ರಹಾರ ಮಾಡಬಾರದು.</p>
<p class="Text">ಇವು ಮಹಾಭಾರತ ಯುದ್ಧದ ನಿಯಮಗಳಿದ್ದುವು, ಇಂದಿನ ಜಗತ್ತು ತನ್ನ ಸಭ್ಯತೆಯ ಕುರಿತು ಜಂಭ ಕೊಚ್ಚಿಕೊಳ್ಳುತ್ತದೆ. ಸ್ವಲ್ಪ ಬುದ್ಧಿಯನ್ನು ಉಪಯೋಗಿಸಿ ಇಂದಿನ ಸತ್ಯನಾಶಕ ಸಭ್ಯತೆಯೊಂದಿಗೆ ಆ ಪ್ರಾಚೀನ ಸಭ್ಯತೆಯ ತುಲನೆ ಮಾಡಲಿ. ಇಂದಿನ ಭಯಂಕರ ಮಹಾಯುದ್ಧದಲ್ಲಿ ಗ್ಯಾಸಿನಿಂದ ಬದುಕುಳಿಯಲು ಮೂಗು, ಮುಖಕ್ಕೆ ಕವಚವನ್ನು ತೊಟ್ಟುಕೊಂಡಿರುವ ಸೈನಿಕರು ಸುರಕ್ಷಿತರಾಗಿರುತ್ತಾರೆ, ಆದರೆ ಊರಿನಲ್ಲಿ ವಾಸಿಸುವ ಅನಾಥ ಮಕ್ಕಳು, ಸ್ತ್ರೀಯರು ಮತ್ತು ಯಾರಿಗೆ ಯುದ್ಧದಿಂದ ಯಾವ ಸಂಬಂಧವೂ ಇಲ್ಲವೋ ಅಂತಹ ನಿರಪರಾಧಿಗಳು ತುಂಬಾ ದೊಡ್ಡ ಆಪತ್ತಿನಲ್ಲಿದ್ದಾರೆ. ಉಚ್ಛ ಸಂಸ್ಕೃತಿಯ ಇದೇ ಮಾದರಿಯಾಗಿದೆಯೇ? ಅಂತಹ ಒಂದು ಸಮಯವಿತ್ತು, ಒಂದು ಸಭ್ಯತೆ ಇತ್ತು, ಯಾವುದರಲ್ಲಿ ದಿನವಿಡೀ ತಮ್ಮ ಹಕ್ಕಿಗಾಗಿ ಯುದ್ಧಗೈದ ನಂತರ ಸಾಯಂಕಾಲ ಎರಡೂ ಕಡೆಯ ವೀರರು ಪರಸ್ಪರ ಆಲಿಂಗಿಸಿಕೊಳ್ಳುತ್ತಿದ್ದರು. ಆಲಿಂಗಿಸಿಕೊಳ್ಳುವ ಮಾತೇನು; ಬೇಡಿದರೆ ಸರ್ವಸ್ವವನ್ನು ಕೊಡಲು ಸಿದ್ಧರಿದ್ದರು. ಈ ಕಥೆ ಎಲ್ಲಿದೆ ಎಂದು ತಿಳಿಯದು, ಆದರೆ ನಾನು ಕೇಳಿದ್ದೇನೆ ಮತ್ತು ತುಂಬಾ ಚೆನ್ನಾಗಿದೆ ಮತ್ತು ಬೋಧಪ್ರದವಾಗಿದೆ.</p>
<p class="Text">ಯಾವಾಗ ದುರ್ಯೋಧನನು ಪಾಂಡವರ ಅನಿಷ್ಟವನ್ನು ಮಾಡಲು ಕಾಮ್ಯಕ ವನಕ್ಕೆ ಹೋಗಿದ್ದನೋ ಮತ್ತು ಯಾವುದೇ ಪ್ರಕಾರದಿಂದ ಪಾಂಡವರನ್ನು ನಾಶವಾಗಿಸಬೇಕೆಂದು ಬಯಸಿದ್ದನೋ ಆ ಸಮಯದಲ್ಲಿ ಅರ್ಜುನನ ಮಿತ್ರನಾದ ಚಿತ್ರರಥ ಗಂಧರ್ವರಾಜನು ಕೌರವರನ್ನು ಹೊಡೆದು ಓಡಿಸಿದನು, ದುರ್ಯೋಧನನನ್ನು ಅವನು ಬಂಸಿಕೊಂಡು ಹೋದನು. ಯಾವಾಗ ಈ ಮಾತು ಮಹಾರಾಜಾ ಯುಧಿಷ್ಠಿರನಿಗೆ ಗೊತ್ತಾಯಿತೊ, ಆಗ ಅವನು - ನಮ್ಮ ನಮ್ಮಲ್ಲಿ ವಿರೋಧವಾದರೆ ನಾವು ಐದು ಮಂದಿ, ಅವರು ನೂರು ಮಂದಿ; ಆದರೆ ಬೇರೆಯವರೊಂದಿಗೆ ವಿರೋಧವಾದರೆ ನಾವು ಒಂದುನೂರ ಐದುಮಂದಿ ಎಂದು ಹೇಳಿ ಅರ್ಜುನನನ್ನು ಕಳುಹಿಸಿದನು. ಅರ್ಜುನನು ನೇರವಾಗಿ ಕೇಳಿದಾಗ ಯಾವಾಗ ಗಂಧರ್ವ ರಾಜನು ದುರ್ಯೋಧನನನ್ನು ಬಿಟ್ಟು ಕೊಡಲಿಲ್ಲವೋ ಆಗ ಅರ್ಜುನನು ಯುದ್ಧ ಮಾಡಿ ದುರ್ಯೋಧನನನ್ನು ಬಿಡಿಸಿದನು. ಆ ಸಮಯದಲ್ಲಿ ಅರ್ಜುನನ ಉಪಕಾರದಿಂದ ಕೃತಜ್ಞನಾಗಿ ದುರ್ಯೋಧನನು ಹೇಳಿದನು - ತಮ್ಮಾ! ನಿನಗೆ ಇಚ್ಛೆ ಇದ್ದುದನ್ನು ಬೇಡಿಕೋ ಹೇಳು, ಬೇಕಾದರೆ ಎಲ್ಲ ರಾಜ್ಯವನ್ನು ಕೊಡುವೆನು, ಹೇಳಿದರೆ ಹೊಸ ರಾಜ್ಯವನ್ನೇ ಸ್ಥಾಪಿಸಿಕೊಡುವೆನು ಮತ್ತು ಕೇಳಿದರೆ ಪ್ರಾಣಗಳನ್ನು ಕೊಟ್ಟೇನು. ಅರ್ಜುನನು ಏನನ್ನೂ ಪಡೆಯುವುದನ್ನು ಸ್ವೀಕರಿಸಲಿಲ್ಲ, ಆಗ ದುರ್ಯೋಧನನಿಗೆ ಬೇಸರವಾಯಿತು. ದುರ್ಯೋಧನನು ದುಃಖಿಯಾಗಿರುವುದನ್ನು ನೋಡಿ ಅರ್ಜುನನು ಹೇಳಿದನು - ಒಳ್ಳೆಯದು! ಈಗ ನನ್ನ ವಸ್ತುವನ್ನು ಸುರಕ್ಷಿತವಾಗಿಟ್ಟುಕೋ, ಆವಶ್ಯಕತೆ ಬಿದ್ದಾಗ ಕೇಳಿಕೊಳ್ಳುವೆನು. ದುರ್ಯೋಧನನು ಸಂತಸಗೊಂಡನು. </p>
<p class="Text">ಮಹಾಭಾರತ ಯುದ್ಧದಲ್ಲಿ ದುರ್ಯೋಧನನ ಆಗ್ರಹದಿಂದ ಭೀಷ್ಮರು ಒಂದು ದಿನ ಈ ಐದು ಬಾಣಗಳಿಂದ ಪಾಂಡವರನ್ನು ಕೊಂದು ಹಾಕುವೆನು ಎಂಬ ಪ್ರತಿಜ್ಞೆಗೈದರು. ಪಾಂಡವರ ಶಿಬಿರದಲ್ಲಿ ಈ ಸುದ್ದಿ ಮುಟ್ಟಿದಾಗ ಧರ್ಮರಾಜಾ ಯುಧಿಷ್ಠಿರನು ತುಂಬಾ ಚಿಂತಿತನಾದನು. ಪಾಂಡವರ ಮೇಲೆ ಯಾವುದೇ ವಿಪತ್ತು ಬಂದಾಗ, ಆಪತ್ತು ಉಂಟಾದಾಗ ಅವರಿಗಾಗಿ ಒಂದೇ ಆಸರೆ ಭಗವಾನ್ ಶ್ರೀಕೃಷ್ಣನಿದ್ದನು. ನೆನೆದಾಗಲೇ ಅವನು ಮೈದೋರಿದನು. ಭೀಷ್ಮರ ಪ್ರತಿಜ್ಞೆಯನ್ನು ಕೇಳಿ ಅವನು ಮುಗುಳ್ನಕ್ಕನು, ಅವನಿಗಾಗಿ ಇದು ಒಂದು ಸಾಧಾರಣ ಮಾತೇನೋ ಎಂಬಂತಿತ್ತು. ಅವನು ಅರ್ಜುನನಿಗೆ ಆ ದಿನದ ಮಾತನ್ನು ನೆನಪು ಮಾಡಿಕೊಟ್ಟನು. ಅರ್ಜುನನಾದರೋ ಅದನ್ನು ಮರೆತೇಬಿಟ್ಟಿದ್ದನು. ಶ್ರೀಕೃಷ್ಣನು ಹೇಳಿದನು - ಅರ್ಜುನಾ ನಡೆ! ನಾವಿಬ್ಬರು ದುರ್ಯೋಧನನ ಬಳಿಗೆ ಹೋಗುವಾ. ಈಗ ಆ ದಿನದ ಘಟನೆಯ ಲಾಭ ಪಡೆಯಲೇಬೇಕು. ಅರ್ಜುನನಿಗೆ ತುಂಬಾ ಸಂಕೋಚವಾಯಿತು. ಅವನು ಈ ಪ್ರಕಾರ ತನ್ನ ಉಪಕಾರದ ಲಾಭವನ್ನು ಪಡೆಯಲು ಇಚ್ಛಿಸುತ್ತಿರಲಿಲ್ಲ, ಆದರೆ ಒಂದು ಪಂಚಪಾಂಡವರ ಜೀವನ್ಮರಣದ ಪ್ರಶ್ನೆ, ಇನ್ನೊಂದು ಶ್ರೀಕೃಷ್ಣನ ಆಜ್ಞೆ. ಅವನು ಕೃಷ್ಣನ ಮಾತನ್ನು ತಿರಸ್ಕರಿಸದಾದನು. ಶ್ರೀಕೃಷ್ಣನೊಂದಿಗೆ ದುರ್ಯೋಧನನ ಶಿಬಿರಕ್ಕೆ ಹೋದರು.</p>
<p class="Text">ರಾತ್ರಿಯ ಸಮಯವಾಗಿತ್ತು. ದಿನವಿಡೀ ದಣಿದ ಯೋಧರು ಮಲಗಿದ್ದರು. ಕಾವಲುಗಾರರು ಪಹರೆಯನ್ನು ಕೊಡುತ್ತಿದ್ದರು, ಆದರೆ ಅರ್ಜುನನನ್ನು ಎಲ್ಲರೂ ಗುರುತಿಸುತ್ತಿದ್ದರು. ಯಾರೂ ತಡೆಯಲಿಲ್ಲ. ಅವರು ದುರ್ಯೋಧನನ ಬಳಿಗೆ ಹೋದರು. ದುರ್ಯೋಧನನು ತನ್ನ ಪರಮ ಪ್ರೇಮೀ ಮಿತ್ರರಂತೆ ಇಬ್ಬರ ಸತ್ಕಾರ ಮಾಡಿ ಕೇಳಿದನು - ಹೇಳಿ! ಈ ಸಮಯದಲ್ಲಿ ಬಂದಿರುವ ಪ್ರಯೋಜನವೇನು? ಅರ್ಜುನನು ಚಿತ್ರಸೇನನಿಂದ ಬಿಡಿಸಿದ ದಿನದ ಘಟನೆಯನ್ನು ಜ್ಞಾಪಿಸಿದನು ಮತ್ತು ಏನು ನಿನಗೆ ನಿನ್ನ ಮಾತಿನ ಜ್ಞಾಪಕವಿದೆಯೇ? ಎಂದು ಕೇಳಿದನು.</p>
<p class="Text">ದುರ್ಯೋಧನನು ಹೇಳಿದನು - ತಮ್ಮಾ! ಎಲ್ಲಿಯವರೆಗೆ ಈ ಶರೀರದಲ್ಲಿ ಪ್ರಾಣಗಳಿವೆಯೋ ಅಲ್ಲಿಯವರೆಗೆ ನಾನು ನಿನ್ನ ಆ ಉಪಕಾರವನ್ನು ಹೇಗೆ ಮರೆಯಲೀ. ನೀನು ಏನು ಬಯಸುವೆ? ಹೇಳಿದರೆ ಯುದ್ಧ ನಿಲ್ಲಿಸಲೇ (ನಿನ್ನನ್ನು ರಾಜ್ಯ ಸಿಂಹಾಸನದಲ್ಲಿ ಕುಳ್ಳಿರಿಸಲೇ) ಏನು ನೀನು ಹೇಳುವೆಯೋ ಅದನ್ನೇ ಮಾಡುವೆನು. ಅರ್ಜುನನು ಹೇಳಿದನು - ಅಯ್ಯಾ! ಯುದ್ಧವಾದರೋ ಈಗ ನಡೆದೇ ಇದೆ, ಅದನ್ನು ಈಗ ಹೇಗೆ ನಿಲ್ಲಿಸುವುದು. ರಾಜ್ಯವೂ ಕೂಡ ನಾವು ನಮ್ಮ ಬಲ ಪೌರುಷದಿಂದಲೇ ಪಡೆಯಲಿಚ್ಛಿಸುತ್ತೇವೆ, ಯಾರೂ ಕೊಟ್ಟ ದಾನವನ್ನು ತೆಗೆದುಕೊಳ್ಳಲಾರೆವು. ಹೌದು! ನಾವು ಒಂದು ವಿಶೇಷ ಪ್ರಯೋಜನದಿಂದ ಇಲ್ಲಿಗೆ ಬಂದಿರುವೆವು. ನೀನು ಒಂದು ಘಳಿಗೆಗಾಗಿ ನಿನ್ನ ರಾಜಕಿರೀಟವನ್ನು ಕೊಡು. ಪುನಃ ನಾನು ಹಿಂದಿರುಗಿಸಿ ಕೊಡುತ್ತೇನೆ. ದುರ್ಯೋಧನನು ಕೂಡಲೇ ತನ್ನ ರಾಜ ಕಿರೀಟವನ್ನು ಅರ್ಜುನನಿಗೆ ಕೊಟ್ಟನು. ಈಗ ಭಗವಂತನು ಅರ್ಜುನನನ್ನು ಮುಂದೆ ಮಾಡಿ ತಾನು ಹಿಂದುಗಡೆಯಿಂದ ಭೀಷ್ಮರ ಶಿಬಿರವನ್ನು ಪ್ರವೇಶಿಸಿದರು. ಆ ಸಮಯದಲ್ಲಿ ಪಿತಾಮಹರು ಕುಳಿತು ಭಗವಂತನ ಧ್ಯಾನ ಮಾಡುತ್ತಿದ್ದರು. ಅರ್ಜುನನು ಬಂದು ನಮಸ್ಕರಿಸಿದನು. ಅವರು ಅರೆತೆರೆದ ಕಣ್ಣುಗಳಿಂದ ಕಿರೀಟವನ್ನು ನೋಡಿ ಪ್ರತಿದಿನದಂತೆ ದುರ್ಯೋಧನನೇ ಬಂದಿರಬಹುದೆಂದು ಯೋಚಿಸಿ ಆಶೀರ್ವದಿಸಿದರು. ಅರ್ಜುನನು ಕೇಳಿದಾಗ ಐದೂ ಬಾಣಗಳನ್ನು ಕೊಟ್ಟುಬಿಟ್ಟರು. ಯಾವಾಗ ಬಾಣಗಳನ್ನು ಎತ್ತಿಕೊಂಡು ಹೊರಗೆ ಬಂದನೋ ಆಗ ಶ್ರೀಕೃಷ್ಣನು ಭೀಷ್ಮರ ಮುಂದೆ ಹೋದನು. ಶ್ರೀಕೃಷ್ಣನನ್ನು ನೋಡಿ ಭೀಷ್ಮರು ಆಶ್ಚರ್ಯಚಕಿತರಾದರು. ಅವರು ಕೇಳಿದರು - ಕೃಷ್ಣಾ! ಈ ಸಮಯ ನೀನು ಇಲ್ಲಿ! ಭಗವಂತನು ಹೇಳಿದನು - ಪಿತಾಮಹರೇ! ಯಾವಾಗ ನೀವು ಪಾಂಡವರನ್ನು ಕೊಲ್ಲುವ ಪ್ರತಿಜ್ಞೆಯನ್ನು ಮಾಡಿದಿರೋ ಆಗ ನನಗೆ ನಿದ್ದೆ ಹೇಗೆ ಬರಬಲ್ಲದು? ಈಗಲಾದರೋ ನಿಮ್ಮ ಕೈಯಿಂದ ಬಾಣಗಳು ಹೊರಟು ಹೋದುವು. ಏನು, ನಾಳೆ ಪಾಂಡವರನ್ನು ಕೊಲ್ಲುವಿರೋ? ಭೀಷ್ಮರು ಹೇಳಿದರು- ಭಗವಂತಾ! ನೀನು ರಕ್ಷಕನಾಗಿರುವರನ್ನು ಯಾರು ಕೊಲ್ಲಬಲ್ಲರು? ನನ್ನ ಪ್ರತಿಜ್ಞೆಯಲ್ಲಿ ಏನಿಟ್ಟಿದೆ? ನಿನ್ನ ಯಾವ ಇಚ್ಛೆ ಇದೆಯೋ ಅದೇ ಪೂರ್ಣವಾದೀತು. ನಿನ್ನ ಇಚ್ಛೆಯ ವಿರುದ್ದ ನನ್ನ ಮನಸ್ಸಿನಲ್ಲಿ ಯಾವ ಇಚ್ಛೆಯೂ ಇಲ್ಲದಿರಲಿ. ಭಗವಂತನು ನಗುತ್ತ ಅರ್ಜುನನೊಂದಿಗೆ ಹೊರಟು ಬಂದನು. ಈ ಪ್ರಕಾರ ಪಾಂಡವರ ರಕ್ಷಣೆಯಾಯಿತು.</p>
<p class="Text">ಇಲ್ಲಿ ಈ ಘಟನೆಯ ಉಲ್ಲೇಖವು - ಪ್ರಾಚೀನ ಕಾಲದಲ್ಲಿ ನಮ್ಮಲ್ಲಿ ಎಷ್ಟು ಪವಿತ್ರ ಸಭ್ಯತೆ ಇತ್ತು ಎಂಬುದು ಏಕಮಾತ್ರ ಪ್ರಯೋಜನವಾಗಿದೆ. ಒಂದು ಉಪಕಾರದ ಬದಲಿಗೆ ದುರ್ಯೋಧನನಂತಹ ಕೆಟ್ಟ ವ್ಯಕ್ತಿಯೂ ಕೂಡ ತನ್ನ ರಾಜಮುಕುಟವನ್ನು ಕೊಡಬಲ್ಲನು ಮತ್ತು ತನ್ನ ಪ್ರಾಣವನ್ನು ಕೊಡಲೂ ಸಹ ಸಿದ್ಧನಾಗಬಲ್ಲನು. ಏನು ಇಂದಿನ ಸಭ್ಯತೆಯಲ್ಲಿ ತನ್ನ ಶತ್ರುವಿನೊಡನೆ ಹೀಗೆ ವರ್ತಿಸುವಂತಹ ಯಾರಾದರೂ ಸಾಹಸೀ ವ್ಯಕ್ತಿ ಇದ್ದಾನೆಯೇ? ಅಥವಾ ಯಾರಾದರೂ ಈ ಪ್ರಕಾರ ನಿಃಶಸ್ತ್ರನಾಗಿ ರಾತ್ರಿಯಲ್ಲಿ ತನ್ನ ಶತ್ರುವಿನ ಶಿಬಿರದಲ್ಲಿ ಹೋಗಿ ಅಣ್ಣ-ತಮ್ಮಂದಿರಂತೆ ಆಲಿಂಗಿಸಿಕೊಳ್ಳುವಂತಹ ವಿಶ್ವಾಸಿ ಇದ್ದಾನೆಯೇ? </p>
<p class="Text">ಕೌರವ ಪಾಂಡವರ ಯುದ್ಧದ ನಿಯಮಗಳು ನಿಶ್ಚಿತಗೊಂಡವು ಮತ್ತು ಯಥಾಶಕ್ತಿ ಅವುಗಳ ಪಾಲನೆಯೂ ಆಯಿತು. ಅವುಗಳ ಉಲ್ಲಂಘನೆ ಆಗಲಿಲ್ಲವೆಂದು ನಾವು ಹೇಳುವುದಿಲ್ಲ, ಅವಶ್ಯವಾಗಿ ಆಗಿದೆ; ಆದರೆ ಅದರ ನಿಂದೆಯೂ ಬೇಕಾದಷ್ಟು ಆಗಿದೆ, ಕೊನೆಗೆ ಯುದ್ಧವು ಯುದ್ಧವೇ ಅಲ್ಲವೆ!</p>
<p class="Text">ಎರಡೂ ಕಡೆಯ ಸೈನ್ಯಗಳು ವ್ಯೂಹಗಳನ್ನು ರಚಿಸಿ ಸಿದ್ಧವಾದುವು. ಅರ್ಜುನನ ಮನಸ್ಸಿನಲ್ಲಿ ಯಾವ ಶೋಕ-ಮೋಹ ಬಂದಿತೋ, ಗೀತೆಯ ಉಪದೇಶ ಗೈದು ಭಗವಂತನು ಅದನ್ನು ದೂರ ಮಾಡಿದನು. ಎರಡೂ ಕಡೆಯ ದೊಡ್ಡ-ದೊಡ್ಡ ವೀರರು ಸಿಂಹನಾದ ಗೈಯ್ಯತೊಡಗಿದರು, ಶಂಖಗಳು ಊದಲ್ಪಟ್ಟವು. ಈಗ ಶಸ್ತ್ರಗಳನ್ನು ಪ್ರಯೋಗಿಸುವಷ್ಟು ಸಮಯವಿತ್ತು. ಇಷ್ಟರಲ್ಲಿ ಧರ್ಮರಾಜ ಯುಧಿಷ್ಠಿರನು ಕವಚವನ್ನು ಕಳಚಿ, ಶಸ್ತ್ರಗಳ ಪರಿತ್ಯಾಗ ಗೈದು, ರಥದಿಂದಿಳಿದು ಕೌರವರ ಸೇನೆಯ ಕಡೆಗೆ ಹೋಗುತ್ತಿದ್ದಾನೆ ಜನರು ಆಶ್ಚರ್ಯದಿಂದ ನೋಡುತ್ತಿದ್ದಾನೆ. ಅವನು ಹೀಗೆ ಹೋಗುವುದನ್ನು ನೋಡಿಕೊಂಡು ಶ್ರೀಕೃಷ್ಣ, ಅರ್ಜುನ, ಭೀಮ, ಸಹದೇವಾದಿಗಳೂ ಅವನ ಹಿಂದೆ-ಹಿಂದೆ ಹೊರಟರು ಮತ್ತು ರಾಜರುಗಳೂ ಕೂಡ ಅವನನ್ನು ಅನುಸರಿಸಿದರು. ಅರ್ಜುನನು ಕೇಳಿದನು - ಅಣ್ಣಾ! ನೀವು ಇದೇನು ಮಾಡುತ್ತಿದ್ದೀರಿ? ನಮ್ಮನ್ನು ಬಿಟ್ಟು ಬರಿಗಾಲಿಂದ ಶತ್ರು ಸೇನೆಯಲ್ಲಿ ಹೋಗುವ ಉದ್ದೇಶವಾದರೂ ಏನು? ಭೀಮಸೇನನು ಕೇಳಿದನು - ನೀವು ಶಸ್ತ್ರಾಸ್ತ್ರಗಳ ಪರಿತ್ಯಾಗ ಗೈದು, ಕವಚವನ್ನು ಕಳಚಿ, ಶಸ್ತ್ರಾಸ್ತ್ರಗಳಿಂದ ಸುಸಜ್ಜಿತವಾದ ಶತ್ರುಸೇನೆಯ ಕಡೆಗೆ ಹೋಗುತ್ತಿರುವ ನಿಮ್ಮ ಅಭಿಪ್ರಾಯವೇನು? ನಕುಲ ಮತ್ತು ಸಹದೇವರೂ ಪ್ರಶ್ನಿಸಿದರು, ಆದರೆ ಯಾರಿಗೂ ಉತ್ತರಿಸದೆ ಅವನು ನಡೆದೇ ಹೋದನು. ಶ್ರೀಕೃಷ್ಣನು ಮುಗುಳ್ನಕ್ಕು ನಾನು ಇವನ ಭಾವವನ್ನು ಬಲ್ಲೆ ಎಂದು ಜನರನ್ನು ಸಮಜಾಯಿಸಿದನು. ಇವನು ಭೀಷ್ಮ, ದ್ರೋಣ, ಕೃಪ ಮೊದಲಾದ ಹಿರಿಯ ವೃದ್ಧರಿಗೆ ನಮಸ್ಕರಿಸಲು ಮತ್ತು ಅವರಿಂದ ಯುದ್ಧ ಮಾಡಲು ಆಜ್ಞೆಯನ್ನು ಪಡೆಯಲು ಹೋಗುತ್ತಿದ್ದಾನೆ. ಗುರು ಜನರ ಸಮ್ಮಾನ ಮತ್ತು ಆಜ್ಞಾಪಾಲನೆ ಮಾಡುವುದರಿಂದಲೇ ಮನುಷ್ಯನು ವಿಜಯೀ ಆಗುತ್ತಾನೆ. ಎಲ್ಲರ ಸಮಾಧಾನವಾಯಿತು. </p>
<p class="Text">ಯುಧಿಷ್ಠಿರನ ಬಗ್ಗೆ ಕೌರವರ ಸೈನಿಕರು ನಾನಾ ಪ್ರಕಾರವಾಗಿ ಮಾತಾಡುತ್ತಿದ್ದರು. ಯಾರೋ ಹೇಳಿದರು - ಯುಧಿಷ್ಠಿರನು ಹೆದರಿದನು. ಯಾರೋ ಹೇಳಿದರು ಅವನು ಕುಲಕ್ಕೆ ಕಲಂಕವನ್ನು ಹಚ್ಚಿದನು, ಇನ್ನಾರೋ ಹೇಳಿದರು - ಅವನು ಶರಣಾಗಿ ಬರುತ್ತಿದ್ದಾನೆ. ಯುಧಿಷ್ಠಿರನು ಯಾರ ಮಾತಿನ ಕಡೆಗೂ ಗಮನ ಕೊಡಲಿಲ್ಲ. ಅವನು ನೇರವಾಗಿ ಭೀಷ್ಮಪಿತಾಮಹರ ಬಳಿಗೆ ಹೋದನು, ಅವರ ಚರಣಗಳಿಗೆ ವಂದಿಸಿ ಹೇಳಿದನು - ಪಿತಾಮಹರೇ! ಇಂದು ವಿವಶರಾಗಿ ನಮಗೆ ನಿಮ್ಮೊಡನೆ ಯುದ್ಧ ಮಾಡಬೇಕಾದಂತಹ ಪ್ರಸಂಗ ಒದಗಿದೆ. ನೀವು ನಮಗೆ ಇದಕ್ಕಾಗಿ ಆಜ್ಞೆಯನ್ನು ಕೊಡಿರಿ ಮತ್ತು ಆಶೀರ್ವದಿಸಿರಿ. ಭೀಷ್ಮಪಿತಾಮಹರು ಹೇಳಿದರು - ಮಗೂ! ನೀನು ಹಿರಿಯ ಧರ್ಮಜ್ಞನಾಗಿರುವೆ. ಈ ಪ್ರಕಾರ ನನ್ನಿಂದ ಅನುಮತಿ ಪಡೆದು ನೀನು ಧರ್ಮಕ್ಕನುಸಾರ ಕಾರ್ಯ ಮಾಡಿದೆ. ಒಂದು ವೇಳೆ ಹೀಗೆ ಮಾಡದಿದ್ದರೆ ನಾನು ನಿನಗೆ ಪರಾಜಯದ ಶಾಪ ಕೊಡುತ್ತಿದ್ದೆ. ಈಗ ನಾನು ನಿನ್ನ ಮೇಲೆ ತುಂಬಾ ಪ್ರಸನ್ನನಾಗಿರುವೆ. ಯುದ್ಧದಲ್ಲಿ ನಿನಗೆ ವಿಜಯವಾಗಲೀ, ನಿನ್ನ ಅಭಿಲಾಷೆಯು ಪೂರ್ಣವಾಗಲೀ, ಹೋಗು ನಾನು ನಿನಗೆ ಯುದ್ಧ ಮಾಡಲು ಆಜ್ಞೆ ಕೊಡುತ್ತೇನೆ. ಯುಧಿಷ್ಠಿರಾ! ನೀನು ನನ್ನಿಂದ ಮತ್ತೇನಾದರೂ ಬಯಸುವೆಯಾದರೆ ಕೇಳಿಕೋ, ಯಾವುದೇ ಪ್ರಕಾರ ನಿನಗೆ ಸೋಲು ಉಂಟಾಗಲಾರದು. ರಾಜಾ! ನಾನೇನು ಹೇಳಲಿ? ಯಾವ ರೀತಿಯಿಂದ ಸ್ಪಷ್ಟಪಡಿಸಲಿ? ಮನುಷ್ಯನು ಧನದ ದಾಸನಾಗಿದ್ದಾನೆ ಎಂದು ತಿಳಿ, ಧನವು ಯಾರ ದಾಸನೂ ಅಲ್ಲ. ನನ್ನನ್ನು ಧನದಿಂದಲೇ ಕೌರವನು ತನ್ನದಾಗಿಸಿಕೊಂಡಿರುವನು. ಇದರಿಂದ ನಾನು ನಪುಂಸಕರಂತೆ ನಿನ್ನಲ್ಲಿ ಹೇಳುತ್ತಿದ್ದೇನೆ - ಯಾವುದೂ ನನ್ನ ವಶದಲ್ಲಿ ಇಲ್ಲ. ಕೌರವರ ಧನ ಮತ್ತು ವೃತ್ತಿಯನ್ನು ಸ್ವೀಕರಿಸಿ ನಾನು ಅವರ ಅಧೀನನಾಗಿದ್ದೇನೆ. ಯುದ್ಧದಲ್ಲಿ ಸಹಾಯವಲ್ಲದೆ ನೀನು ನನ್ನಿಂದ ಏನನ್ನು ಬಯಸುವೆಯೋ ಅದನ್ನು ಕೇಳಿಕೋ, ನಾನು ಎಲ್ಲವನ್ನು ಕೊಡಬಲ್ಲೆ.</p>
<p class="Text">ಯುಧಿಷ್ಠಿರ ಹೇಳಿದನು - ಪಿತಾಮಹರೇ! ಇದು ನಿಮ್ಮ ದೊಡ್ಡತನವಾಗಿದೆ. ನೀವು ಯಾವ ಉದ್ದೇಶದಿಂದ ಏನು ಹೇಳುತ್ತಿರುವಿರೋ ಇದು ನಾವುಗಳು ಹೇಗೆ ತಿಳಿಯಬಲ್ಲೆವು? ನೀವು ದುರ್ಯೋಧನನ ಕಡೆಯಿಂದ ಯುದ್ಧ ಮಾಡುವುದಾದರೆ ಮಾಡಿರಿ. ನಿಮ್ಮ ಶರೀರವು ಅವರ ಕಡೆಗಿರಲಿ. ಆದರೆ ತಮ್ಮ ಹೃದಯ ನಮ್ಮ ಪಕ್ಷದಲ್ಲಿರಲಿ ಮತ್ತು ನೀವು ಸದಾಕಾಲ ನಮಗೆ ನಮ್ಮ ಹಿತದ ಸಲಹೆಯನ್ನು ಕೊಡುತ್ತಾ ಇರಿ, ಇದೇ ನಾನು ನಿಮ್ಮಿಂದ ಕೇಳುತ್ತಿದ್ದೇನೆ. ಭೀಷ್ಮರು ಹೇಳಿದರು - ನಾನು ದುರ್ಯೋಧನನ ಕಡೆಯಿಂದ ಕಾದಾಡುವೆ, ನಿಮಗೆ ಏನು ಸಲಹೆ ಕೊಡಬಲ್ಲೆ ಇದನ್ನು ಸ್ಪಷ್ಟವಾಗಿ ತಿಳಿಸು. ಯುಧಿಷ್ಠಿರ ಹೇಳಿದನು - ಪಿತಾಮಹರೇ! ನಾನು ತಮ್ಮಿಂದ ನಮ್ಮ ಹಿತಕ್ಕಾಗಿ - ನಿಮ್ಮನ್ನು ನಾವು ಯುದ್ಧದಲ್ಲಿ ಹೇಗೆ ಗೆಲ್ಲಬಲ್ಲೆವು ಈ ಸಲಹೆಯನ್ನು ನೀಡಿರಿ. ನಿಮ್ಮನ್ನು ಯಾರೂ ಸೋಲಿಸಲಾರರು, ಕೊಲ್ಲಲಾರರು. ನೀವೇ ಸ್ವತಃ ನಿಮ್ಮ ಮೃತ್ಯುವಿನ ಉಪಾಯವನ್ನು ತಿಳಿಸಿರಿ. ಭೀಷ್ಮಪಿತಾಮಹರು ಹೇಳಿದರು - ಯುಧಿಷ್ಠಿರಾ! ಯುದ್ಧದಲ್ಲಿ ನನ್ನನ್ನು ಕೊಲ್ಲುವವನು ಯಾರೂ ಕಂಡು ಬರುವುದಿಲ್ಲ. ಸಾಕ್ಷಾತ್ ಇಂದ್ರನೂ ಕೂಡ ನನ್ನನ್ನು ಗೆಲ್ಲಲಾರನು. ಈಗ ನನ್ನ ಮೃತ್ಯುವಿನ ಸಮಯವೂ ಕೂಡ ಕಂಡುಬರುವುದಿಲ್ಲ. ಅದಕ್ಕಾಗಿ ಈಗ ಹೋಗು, ಸರಿಯಾದ ಸಮಯದಲ್ಲಿ ನನ್ನ ಬಳಿಗೆ ಬಾ, ನಾನು ನಿನಗೆ ಸಹಾಯ ಮಾಡುವೆನು. ಯುಧಿಷ್ಠಿರನು ದ್ರೋಣಾಚಾರ್ಯ, ಕೃಪಾಚಾರ್ಯ ಮುಂತಾದವರಿಂದ ಆಶೀರ್ವಾದ ಪಡೆದು ತನ್ನ ಸೈನ್ಯಕ್ಕೆ ಮರಳಿದನು.</p>
<p class="Text">ಯುದ್ಧವು ಹತ್ತಿಕೊಂಡಿತು, ಎಷ್ಟು ಭಯಂಕರ ಯುದ್ಧವಾಯಿತು, ಅದರಲ್ಲಿ ಯಾವ-ಯಾವ ಜನರು ಕೊಲ್ಲಲ್ಪಟ್ಟರು, ಯಾರು ಯಾರಿಗೆ ಎಷ್ಟು ಬಾಣ ಹೊಡೆದರು ಮತ್ತು ಪ್ರತಿದಿನವು ಎಷ್ಟು ವೀರರ ಸಂಹಾರವಾಯಿತು, ಇದರ ವರ್ಣನೆ ಮಾಡುವುದು ನಮ್ಮ ವಿಷಯವಲ್ಲ. ಇಷ್ಟೇ ತಿಳಿದುಕೊಳ್ಳಿ, ಅತಿ ಭಯಂಕರ ಯುದ್ಧವಾಯಿತು ಮತ್ತು ಭೀಷ್ಮಪಿತಾಮಹರು ತಮ್ಮ ಪ್ರತಿಜ್ಞೆಯಂತೆ ಹತ್ತು ಸಾವಿರ ಮುಕುಟ ವರ್ಧನರನ್ನು ಪ್ರತಿದಿನ ಸಂಹಾರ ಮಾಡಿದರು.</p>
<p class="Text">ಮೂರನೇ ದಿನದ ಯುದ್ಧದಲ್ಲಿ ಪಾಂಡವರು ಮಧ್ಯಾಹ್ನವಾಗುತ್ತಲೇ ಕೌರವರನ್ನು ಗಾರುಬಡಿಸಿದರು. ಕೌರವರ ಸೈನಿಕರು ಓಡತೊಡಗಿದರು. ಸ್ವಯಂ ದುರ್ಯೋಧನನು ಮೂರ್ಛಿತನಾದನು. ಸಾರಥಿಯು ಅವನನ್ನು ಯುದ್ಧ ಭೂಮಿಯಿಂದ ಹೊರಗೆ ಕೊಂಡುಹೋಗಿ ರಕ್ಷಿಸಿದನು. ಎಚ್ಚರವಾದಾಗ ದುರ್ಯೋಧನನು ಸೈನಿಕರನ್ನು ಕರೆಸಿದನು, ಮತ್ತು ಅವನು ಭೀಷ್ಮಪಿತಾಮಹರಲ್ಲಿಗೆ ಬಂದು ಹೇಳತೊಡಗಿದ - ಪಿತಾಮಹರೇ! ನೀವು, ದ್ರೋಣಾಚಾರ್ಯರು, ಕೃಪಾಚಾರ್ಯರು ಜೀವಂತವಾಗಿರುವಾಗ ನನ್ನ ಸೇನೆಯು ಈ ಪ್ರಕಾರ ಓಡಿಹೋಗುವುದು ಯಾವುದೇ ಪ್ರಕಾರದಿಂದ ಯೋಗ್ಯವಾಗದು, ಪಾಂಡವರು ನಿಮಗಿಂತ ಹೆಚ್ಚು ಪರಾಕ್ರಮಿಗಳಾಗಿದ್ದಾರೆ ಎಂಬುದು ನಾನು ಎಂದಿಗೂ ಒಪ್ಪಿಕೊಳ್ಳಲಾರೆ. ನನಗಾದರೋ ನೀವು ಪಾಂಡವರ ಮೇಲೆ ಕೃಪೆಗೈದು ಅವರನ್ನು ಬಲವಂತವಾಗಿ ತಡೆಯುವುದಿಲ್ಲ ಮತ್ತು ತಿಳಿದು-ತಿಳಿದು ಅವರನ್ನು ಕ್ಷಮಿಸುತ್ತಿರುವಿರಿ ಎಂದು ಕಂಡುಬರುತ್ತದೆ. ಒಂದು ವೇಳೆ ನಿಮಗೆ ಇಂತಹ ಇಚ್ಛೆ ಇದ್ದಿದ್ದರೆ ಮೊದಲೇ ಏಕೆ ಹೇಳಲಿಲ್ಲ? ನಾನು ಕೇವಲ ನಿಮ್ಮಗಳ ಭರವಸೆಯಿಂದಲೇ ಯುದ್ಧವನ್ನು ಸಾರಿದ್ದೇನೆ. ಒಂದು ವೇಳೆ ನೀವುಗಳು ನನ್ನ ಜೊತೆ ಬಿಡುವುದಿಲ್ಲವಾದರೆ ತಮ್ಮ ಪರಾಕ್ರಮಕ್ಕನುಸಾರ ಯುದ್ಧ ಮಾಡಿರಿ ಮತ್ತು ಶತ್ರುಗಳನ್ನು ನಾಶಮಾಡಿರಿ.</p>
<p class="Text">ದುರ್ಯೋಧನನ ಮಾತನ್ನು ಕೇಳಿ ಭೀಷ್ಮಪಿತಾಮಹರು ನಗತೊಡಗಿದರು. ಮತ್ತೆ ಅವರು ಕ್ರೋಧದಿಂದ ಕಣ್ಣು ಕೆಂಪಾಗಿಸಿ ದುರ್ಯೋಧನನಲ್ಲಿ ಹೇಳಿದರು - ದುರ್ಯೋಧನಾ! ಒಂದು ವೇಳೆ ನೀನು ನನ್ನ ಮಾತಿನ ಕಡೆಗೆ ಲಕ್ಷ್ಯ ಕೊಟ್ಟಿದ್ದರೆ ಈ ಪರಿಸ್ಥಿತಿ ಏಕೆ ಬರುತ್ತಿತ್ತು? ನಾನು ನಿಮ್ಮಲ್ಲಿ ಪದೇ-ಪದೇ ಸತ್ಯವಾದ ಮಾತನ್ನು ಹೇಳಿದ್ದೇನೆ ಮತ್ತು ನಿನ್ನ ಹಿತವನ್ನೂ ಕೂಡ ನಿನಗೆ ಸೂಚಿಸಿದ್ದೇನೆ. ಇಂದ್ರಸಹಿತ ಎಲ್ಲ ದೇವತೆಗಳೂ ಕೂಡ ಪಾಂಡವರನ್ನು ಸೋಲಿಸಲು ಬಯಸಿದರೂ ಸೋಲಿಸಲಾರರು ಎಂಬ ಮಾತನ್ನು ಅನೇಕ ಬಾರಿ ಹೇಳಿಬಿಟ್ಟಿರುವೆನು.</p>
<p class="Text">ನಾನು ಮುದುಕನಾಗಿದ್ದೇನೆ. ನನ್ನ ಆಯುಸ್ಸಲ್ಲಿ ಇನ್ನು ಕೆಲವೇ ದಿನಗಳು ಉಳಿದಿವೆ. ನನ್ನಿಂದ ಏನು ಮಾಡಲು ಸಾಧ್ಯವೋ ಅದನ್ನು ಮಾಡುತ್ತಿದ್ದೇನೆ. ನೀನು ನನ್ನ ಪರಾಕ್ರಮವನ್ನು ನೋಡಬಯಸುವೆಯಾದರೆ ಸರಿ! ನೋಡು! ನಾನೋರ್ವನೇ ಪಾಂಡವರನ್ನು ಮತ್ತು ಪಾಂಡವ ಸೇನೆಯನ್ನು ತಡೆದಿಡುವೆ. ಭೀಷ್ಮಪಿತಾಮಹರ ಈ ಮಾತನ್ನು ಕೇಳುತ್ತಲೇ ಕೌರವರ ಸೇನೆಯಲ್ಲಿ ಶಂಖಗಳು ಮೊಳಗಿದುವು. ಎಲ್ಲ ಜನರು ಪ್ರತಿಪಕ್ಷಿಯರಾದ ಪಾಂಡವರ ಮೇಲೆ ಆಕ್ರಮಣಗೈಯ್ಯಲು ಓಡಿದರು. ಪಾಂಡವರ ಪಕ್ಷದಲ್ಲಿಯೂ ಅನೇಕ ಪ್ರಕಾರದ ರಣವಾದ್ಯಗಳು ಮೊಳಗಿದವು.</p>
<p class="Text">ಆ ದಿನದ ಯುದ್ಧವು ಅದ್ಭುತವಾಗಿತ್ತು. ಕುರುಕ್ಷೇತ್ರದ ರಣಭೂಮಿಯಲ್ಲಿ ಕೇವಲ ರುಂಡಗಳೇ ಕಂಡು ಬರುತ್ತಿದ್ದುವು. ಕೆಲವರು ಕೊಲ್ಲು ಕಡಿ ತಿವಿ ಎಂಬ ಗರ್ಜನೆ ಮಾಡುತ್ತಿದ್ದರೆ ಕೆಲವರ ಕೈ, ಕೆಲವರ ಕಾಲು ಕತ್ತರಿಸಿ ಹೋಗಿತ್ತು. ಕೆಲವರು ಯುದ್ಧ ಭೂಮಿಯಲ್ಲಿ ಬಿದ್ದು ನರಳುತ್ತಿದ್ದರು. ಮಹಾವೀರರಾದ ಭೀಷ್ಮರು ಅಂಬುಗಳ ಮಳೆಸುರಿಸಿ ಹತ್ತು ದಿಕ್ಕುಗಳನ್ನು ಒಂದಾಗಿಸಿ, ಪಾಂಡವ ಪಕ್ಷದ ವೀರರ ಹೆಸರನ್ನೆತ್ತಿ ಕರೆ-ಕರೆದು ಕೊಲ್ಲತೊಡಗಿದರು. ಆ ಸಮಯದಲ್ಲಿ ಓರ್ವರೇ ಭೀಷ್ಮರು ಸ್ಫೂರ್ತಿಯ ಕಾರಣ, ನೂರಾರು, ಸಾವಿರಾರು ರೂಪಗಳಲ್ಲಿ ಕಂಡು ಬರುತ್ತಿದ್ದರು. ಅವರ ಬಾಣಗಳ ಏಟಿನಿಂದ ಪಾಂಡವರ ಸೇನೆಯು ಎಚ್ಚರ ತಪ್ಪಿದಂತೆ ಆಯಿತು, ಎಲ್ಲೆಡೆ ಹಾಹಾಕಾರ ಹೆಚ್ಚಿತು ಪಾಂಡವರ ಸೇನೆ ಪಲಾಯನ ಮಾಡತೊಡಗಿತು. </p>
<p class="Text">ಶ್ರೀಕೃಷ್ಣನು ಅರ್ಜುನನಲ್ಲಿ ಹೇಳಿದನು - ನೋಡು! ಈಗ ಅತಿ ಭಯಂಕರ ಸಮಯ ಇದಿರಾಗಿದೆ, ಈ ಸಮಯ ನೀನು ಒಂದು ವೇಳೆ ಭೀಷ್ಮರ ಮೇಲೆ ಪ್ರಹಾರ ಮಾಡದಿದ್ದರೆ ನೀನು ಮಾಡಿದುದೆಲ್ಲ ವ್ಯರ್ಥವಾಗಬಹುದು. ಯಾರೇ ನನ್ನೊಡನೆ ಯುದ್ಧ ಭೂಮಿಯಲ್ಲಿ ಕಾದಲು ಇದಿರಾದರೆ, ಬೇಕಾದರೆ ಭೀಷ್ಮರು, ದ್ರೋಣರು, ಕೃಪರು ಏಕಿರಬಾರದು, ನಾನು ಅವರನ್ನು ಅವರ ಅನುಚರರನ್ನು ಕೊಲ್ಲುವೆನು ಎಂದು ನೀನು ಮೊದಲು ಪ್ರತಿಜ್ಞೆ ಮಾಡಿರುವಿ; ಈಗ ಸಮಯ ಒದಗಿದೆ, ಪ್ರತಿಜ್ಞೆ ಪೂರ್ಣ ಮಾಡು. ಅರ್ಜುನನು ಹೇಳಿದನು - ನನ್ನ ರಥವನ್ನು ಅವರ ಬಳಿಗೆ ಕೊಂಡುಹೋಗು; ಭಗವಂತನು ರಥವನ್ನು ಮುಂದುವರಿಸಿದನು. ಅರ್ಜುನನ ರಥವು ಭೀಷ್ಮರತ್ತ ಹೋಗುವುದನ್ನು ಕಂಡು ಸೈನಿಕರ ಧೈರ್ಯ ಇಮ್ಮಡಿಸಿತು, ಅವರು ಮರಳಿದರು, ಪುನಃ ಘನಘೋರ ಸಂಗ್ರಾಮ ಹತ್ತಿಕೊಂಡಿತು. ಅರ್ಜುನನು ಬೇಗ-ಬೇಗನೇ ಬಾಣಗಳನ್ನು ಪ್ರಯೋಗಿಸಿ ಭೀಷ್ಮರ ಧನುಸ್ಸಿನ ನಾರಾಚವನ್ನು ಅನೇಕ ಬಾರಿ ತುಂಡರಿಸಿದನು. ಭೀಷ್ಮರು ಅರ್ಜುನನಿಗೆ ಶಹಬಾಸಗಿರಿಯನ್ನು ಕೊಟ್ಟು ದೃಢತಾ ಪೂರ್ವಕ ಯುದ್ಧ ಮಾಡಲಿಕ್ಕಾಗಿ ಪ್ರೋತ್ಸಾಹಿಸಿದರು.</p>
<p class="Text">ಭೀಷ್ಮರು ತಮ್ಮ ಬಾಣಗಳಿಂದ ಶ್ರೀಕೃಷ್ಣ ಮತ್ತು ಅರ್ಜುನರಿಬ್ಬರನ್ನು ಗಾರು ಬಡಿಸಿದರು, ಅವರ ಶರೀರವು ಕ್ಷತ - ವಿಕ್ಷತವಾಯಿತು. ಭೀಷ್ಮರ ಬಾಣಗಳಿಂದ ಎಲ್ಲ ಸೇನೆಯು ಪೀಡಿತವಾಯಿತು ಮತ್ತು ಓಡತೊಡಗಿತು. ಶ್ರೀಕೃಷ್ಣನಿಗೆ ಭೀಷ್ಮಪಿತಾಮಹರಾದರೋ ತಮ್ಮ ಪೂರ್ಣ ಪರಾಕ್ರಮ ತೋರಿಸುತ್ತಿದ್ದಾರೆ ಮತ್ತು ಅರ್ಜುನನು ಅವರೊಂದಿಗೆ ಕೋಮಲ ಯುದ್ಧ ಮಾಡುತ್ತಿದ್ದಾನೆ ಎಂದು ಅನಿಸಿತು. ಅರ್ಜುನನ ಮನಸ್ಸಿನಲ್ಲಿ ಅವರ ಕುರಿತು ಗುರುಭಾವವಿದೆಯಲ್ಲ! ಇದಕ್ಕಾಗಿ ಅವನು ಅವರ ಬಗ್ಗೆ ಕಠೋರ ಬಾಣಗಳ ಉಪಯೋಗ ಮಾಡುತ್ತಿಲ್ಲ. ಶ್ರೀಕೃಷ್ಣನು ಹೀಗೆ ವಿಚಾರ ಮಾಡುತ್ತಿದ್ದನು, ಇನ್ನೊಂದು ಕಡೆ ಭೀಷ್ಮರ ಬಾಣಗಳಿಂದ ಅರ್ಜುನನ ರಥವು ಮುಚ್ಚಲ್ಪಟ್ಟಿತು. ಕೌರವರ ಸೇನೆಯೂ ಕೂಡ ಅವನನ್ನು ನಾಲ್ಕು ಕಡೆಗಳಿಂದ ಮುತ್ತಿಕೊಳ್ಳಲು ಪ್ರಯತ್ನಿಸಿತು. ಅದೇ ಸಮಯದಲ್ಲಿ ಅರ್ಜುನನ ಸಹಾಯಕ್ಕಾಗಿ ಸಾತ್ಯಕಿ ಬಂದು ಒದಗಿದನು. ಅವನು ನೋಡುತ್ತಾನೆ ಭೀಷ್ಮರ ಬಾಣಗಳ ಸುರಿಮಳೆಯಿಂದ ಪಾಂಡವರ ಸೇನೆಯು ಭಯಗೊಂಡಿದೆ ಪಾಂಡವರ ಸೇನೆಯು ಓಡುತ್ತಿರುವುದನ್ನು ಕಂಡು ಸಾತ್ಯಕಿಯು ಹೆಚ್ಚಿನ ಧೈರ್ಯತುಂಬಿ, ಕ್ಷತ್ರಿಯ ಧರ್ಮದ ಘೋಷಣೆಯನ್ನು ಕೂಗುತ್ತ ಯುದ್ಧದಿಂದ ಓಡುವುದು ಕ್ಷತ್ರಿಯವೀರರ ಕಾರ್ಯವಲ್ಲ ಎಂದು ಎಚ್ಚರಿಸಿದನು. ಭೀಷ್ಮರ ಪ್ರಚಂಡ ಪರಾಕ್ರಮವು ಉತ್ತರೋತ್ತರ ಹೆಚ್ಚುತ್ತಾ ಇದೆ, ಹಾಗೂ ಸಾತ್ಯಕಿಯು ಎಚ್ಚರಿಸಿದರೂ ಜನರು ಮರಳುತ್ತಿಲ್ಲ ಎಂದು ಶ್ರೀಕೃಷ್ಣನು ನೋಡಿದನು. ಅರ್ಜುನನು ಕೋಮಲ ಯುದ್ಧ ಮಾಡುತ್ತಿದ್ದಾನೆ ಮತ್ತು ಭೀಷ್ಮರು ಕಠೋರತೆಯ ಸೀಮೆ ತಲುಪಿದ್ದಾರೆ. ಅವನು ಸಾತ್ಯಕಿಯನ್ನು ಸಂಬೋಧಿಸಿ ಹೇಳಿದನು - ವೀರಸಾತ್ಯಕೀ! ಯಾರು ಓಡುತ್ತಿದ್ದಾರೋ ಅವರೆಲ್ಲರೂ ಓಡಲಿ ಯಾರು ನಿಂತಿರುವರೋ ಅವರೂ ಕೂಡ ಓಡಿಹೋಗಲಿ. ಇಂದು ನಾನೊಬ್ಬನೇ ಭೀಷ್ಮ, ದ್ರೋಣ ಮತ್ತು ಅವರ ಅನುಯಾಯಿಗಳನ್ನು ಕೊಂದುಹಾಕುವೆ. ನೀನು ನಿಂತು ಈ ಆಟ ನೋಡು. ನಾನು ಈಗಲೇ ಭಯಂಕರ ಚಕ್ರವನ್ನು ಕೈಯಲ್ಲಿ ಹಿಡಿದು ಭೀಷ್ಮರನ್ನು ಕೊಂದು ಪಾಂಡವರ ಹಿತವನ್ನು ಮಾಡುವೆನು. ನಾನು ಎಲ್ಲ ಕೌರವರನ್ನು ಮತ್ತು ಅವನ ಪಕ್ಷಪಾತಿಗಳನ್ನು ಕೊಂದು ಯುಧಿಷ್ಠಿರನನ್ನು ರಾಜಸಿಂಹಾಸನದ ಮೇಲೆ ಕುಳ್ಳಿರಿಸುವೆನು. </p>
<p class="Text">ಇಷ್ಟು ಹೇಳಿ ಭಗವಾನ್ ಶ್ರೀಕೃಷ್ಣನು ಕುದುರೆಗಳ ಲಗಾಮನ್ನು ಬಿಟ್ಟು, ವಜ್ರದಂತೆ ಕಠೋರ, ಹರಿತವಾದ ಹಾಗೂ ಸಾವಿರಾರು ಸೂರ್ಯರಂತೆ ಹೊಳೆಯುತ್ತಿರುವ ಸುದರ್ಶನ ಚಕ್ರವನ್ನು ಎತ್ತಿಕೊಂಡು ರಥದಿಂದ ನೆಗೆದನು. ಸಿಂಹವು ಆನೆಯನ್ನು ಕೊಲ್ಲಲು ಓಡುತ್ತೊದೋ ಹಾಗೆಯೇ ಭಗವಾನ್ ಶ್ರೀಕೃಷ್ಣನು ಭೀಷ್ಮರನ್ನು ಕೊಲ್ಲಲು ಕೌರವರ ಸೇನೆಯ ಕಡೆಗೆ ಧಾವಿಸಿದನು.</p>
<p class="Text">ಅವನ ನೀಲೋಜ್ಜ್ವಲ ಶರೀರದ ಮೇಲೆ ಸುಂದರವಾದ ಪೀತಾಂಬರವು ಸ್ಥಿರವಾದ ಮಿಂಚಿನಂತೆ ವರ್ಷಾಕಾಲೀನ ಮೇಘದಂತೆ ಶೋಭಾಯಮಾನವಾಗಿತ್ತು. ಅವನ ಕೈಯಲ್ಲಿ ಚಕ್ರವು ಅತಿವೇಗದಿಂದ ತಿರುಗುತ್ತಿತ್ತು. ಈ ವೇಷದಲ್ಲಿ ಕೃಷ್ಣನನ್ನು ನೋಡಿ ಎಲ್ಲ ಪ್ರಾಣಿಗಳು ಗಟ್ಟಿಯಾಗಿ ಹಾಹಾಕಾರ ಮಾಡುತ್ತಿದ್ದರು. ಎಲ್ಲ ಜನರು ತಿಳಿದರು ಭೀಷ್ಮರ ಅಂತ್ಯ ಸಮಯ ಬಳಿ ಬಂತು ಎಂದು.</p>
<p class="Text">ಭಗವಾನ್ ಶ್ರೀಕೃಷ್ಣನು ಕೈಯಲ್ಲಿ ಚಕ್ರವನ್ನು ಎತ್ತಿಕೊಂಡು ತನ್ನತ್ತ ಬರುತ್ತಿರುವುದನ್ನು ಕಂಡು ಭೀಷ್ಮರು ಮನಸ್ಸಿನಲ್ಲಿ ಸ್ವಲ್ಪವೂ ಸಹ ಹೆದರಲಿಲ್ಲ ಹಾಗೂ ವಿಚಲಿತರಾಗಲಿಲ್ಲ. ಅವರು ಧನುಷ್ಟಂಕಾರ ಗೈದು ಹೇಳಿದರು - ನೀನು ಜಗತ್ತೆಲ್ಲದರ ನಿವಾಸಸ್ಥಾನವಾಗಿರುವೆ, ಇಂದು ನೀನು ಕೈಯಲ್ಲಿ ಚಕ್ರವನ್ನೆತ್ತಿಕೊಂಡು ಬಂದಿರುವೆ, ಬಾ! ನಾನು ಈ ವೇಷದಲ್ಲಿ ನಿನ್ನನ್ನು ಸ್ವಾಗತ ಮಾಡುತ್ತೇನೆ, ನಿನಗೆ ನಮಸ್ಕರಿಸುತ್ತಿದ್ದೇನೆ, ಶರಣು ಬಂದಿರುವ ಪ್ರಾಣಿಗಳನ್ನು ನೀನು ರಕ್ಷಿಸುವವನಲ್ಲವೇ? ನಿನ್ನ ಶರಣಾಗತನನ್ನು ರಕ್ಷಿಸು ಹಾಗೂ ನನ್ನನ್ನು ಚಕ್ರದಿಂದ ಕೊಂದು ರಥದಿಂದ ಕೆಡಹಿಬಿಡು. ನಿನ್ನ ಕೈಯಲ್ಲಿ ಸಾಯುವುದರಲ್ಲಿ ನನಗೆ ಲಾಭವೇ - ಲಾಭವಿದೆ. ಈ ಲೋಕದಲ್ಲಿ ನನಗೆ ಯಶ-ಕೀರ್ತಿ ಸಿಗುತ್ತದೆ ಮತ್ತು ಪರಲೋಕದಲ್ಲಿ ಶ್ರೇಯಸ್ಸು ಪ್ರಾಪ್ತವಾದೀತು. ನಿನ್ನ ಮೂಲಕ ಸತ್ತರೆ ನನ್ನ ಖ್ಯಾತಿಯು ಎಷ್ಟು ಹೆಚ್ಚೀತು ಎಂದು ತಿಳಿಯದು, ನೀನು ನನ್ನನ್ನು ಕೇವಲ ಕೊಲ್ಲಲು ಬಂದಿರುವುದರಿಂದಲೇ ನನ್ನ ಅಂತಸ್ತು ಮತ್ತು ಕೀರ್ತಿ ಸಾವಿರ-ಸಾವಿರಪಾಲು ಹೆಚ್ಚಿತು.<span class="char-style-override-3">*</span></p>
<p class="FootnoteShlok">*ಏಹ್ಯೇಹಿ ದೇವೇಶ ಜಗನ್ನಿವಾಸ ನಮೋಽಸ್ತು ತೇ ಮಾಧವ ಚಕ್ರಪಾಣೇ ।</p>
<p class="FootnoteShlok">ಪ್ರಸಹ್ಯ ಮಾಂ ಪಾತಯ ಲೋಕನಾಥ ರಥೋತ್ತಮಾತ್ ಸರ್ವಶರಣ್ಯ ಸಂಖ್ಯೇ ॥</p>
<p class="FootnoteShlok">ತ್ವಯಾ ಹತಸ್ಯಾಪಿ ಮಮಾದ್ಯ ಕೃಷ್ಣ ಶ್ರೇಯಃ ಪರಸ್ಮಿನ್ನಿಹ ಚೈವ ಲೋಕೇ ।</p>
<p class="FootnoteShlok">ಸಂಭಾವಿತೋಽಸ್ಮ್ಯಂಧಕವೃಷ್ಣಿನಾಥ ಲೋಕೈಸ್ತ್ರಿಭಿರ್ವೀರತವಾಭಿಯಾನಾತ್ ॥ </p>
<p class="Text">ಭಗವಾನ್ ಶ್ರೀಕೃಷ್ಣನು ಹೇಳಿದನು- ‘ದ್ಯೂತ ಪ್ರಾರಂಭವಾದಾಗಲೇ ದುರ್ಯೋಧನನನ್ನು ತಡೆಯುವುದು ನಿಮಗೆ ಉಚಿತವಾಗಿತ್ತು. ಆ ಸಮಯ ಕಳೆದು ಹೋದರೆ, ಯುದ್ಧದ ಪ್ರಾರಂಭದಲ್ಲಿ ತಡೆದಿದ್ದು, ಒಂದು ವೇಳೆ ಕೌರವನು ನಿಮ್ಮ ಉಪದೇಶವನ್ನು ಕೇಳದಿದ್ದರೆ ಅವನನ್ನು ಬಿಟ್ಟು ಬಿಡಬೇಕಾದುದು ನಿಮ್ಮ ಕರ್ತವ್ಯವಾಗಿತ್ತು. ಆದರೆ ನೀವು ಹಾಗೆ ಮಾಡಲಿಲ್ಲ. ಬದಲಿಗೆ ಯುದ್ಧದಲ್ಲಿ ಅವನದೇ ಪಕ್ಷವನ್ನು ವಹಿಸಿಕೊಂಡಿರಿ; ನೀವು ಅವನ ಪಕ್ಷದಲ್ಲಿ ಇರದಿದ್ದರೆ ಇಂದು ಈ ಭಯಂಕರ ಯುದ್ಧವು ಆಗುತ್ತಿರಲಿಲ್ಲ’. ಭೀಷ್ಮರು ಹೇಳಿದರು - ‘ಜನಾರ್ದನಾ! ನಿನ್ನ ಇಚ್ಛೆ ಏನಿದೆ? ಮತ್ತು ಏನು ಹೇಳುತ್ತಿರುವೆ? ಎಂಬುದು ತಿಳಿಯದು, ಜಗತ್ತಿನಲ್ಲಿ ಕೇವಲ <br/>ನಿನ್ನ ಇಚ್ಛೆಯೇ ಪೂರ್ಣವಾಗುತ್ತಿದೆ. ಎಲ್ಲ ಜನರೂ ನಿನ್ನ ಸಂಕೇತದಿಂದಲೇ ಕುಣಿಯುತ್ತಿದ್ದಾರೆ. ನಾನು ಒಂದು ಬಾರಿ ಅಲ್ಲ, ಎರಡು ಬಾರಿ ಅಲ್ಲ ಅನೇಕ ಬಾರಿ ಕೌರವನನ್ನು ಸಮಜಾಯಿಸಿದೆ; ಆದರೆ ಅವನು ನನ್ನ ಮಾತನ್ನು ಒಪ್ಪಿಕೊಳ್ಳಲಿಲ್ಲ. ನಿನ್ನ ಇಚ್ಛೆಯೇ ಪ್ರಬಲವಾಗಿದೆ. ನಿನ್ನ ಇಚ್ಛೆಯ ಯಂತ್ರವೇ ಆಗಿ ನಾನು ಕೌರವ ಪಕ್ಷದಲ್ಲಿ ಕಾದಾಡುತ್ತಿದ್ದೇನೆ’. ಭೀಷ್ಮರು ಈ ರೀತಿ ಹೇಳುತ್ತಿರುವಂತೆ ಅರ್ಜುನನು ರಥದಿಂದ ನೆಗೆದು ಶ್ರೀಕೃಷ್ಣನನ್ನು ಹಿಡಿದುಕೊಂಡನು. ಆ ಸಮಯದಲ್ಲಿ ಶ್ರೀಕೃಷ್ಣನು ತುಂಬಾ ವೇಗವಾಗಿ ಭೀಷ್ಮರತ್ತ ಮುಂದುವರಿಯುತ್ತಿದ್ದನು. ಅರ್ಜುನನು ತಡೆದರೂ ಕೂಡ ನಿಲ್ಲಲಿಲ್ಲ. ಅರ್ಜುನನನ್ನು ಎಳೆದುಕೊಂಡೇ ಭೀಷ್ಮರತ್ತ ನಡೆದನು. ಹತ್ತನೇ ಹೆಜ್ಜೆಗೆ ಅರ್ಜುನನು ಯಶಸ್ವಿಯಾದನು ಹಾಗೂ ಅವನನ್ನು ನಿಲ್ಲಿಸಿದನು. ಅರ್ಜುನನು ದೈನ್ಯದಿಂದ ಭಗವಂತನಲ್ಲಿ ಹೇಳಿದನು - ಪ್ರಭುವೇ! ನೀನು ನಮ್ಮಗಳಿಗಾಗಿ ನಿನ್ನ ಪ್ರತಿಜ್ಞೆಯನ್ನು ಮುರಿಯಬೇಡ. ಈಗ ಕೋಮಲ ಯುದ್ಧವನ್ನು ಮಾಡದೆ, ನಿನ್ನ ಆಜ್ಞೆಯಂತೆ ಗುರು ಜನರನ್ನು ಕೂಡ ಸಂಹಾರ ಮಾಡುವೆನು ಎಂದು ಪ್ರತಿಜ್ಞೆ ಮಾಡುತ್ತೇನೆ. ಅರ್ಜುನನ ಪ್ರತಿಜ್ಞೆಯನ್ನು ಕೇಳಿ ಶ್ರೀಕೃಷ್ಣನು ಶಾಂತನಾಗಿ, ಒಂದು ಕ್ಷಣ ಚಕ್ರವನ್ನು ಕೈಯಲ್ಲಿ ಹಿಡಿದುನಿಂತು ಮತ್ತೆ ಅರ್ಜುನನ ರಥಕ್ಕೆ ಮರಳಿದನು ಮತ್ತು ಕುದುರೆಗಳ ಲಗಾಮನ್ನು ಸಾವರಿಸಿದನು. ಬಳಿಕ ಅರ್ಜುನನು ಎಷ್ಟು ಭೀಷಣ ಸಂಗ್ರಾಮವೆಸಗಿದನೆಂದರೆ ಕೇವಲ ರಣರಂಗದಲ್ಲೇ ಅಲ್ಲ, ಸಕಲ ಲೋಕಗಳಲ್ಲಿ ಕೋಲಾಹಲವುಂಟಾಯಿತು, ಎಲ್ಲರೂ ಗಾಬರಿಗೊಂಡರು. ಕೇವಲ ಭೀಷ್ಮರೊಬ್ಬರೇ ಅರ್ಜುನನ ಮುಂದೆ ನಿಲ್ಲಲು ಸಮರ್ಥರಾದರು.</p>
<p class="Text para-style-override-3">ಈ ಸಂಗ್ರಾಮದಲ್ಲಿ ಎಷ್ಟು ದೈತ್ಯರ ಪ್ರಾಣಗಳು ಹೋದುವೋ ತಿಳಿಯದು, ಪೃಥ್ವಿಯ ಭಾರ ತುಂಬಾ ಕಡಿಮೆಯಾಯಿತು. ಭಗವಂತನ ಇಚ್ಛೆ, ಅವನ ಸಂಕಲ್ಪ ಪೂರ್ಣವಾಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-11">9. ಭೀಷ್ಮರು ಶ್ರೀಕೃಷ್ಣನ ಮಹಿಮೆಯನ್ನು ಕೊಂಡಾಡಿದ್ದು, ಭೀಷ್ಮರ ಪ್ರತಿಜ್ಞೆಯ ರಕ್ಷಣೆಗಾಗಿ ಪುನಃ ಭಗವಂತನ ಪ್ರತಿಜ್ಞಾ ಭಂಗ, ರಣದಲ್ಲಿ ಭೀಷ್ಮರ ಪತನ</p>
<p class="Text">ಮಹಾಪುರಷರು ಹೊರಗಿನಿಂದ ಬೇಕಾದರೆ ಯಾವುದೇ ಕಾರ್ಯದಲ್ಲಿ ತೊಡಗಿದ್ದರೂ ಹೃದಯದಲ್ಲಿ ಭಗವಾನ್ ಶ್ರೀಕೃಷ್ಣನನ್ನು ಸ್ಮರಿಸುತ್ತಿರುವುದೇ ಎಲ್ಲಕ್ಕಿಂತ ವಿಶೇಷತೆಯಾಗಿದೆ. ಬೇಕಾದರೆ ಅತಿಭಯಂಕರ ರೂಪವನ್ನು ಧರಿಸಿ ಭಗವಂತನು ಅವರ ಮುಂದೆ ಬಂದರೂ ಅವರು ಭಗವಂತನನ್ನು ಗುರುತಿಸುತ್ತಾರೆ. ಒಂದು ಕ್ಷಣಕ್ಕಾದರೂ ಕೂಡ ಅವರ ಚಿತ್ತಭಿತ್ತಿಯಲ್ಲಿ ಮಧುರಮೂರ್ತಿ ಭಗವಾನ್ ಶ್ರೀಕೃಷ್ಣನ ರೂಪವು ಮರೆಯಾಗುವುದಿಲ್ಲ. ಅವರ ಅಂತರಂಗದಲ್ಲಿ ಭಗವಂತನ ಮಹಾತ್ಮ್ಯ ಜ್ಞಾನದಿಂದ ಶೂನ್ಯವಾದಂತಹ ಒಂದು ವೃತ್ತಿಯೂ ಕೂಡ ಇರುವುದಿಲ್ಲ. ಭಗವಂತನ ಸ್ಮೃತಿಯೇ ಮಹಾತ್ಮರ ಪ್ರಾಣವಾಗಿದೆ, ಮತ್ತು ವಾಸ್ತವವಾಗಿ ಅವರ ಇರುವಿಕೆಯೇ ಭಗವತ್ಸ್ಮರಣೆ. ಸ್ಮರಣೆಯಿಂದ ಬೇರೆಯಾದ ಅಸ್ತತ್ವವೇ ಅವರಿಗಿರುವುದಿಲ್ಲ.</p>
<p class="Text">ಭೀಷ್ಮ ಪಿತಾಮಹರ ಜೀವನದಲ್ಲಿ ಭಗವತ್ ಸ್ಮರಣೆಯ ಪ್ರಾಧಾನ್ಯತೆ ಇತ್ತು. ಅವರು ತಮ್ಮ ಇಚ್ಛೆಯಿಂದ ಏನನ್ನೂ ಮಾಡುವುದಿಲ್ಲ, ಎಲ್ಲವೂ ಭಗವಂತನ ಇಚ್ಛೆಯಿಂದಲೇ ಮಾಡುತ್ತಾರೆ. ಯಾವಾಗ ಭಗವಂತನು ಕೈಯಲ್ಲಿ ಚಕ್ರವನ್ನೆತ್ತಿಕೊಂಡು ಕೊಲ್ಲಲು ಬಂದಾಗಲೂ ಕೂಡ ಭಗವಂತನನ್ನು ಹೇಗೆ ಎಲ್ಲ ಹೊತ್ತಿನಲ್ಲಿ ಗುರುತಿಸುತ್ತಿದ್ದರೋ ಹಾಗೆಯೇ ಗುರುತಿಸಿದರು. ಮುಂದೆಯೂ ಕೂಡ ಅವರ ಜೀವನದಲ್ಲಿ ಅವರು ಭಗವಂತನ ಸ್ಮರಣೆಯಲ್ಲಿಯೇ ತಲ್ಲೀನರಾಗಿರುವುದನ್ನು ಅಲ್ಲಲ್ಲಿ ನೋಡುತ್ತೇವೆ.</p>
<p class="Text">ನಾಲ್ಕನೇ ದಿನದ ಯುದ್ಧವು ಸಮಾಪ್ತವಾಯಿತು. ಆ ದಿನ-ದುರ್ಯೋಧನನ ಅನೇಕ ತಮ್ಮಂದಿರು ಹತರಾದರು. ಕೌರವರ ಸೇನೆಯಲ್ಲಿ ಮರಣಛಾಯೆ ಆವರಿಸಿತು. ಪಾಂಡವರ ಸೇನೆಯಲ್ಲಿ ಹರ್ಷನಾದ ಕೇಳಿ ಬಂತು. ದುರ್ಯೋಧನನಿಗೆ ದೊಡ್ಡ ಚಿಂತೆ ಇಟ್ಟುಕೊಂಡಿತು. ರಾತ್ರಿಯಲ್ಲಿ ಭೀಷ್ಮಪಿತಾಮಹರಲ್ಲಿಗೆ ಹೋಗಿ, ಅಳುತ್ತಿರುವಂತೆ ಭೀಷ್ಮಪಿತಾಮಹರೊಡನೆ ಹೇಳತೊಡಗಿದನು - ಪಿತಾಮಹರೇ! ನೀವು, ದ್ರೋಣಾಚಾರ್ಯರು, ಕೃಪಾಚಾರ್ಯರು, ಶಲ್ಯ ಮೊದಲಾದ ಮಹಾವೀರರು ನನ್ನ ಪಕ್ಷದಲ್ಲಿದ್ದೀರಿ ಮತ್ತು ನಿಜವಾದ ಹೃದಯದಿಂದ ನನ್ನ ಕಡೆಯಿಂದ ಯುದ್ಧ ಮಾಡುತ್ತಿದ್ದೀರಿ. ನಿಮ್ಮಂತಹ ಯೋಧರು ಮೂರು ಲೋಕಗಳಲ್ಲಿಯೂ ಬೇರೆ ಯಾರೂ ಇಲ್ಲ ಎಂದು ನಾನು ತಿಳಿಯುತ್ತೇನೆ. ಪಾಂಡವರ ಎಲ್ಲ ವೀರರು ಸೇರಿಯೂ ಕೂಡ ನಿಮ್ಮೊಬ್ಬರನ್ನು ಸೋಲಿಸಲಾರರು. ಪಾಂಡವರು ಯಾರ ನೆರವಿನಿಂದ ನಮ್ಮನ್ನು ಗೆಲ್ಲುತ್ತಿದ್ದಾರೆ ಎಂಬುದರಲ್ಲಿ ನನಗೆ ತುಂಬಾ ಸಂದೇಹವಿದೆ. ಗೆಲುವಿನ ಕಾರಣವೇನು? ಎಂಬುದನ್ನು ನೀವು ಕೃಪೆಮಾಡಿ ತಿಳಿಸಿರಿ.</p>
<p class="Text">ಭೀಷ್ಮಪಿತಾಮಹರು ಹೇಳಿದರು - ದುರ್ಯೋಧನಾ! ನಾನು ನಿನ್ನಲ್ಲಿ ಈ ಮಾತನ್ನು ಅನೇಕ ಬಾರಿ ಹೇಳಿರುವೆನು, ಆದರೆ ನೀನು ಅದರ ಕುರಿತು ಗಮನ ಕೊಟ್ಟಿಲ್ಲ. ನಾನು ಈಗಲೂ ಪಾಂಡವರೊಂದಿಗೆ ಸಂಧಿ ಮಾಡಿಕೋ ಎಂಬ ಸಲಹೆಯನ್ನು ಕೊಡುತ್ತಿದ್ದೇನೆ. ಸಂಧಿ ಮಾಡಿಕೊಳ್ಳುವುದರಿಂದ ಕೇವಲ ನಿನ್ನದೇ ಅಲ್ಲ, ಸಮಸ್ತ ಜಗತ್ತಿಗೆ ಒಳಿತಾಗುವುದು. ಯಾರೊಂದಿಗೆ ನೀನು ಕೂಡಿಕೊಂಡು ರಾಜ್ಯ-ಸುಖದ ಉಪಭೋಗ ಪಡೆಯಬೇಕಿತ್ತೋ ಅವರೊಡನೇ ವೈರ-ವಿರೋಧ ಕಟ್ಟಿಕೊಂಡು ನೀನು ನಿನಗೆ ಮತ್ತು ಅವರಿಗೆ ಸೇರಿರುವ ಸುಖ-ಭೋಗದಲ್ಲಿ ಸಂದೇಹ ಉಂಟುಮಾಡುತ್ತಿರುವೆ. ಬೇಕಾದರೆ ಸೋಲು ಅವರದಾಗಲಿ, ನಿನ್ನದಾಗಲಿ. ನಿಮ್ಮದೇ ಅಣ್ಣ-ತಮ್ಮಂದಿರ ಅಥವಾ ನೀವುಗಳೇ ಈ ಸುಖದಿಂದ ವಂಚಿತರಾಗಿ ಉಳಿಯುವಿರಿ. ಮಗು, ದುರ್ಯೋಧನಾ! ಪಾಂಡವರು ಎಲ್ಲ ಕೆಲಸವನ್ನು ಸಹಜವಾಗಿಯೇ ಮಾಡಬಲ್ಲರು, ನನಗಾದರೋ ತ್ರಿಲೋಕಗಳಲ್ಲಿ ಅವರನ್ನು ಕೊಲ್ಲುವವನು ಯಾರೂ ಕಂಡು ಬರುವುದಿಲ್ಲ. ಸ್ವತಃ ಭಗವಾನ್ ಶ್ರೀಕೃಷ್ಣನು ಸದಾಕಾಲ ಯಾರ ರಕ್ಷಣೆಯಲ್ಲಿ ತತ್ಪರನಾಗಿದ್ದಾನೋ ಆ ಪಾಂಡವರನ್ನು ಕೊಲ್ಲುವಂತಹ ಪ್ರಾಣಿ ಹುಟ್ಟಿಲ್ಲ ಹಾಗೂ ಹುಟ್ಟಲಾರನು. ಈ ಮಾತನ್ನು ನಾನು ನನ್ನ ಕಡೆಯಿಂದ ಹೇಳುತ್ತಿಲ್ಲ, ದೊಡ್ಡ-ದೊಡ್ಡ ಆತ್ಮಜ್ಞಾನೀ ಮುನಿಗಳ ಮುಖದಿಂದ ಯಾವ ಪುರಾಣಕಥೆಗಳನ್ನು ನಾನು ಕೇಳಿರುವೆನೋ, ಅದನ್ನೇ ನಾನು ಹೇಳುತ್ತಿದ್ದೇನೆ; ನೀನು ಮನಸ್ಸಿಟ್ಟು ಕೇಳು.</p>
<p class="Text">ಒಂದು ಸಮಯದ ಮಾತು. ಎಲ್ಲ ದೇವತೆಗಳು ಮತ್ತು ಋಷಿ-ಮುನಿಗಳು ಗಂಧಮಾದನ ಪರ್ವತದಲ್ಲಿ ಬ್ರಹ್ಮದೇವರ ಬಳಿಗೆ ಹೋದರು. ಅವರ ಎದುರಿಗೆ ಅಂತರಿಕ್ಷದಲ್ಲಿ ಒಂದು ವಿಮಾನ ಪ್ರಕಟವಾಯಿತು. ಇವನು ಪರಮ ಪುರುಷ ಪರಮೇಶ್ವರನಾಗಿದ್ದಾನೆ ಎಂದು ತಿಳಿದು ಬ್ರಹ್ಮದೇವರು ತಮ್ಮ ಆಸನದಿಂದ ಎದ್ದು ಪವಿತ್ರ ಹೃದಯದಿಂದ ಅವನ ಪ್ರಾರ್ಥನೆ ಮಾಡಿದರು. ದೇವತೆಗಳು ಮತ್ತು ಋಷಿಗಳು ಅವರನ್ನು ಅನುಸರಿಸಿದರು. ಬ್ರಹ್ಮದೇವರು ಶಿಷ್ಟಾಚಾರದಂತೆ ಅವನ ಪೂಜೆಯನ್ನು ಗೈದು, ಭಕ್ತಿ ಮತ್ತು ನಮ್ರತೆಯಿಂದ ಅವನನ್ನು ಸ್ತುತಿಸತೊಡಗಿದರು. ಪ್ರಭುವೇ! ನಾವೆಲ್ಲರೂ ನಿನ್ನಲ್ಲಿ ಶರಣಾಗಿದ್ದೇವೆ. ನೀನು ಇಡೀ ಜಗತ್ತಿನ ಕರ್ತಾ, ಧರ್ತಾ ಮತ್ತು ಸಂಹರ್ತಾ ಆಗಿರುವೆ. ನೀನು ಪರಮ ಪುರುಷ ಪುರುಷೋತ್ತಮನಾಗಿರುವೆ, ನೀನೇ ಸಮಸ್ತ ಜಗತ್ತಿಗೆ ಆಧಾರನಾಗಿರುವೆ. ಜಗತ್ತೆಲ್ಲವೂ ನಿನ್ನದೇ ವ್ಯಕ್ತರೂಪವಾಗಿದೆ. ನಾವೆಲ್ಲರೂ ನಿನ್ನ ಗುಣ, ಮಹಿಮೆ, ತೇಜ-ಬಲದ ಬಗ್ಗೆ ಅಜ್ಞರಾಗಿದ್ದೇವೆ. ನೀನೇ ಎಲ್ಲರ ಏಕಮಾತ್ರ ಗತಿಯಾಗಿರುವೆ, ನಿನ್ನದೇ ಪ್ರಸಾದದಿಂದ ಈ ಪೃಥ್ವಿಯು ನಿರ್ಭಯ ಭಾವದಿಂದ ಸ್ಥಿತವಾಗಿದೆ. ಈ ಸಮಯ ನೀನು ಧರ್ಮದ ಸ್ಥಾಪನೆ ಮತ್ತು ಪೃಥ್ವಿಯ ಭಾರವನ್ನು ಇಳಿಸಲಿಕ್ಕಾಗಿ ಯದುವಂಶದಲ್ಲಿ ಅವತಾರವೆತ್ತಿ ನಿನ್ನ ಚತುರ್ವ್ಯೂಹದ ಜೊತೆಗೆ ಮನುಷ್ಯ ಶರೀರವನ್ನು ಸ್ವೀಕರಿಸಿ ನಮ್ಮೆಲ್ಲರ ಅಭಿಲಾಷೆಯನ್ನು ಪೂರ್ಣಮಾಡು. ನಿನ್ನ ನಾಮವು ಅದ್ಭುತವಾಗಿದೆ, ರೂಪ ಅದ್ಭುತವಾಗಿದೆ, ನಾವೆಲ್ಲರೂ ನಿನ್ನ ಚರಣಗಳಲ್ಲಿ ಶರಣಾಗಿದ್ದೇವೆ. </p>
<p class="Text">ಭಗವಂತನು ಸ್ನಿಗ್ಧ-ಗಂಭೀರ ಸ್ವರದಿಂದ ಬ್ರಹ್ಮನ ಬಳಿ ಹೇಳಿದನು - ನಾನು ನಿನ್ನ ಮನಸ್ಸಿನ ಸ್ಥಿತಿಯನ್ನು ತಿಳಿದೇ ಪ್ರಕಟನಾಗಿದ್ದೇನೆ. ನಾನು ನಿನ್ನ ಪ್ರಾರ್ಥನೆಯನ್ನು ಪೂರ್ಣಗೊಳಿಸುವೆನು. ಇಷ್ಟು ಹೇಳಿ ಅವನು ಅದೃಶ್ಯನಾದನು. ಈಗ ದೇವತೆಗಳು ಮತ್ತು ಋಷಿಗಳು ಬ್ರಹ್ಮನ ಬಳಿ ಕೇಳಿದರು, ಬ್ರಹ್ಮದೇವಾ! ಈಗ ನಿಮ್ಮ ಎದುರಿಗೆ ಅಚಿಂತ್ಯ ಶಕ್ತಿಯುಕ್ತ ಮಹಾಪುರುಷನು ಪ್ರಕಟನಾಗಿದ್ದನಲ್ಲ ಅವನಾರು? ಎಂದು ತಿಳಿಯಲು ನಾವು ಉತ್ಸುಕರಾಗಿದ್ದೇವೆ. ಬ್ರಹ್ಮನು ಮಧುರ ಸ್ವರದಿಂದ ಹೇಳಿದನು - ಇವನು ಎಲ್ಲ ಪ್ರಾಣಿಗಳ ಆತ್ಮ, ಪರಮಾತ್ಮ, ಪರಬ್ರಹ್ಮ ಪುರುಷೋತ್ತಮನಾಗಿದ್ದಾನೆ. ಇವನು ಮೂರು ಕಾಲದಲ್ಲಿ ಏಕರಸ ಮತ್ತು ಮೂರೂ ಕಾಲಗಳಲ್ಲಿ ಆಶ್ರಯನಾಗಿದ್ದಾನೆ, ಅವನು ನನ್ನ ಮೇಲೆ ಅನುಗ್ರಹಗೈದು ಮಾತುಕತೆ ನಡೆಸಿದನು. ನೀನು ಯದುವಂಶದ ವಸುದೇವನಲ್ಲಿ ಅವತರಿಸು ಎಂದು ನಾನು ಜಗತ್ತಿಗಾಗಿ ಪ್ರಾರ್ಥಿಸಿಕೊಂಡೆ. ದೇವಾಸುರ-ಸಂಗ್ರಾಮದಲ್ಲಿ ಕೊಲ್ಲಲ್ಪಟ್ಟ ದೈತ್ಯರು ಮತ್ತು ರಾಕ್ಷಸರು ಪೃಥ್ವಿಯಲ್ಲಿ ಮನುಷ್ಯರ ರೂಪದಲ್ಲಿ ಹುಟ್ಟಿರುವರು. ಅವರನ್ನು ಕೊಲ್ಲಲು ನೀನು ಪೃಥ್ವಿಯಲ್ಲಿ ಅವತರಿಸುವುದು ತುಂಬಾ ಅವಶ್ಯಕವಾಗಿದೆ ಎಂದು ಬೇಡಿಕೊಂಡೆ. ಅವನು ನನ್ನ ಪ್ರಾರ್ಥನೆಯನ್ನು ಸ್ವೀಕರಿಸಿ, ಈಗ ಅವನು ನರ-ನಾರಾಯಣರ ರೂಪದಲ್ಲಿ ಅವತರಿಸುವನು. ಅವರನ್ನು ಯಾರೂ ಗೆಲ್ಲಲಾರರು, ಮೂಢ ಜನರು ಅವರನ್ನು ತಿಳಿಯಲಾರರು. ಋಷಿಗಳೇ ಮತ್ತು ದೇವತೆಗಳೇ! ನೀವುಗಳು ಅವರನ್ನು ಸಾಧಾರಣ ಮನುಷ್ಯರೆಂದು ತಿಳಿದು ಅವರನ್ನು ಎಂದೂ ಅವಜ್ಞೆ ಮಾಡಬೇಡಿರಿ. ಅವರು ಎಲ್ಲರಿಗೂ ಪೂಜನೀಯರಾಗಿದ್ದಾರೆ. ನಾವೆಲ್ಲ ಅವನ ಸಂತಾನವಾಗಿದ್ದೇವೆ, ನಾವು ಸದಾಕಾಲ ಅವರನ್ನು ಸಮ್ಮಾನಿಸಬೇಕು. ಯಾರು ಆ ಮಹಾಪುರುಷ ಪರಮಾತ್ಮನನ್ನು ಮನುಷ್ಯನೆಂದು ತಿಳಿದುಕೊಂಡು ಅವನ ಅನಾದರ ಮಾಡುತ್ತಾನೋ ಅವನು ಮಹಾನ್ ಪಾಪಿಯಾಗಿದ್ದಾನೆ.<span class="char-style-override-3">*</span></p>
<p class="FootnoteShlok">* ತಸ್ಮಾತ್ ಸೈಂದ್ರೈಃ ಸುರೈಃ ಸರ್ವೈರ್ಲೋಕೈಶ್ಚಾಮಿತವಿಕ್ರಮಃ ।</p>
<p class="FootnoteShlok">ನಾವಜ್ಞೇಯೋ ವಾಸುದೇವೋ ಮಾನುಷೋಽಯಮಿತಿ ಪ್ರಭುಃ ॥</p>
<p class="FootnoteShlok">ಯಶ್ಚ ಮಾನುಷಮಾತ್ರೋಽಯಮಿತಿ ಬ್ರೂಯಾತ್ ಸ ಮಂದೀಃ ।</p>
<p class="FootnoteShlok">ಹೃಷೀಕೇಶಮವಜ್ಞಾನಾತ್ತಮಾಹುಃ ಪುರುಷಾಧಮಮ್ ॥</p>
<p class="FootnoteShlok">ಯೋಗಿನಂ ತಂ ಮಹಾತ್ಮಾನಂ ಪ್ರವಿಷ್ಟಂ ಮಾನುಷೀಂ ತನುಮ್ ।</p>
<p class="FootnoteShlok">ಅವಮನ್ಯೇದ್ವಾಸುದೇವಂ ತಮಾಹುಸ್ತಾಮಸಂ ಜನಾಃ ॥</p>
<p class="FootnoteShlok">ದೇವಂ ಚರಾಚರಾತ್ಮನಂ ಶ್ರೀವತ್ಸಾಂಕಂ ಸುವರ್ಚಸಮ್ ।</p>
<p class="FootnoteShlok">ಪದ್ಮನಾಭಂ ನ ಜಾನಾತಿ ತಮಾಹುಸ್ತಾಮಸಂ ಬುಧಾಃ ॥</p>
<p class="FootnoteShlok">ಕಿರೀಟಸ್ತೌಭಧರಂ ಮಿತ್ರಾಣಾಮಭಯಂಕರಮ್ ।</p>
<p class="FootnoteShlok">ಅವಜಾನನ್ ಮಹಾತ್ಮಾನಂ ಘೋರೇ ತಮಸಿ ಮಜ್ಜತಿ ॥</p>
<p class="FootnoteShlok">ಏವಂ ವಿದಿತ್ವಾ ತತ್ವಾರ್ಥಂ ಲೋಕಾನಾಮೀಶ್ವರೇಶ್ವರಃ ।</p>
<p class="FootnoteShlok">ವಾಸುದೇವೋ ನಮಸ್ಕಾರ್ಯಃ ಸರ್ವಲೋಕೈಃ ಸುರೋತ್ತಮಾಃ ॥</p>
<p class="Text"><span class="char-style-override-2">ಭೀಷ್ಮರು ಹೇಳಿದರು - </span>ದುರ್ಯೋಧನಾ! ಇಷ್ಟು ಹೇಳಿ ಬ್ರಹ್ಮದೇವರು ತಮ್ಮ ಲೋಕಕ್ಕೆ ಹೊರಟುಹೋದರು. ಈ ಕಥೆಯನ್ನು ನಾನು ಪರಶುರಾಮ, ಮಾರ್ಕಂಡೇಯ, ವ್ಯಾಸ ಮತ್ತು ನಾರದರಿಂದಲೂ ಕೂಡ ಕೇಳಿರುವೆನು. ವಾಸುದೇವ ಶ್ರೀಕೃಷ್ಣನು ಲೋಕಪಿತಾಮಹ ಬ್ರಹ್ಮನಿಗೂ ಕೂಡ ತಂದೆಯಾಗಿದ್ದಾನೆ, ಇದನ್ನು ತಿಳಿದು ಯಾರು ಅವನನ್ನು ಸತ್ಕರಿಸಲಾರರು? ನಾನು ಮತ್ತು ಅನೇಕ ಋಷಿಗಳು ಅನೇಕ ಬಾರಿ ವಾಸುದೇವ ಮತ್ತು ಪಾಂಡವರೊಡನೆ ವೈರ ಮಾಡಬೇಡವೆಂದು ನಿನಗೆ ತಿಳಿಸಿದ್ದೇವೆ, ಆದರೆ ಮೋಹವಶನಾಗಿ ನೀನು ಯಾರ ಮಾತೂ ಕೇಳಲಿಲ್ಲ, ಈಗಲಾದರು ಎಚ್ಚರವಾದರೆ ಒಳಿತಾಗುವುದು, ನೀನು ನರ-ನಾರಾಯಣರ ಅವತಾರವಾದ ಅರ್ಜುನ-ಶ್ರೀಕೃಷ್ಣನಲ್ಲಿ ದ್ರೋಹವೆಸಗುವೆ, ಇದು ನಿನ್ನ ದೊಡ್ಡ ದುರ್ಭಾಗ್ಯವಾಗಿದೆ. ನಾನಾದರೋ ನಿನ್ನನ್ನು ಕ್ರೂರ ರಾಕ್ಷಸನೆಂದು ತಿಳಿಯುತ್ತೇನೆ. ನಾನು ನಿನ್ನಲ್ಲಿ ಪುನಃ ಹೇಳುತ್ತೇನೆ - ಶ್ರೀಕೃಷ್ಣನೇ ಪ್ರಕೃತಿಯ ಏಕಮಾತ್ರ ಒಡೆಯನಾಗಿದ್ದಾನೆ. ಅವನು ಯಾವ ಪಕ್ಷದಲ್ಲಿದ್ದಾನೋ, ಆ ಪಕ್ಷವೇ ಜಯಶಾಲಿಯಾಗುವುದು; ಏಕೆಂದರೆ ಎಲ್ಲಿ ಭಗವಂತನಿದ್ದಾನೋ ಅಲ್ಲೇ ಧರ್ಮವಿದೆ, ಎಲ್ಲಿ ಧರ್ಮವಿದೆಯೋ ಅಲ್ಲೇ ವಿಜಯವಿದೆ. ಈ ಸಮಯದಲ್ಲಿ ಸ್ವತಃ ಭಗವಂತನೇ ಪಾಂಡವರ ರಕ್ಷಕನಾಗಿದ್ದಾನೆ. ಶ್ರೀಕೃಷ್ಣನು ಸದಾಕಾಲ ಅವರಿಗೆ ಸಹಾಯ ಮಾಡುತ್ತಿದ್ದಾನೆ, ಸಲಹೆ ಕೊಡುತ್ತಿದ್ದಾನೆ ಮತ್ತು ಭಯದ ನಿಮಿತ್ತ ಎದುರಾದರೆ ಅವರನ್ನು ರಕ್ಷಿಸುತ್ತಾನೆ. ಶ್ರೀಕೃಷ್ಣನ ಆಶ್ರಯದಿಂದಲೇ ಪಾಂಡವರು ವಿಜಯಿಗಳಾಗುತ್ತಿದ್ದಾರೆ. ನಾನು ನಿನ್ನ ಪ್ರಶ್ನೆಯ ಉತ್ತರವನ್ನು ಸಂಕ್ಷೇಪವಾಗಿ ಕೊಟ್ಟಿರುವೆ ಈಗ ಇನ್ನೇನು ತಿಳಿಯಲು ಬಯಸುವೆ?</p>
<p class="Text"><span class="char-style-override-2">ದುರ್ಯೋಧನನು ಕೇಳಿದನು -</span> ಪಿತಾಮಹರೇ! ಸಕಲ ಲೋಕಗಳ ಒಡೆಯ ಹಾಗೂ ಭಗವಾನ್ ಪುರುಷೋತ್ತಮ ವಾಸುದೇವನ ಆವಿರ್ಭಾವ ಮತ್ತು ಸ್ಥಿತಿಯನ್ನು ತಿಳಿಯುವ ಅಭಿಲಾಷೆಯು ನನ್ನ ಹೃದಯದಲ್ಲಿ ತುಂಬಾ ಇದೆ. ಭೀಷ್ಮಪಿತಾಮಹರೆಂದರು- ಮಗು! ಭಗವಾನ್ ಶ್ರೀಕೃಷ್ಣನು ದೇವತೆಗಳಿಗೂ ದೇವನಾಗಿದ್ದಾನೆ. ಅವನಿಗಿಂತ ಶ್ರೇಷ್ಠರೂ ಯಾರೂ ಇಲ್ಲ, ಅವನ ಗುಣಗಳೂ ಅಸಾಧಾರಣವಾಗಿವೆ, ಅಪ್ರಾಕೃತವಾಗಿವೆ. ಮಾರ್ಕಂಡೇಯ ಋಷಿಗಳು ಅವನನ್ನು ಎಲ್ಲಕ್ಕಿಂತ ಮಹಾನ್ ಹಾಗೂ ಆಶ್ಚರ್ಯ ಮಯನೆಂದು ಹೇಳಿರುವರು. ಅವನು ಎಲ್ಲರ ಅವಿನಾಶೀ ಆತ್ಮಾ, ಸಮಸ್ತ ಸೃಷ್ಟಿಯ ಪರಮ ಕಾರಣನಾಗಿದ್ದಾನೆ. ಅವನೇ ಸಮಸ್ತ ಸೃಷ್ಟಿಯನ್ನು ಧರಿಸಿಕೊಂಡಿರುವನು. ಅವನೇ ದೇಶ, ಕಾಲ, ವಸ್ತು ಮತ್ತು ಅವುಗಳ ನಿಯಮದ ಸೃಷ್ಟಿಯನ್ನು ಗೈದಿರುವನು. ಸಂಕರ್ಷಣ, ನಾರಾಯಣ, ಬ್ರಹ್ಮಾ ಮತ್ತು ಮಹಾಶೇಷ ಇವರೆಲ್ಲರೂ ಅವನಿಂದಲೇ ಉಂಟಾದವರು. ಅವನೇ ವಾರಾಹ, ನೃಸಿಂಹ, ವಾಮನ ಮೊದಲಾದ ರೂಪಗಳನ್ನು ಧರಿಸಿರುವನು. ಅವನೇ ಎಲ್ಲರ ಸುಹೃದ್, ತಂದೆ-ತಾಯಿ, ಗುರು ಆಗಿದ್ದಾನೆ. ಯಾರು ಅವನಿಗೆ ಶರಣಾಗುವರೋ, ಯಾರ ಮೇಲೆ ಪ್ರಸನ್ನನಾಗಿ ತನ್ನವನಾಗಿಸಿಕೊಳ್ಳುವನೋ, ಅವನ ಜೀವನವು ಸಲವಾಗಿ ಹೋಗುತ್ತದೆ. ದೇವರ್ಷಿ ನಾರದರು ಅವನನ್ನು ಲೋಕಭಾವನ ಮತ್ತು ಭಾವಜ್ಞನೆಂದು ಹೇಳಿರುವರು. ಮಾರ್ಕಡೇಯರು ಯಜ್ಞಗಳ ಯಜ್ಞ, ತಪಸ್ಸಿನ ತಪಸ್ಸು ಮತ್ತು ಭೂತ, ಭವಿಷ್ಯ, ವರ್ತಮಾನರೂಪೀ ಎಂದು ಹೇಳಿರುವರು. ಭೃಗುವು ಅವನನ್ನು ದೇವರ-ದೇವ ಮತ್ತು ವಿಷ್ಣುವಿನ ಪುರಾತನ ಪರಮರೂಪವೆಂದು ಹೇಳಿರುವರು. ದ್ವೈಪಾಯನ ವ್ಯಾಸರು ಅವನನ್ನು ಇಂದ್ರನನ್ನು ಸ್ಥಾಪಿಸುವವನೆಂದು ಹೇಳಿರುವರು. ಮಹರ್ಷಿ ಅಸಿತ-ದೇವಲರು ವಾಸುದೇವನು ಶರೀರದಿಂದ ಅವ್ಯಕ್ತ ಮತ್ತು ಮನಸ್ಸಿನಿಂದ ವ್ಯಕ್ತನಾಗಿದ್ದಾನೆ ಎಂದು ಹೇಳಿರುವರು. ಸನಕಾದಿಗಳು ಹೇಳುತ್ತಾರೆ - ಶ್ರೀಕೃಷ್ಣನೇ ಪುರುಷೋತ್ತಮನಾಗಿದ್ದಾನೆ, ಅವನೇ ಎಲ್ಲ ಋಷಿ, ಮಹರ್ಷಿ ಮತ್ತು ಧರ್ಮದ ಮತಿಯಾಗಿದ್ದಾನೆ. ಮಗೂ! ನಾನು ನಿನ್ನಲ್ಲಿ ಸ್ಪಷ್ಟ ರೂಪದಿಂದ ವಾಸುದೇವ ಶ್ರೀಕೃಷ್ಣನ ಮಹಿಮೆಯ ವರ್ಣನೆ ಮಾಡಿದ್ದೇನೆ, ಇದರಿಂದ ನಿನ್ನ ಅಂತಃಕರಣವು ಶುದ್ಧವಾಗಲಿ ಹಾಗೂ ನೀನು ಅವನ ಸೇವೆ ಮಾಡು. ಅರ್ಜುನ ಮತ್ತು ಶ್ರೀಕೃಷ್ಣರನ್ನು ಏಕೆ ಗೆಲ್ಲಲಾಗುವುದಿಲ್ಲ? ಎಂಬುದನ್ನು ನಾನು ನಿನಗೆ ತಿಳಿಸಿಯೇ ಇದ್ದೇನೆ. ಶ್ರೀಕೃಷ್ಣನು ಅವನ ಮೇಲೆ ಪ್ರಸನ್ನನಾಗಿದ್ದಾನೆ ಮತ್ತು ಅನುರಕ್ತನಾಗಿದ್ದಾನೆ; ಅದಕ್ಕಾಗಿ ನೀನು ಅವರನ್ನು ಗೆಲ್ಲುವ ಆಸೆಯನ್ನು ಬಿಟ್ಟು ಸಂಧಿಯನ್ನು ಮಾಡಿಕೋ ಮತ್ತು ಸುಖದಿಂದ ನಿನ್ನ ಜೀವನವನ್ನು ಕಳೆ. ನರ-ನಾರಾಯಣದಲ್ಲಿ ದ್ರೋಹ ಮಾಡುವುದರ ಪರಿಣಾಮವು ಅವಶ್ಯವಾಗಿ ಮುಂದೆ ನಿನ್ನ ವಿನಾಶವಾಗುವುದು.</p>
<p class="Text">ದುರ್ಯೋಧನನು ಭೀಷ್ಮಪಿತಾಮಹರ ಎಲ್ಲ ಮಾತುಗಳನ್ನು ಕೇಳಿದನು ಮತ್ತು ಅವರ ಮಾತುಗಳನ್ನು ಸತ್ಯವೆಂದು ಒಪ್ಪಿಕೊಂಡನು. ಶ್ರೀಕೃಷ್ಣ ಮತ್ತು ಪಾಂಡವರು ನಮಗಿಂತ ತುಂಬಾ ಶ್ರೇಷ್ಠರಾಗಿದ್ದಾರೆ ಎಂದು ನಿಶ್ಚಯಿಸಿದನು, ಆದರೂ ಕೂಡ ಅವನು ಭೀಷ್ಮರ ಸಲಹೆಯಂತೆ ಕಾರ್ಯ ಮಾಡಲಾರದೆ ಹೋದನು. ಅವನು ಅವರ ಬಳಿಯಿಂದ ಎದ್ದು ನಮಸ್ಕರಿಸಿ ತನ್ನ ಶಿಬಿರಕ್ಕೆ ನಡೆದನು. ಬೆಳಗಾಗುತ್ತಲೇ ಪುನಃ ಯುದ್ಧ ಪ್ರಾರಂಭವಾಯಿತು. ಇದೇ ಪ್ರಕಾರ ಎಂಟನೇ ದಿನದ ಯುದ್ಧವೂ ಮುಗಿಯಿತು, ಆ ದಿನವೂ ಪಾಂಡವರಿಗೇ ಗೆಲುವಿತ್ತು. ಕೌರವರು ತುಂಬಾ ಚಿಂತಿತರಾದರು, ಒಂದು ವೇಳೆ ಭೀಷ್ಮಪಿತಾಮಹರು ಯುದ್ಧದಿಂದ ಹೊರಗುಳಿದು, ಕರ್ಣನ ಮೇಲೆ ಈ ಎಲ್ಲ ಹೊಣೆಗಾರಿಕೆಯನ್ನು ಹೊರಿಸಿದರೆ ಕರ್ಣನು ಆದಷ್ಟು ಬೇಗ ಪಾಂಡವರನ್ನು ಗೆಲ್ಲ ಬಲ್ಲನು ಎಂದು ಶಕುನಿ, ದುಃಶಾಸನ, ದುರ್ಯೋಧನ, ಕರ್ಣ ಮೊದಲಾದವರು ವಿಚಾರ ಮಾಡಿದರು. ಭೀಷ್ಮರು ಶಸ್ತ್ರ ತ್ಯಾಗಗೈದರೆ ನಾನೊಬ್ಬನೇ ಪಾಂಡವರನ್ನು ಕೊಲ್ಲಬಲ್ಲೆನು ಎಂದು ಕರ್ಣನೂ ಸ್ವತಃ ಹೇಳಿದನು. ದುರ್ಯೋಧನನು ಈ ಪ್ರಸ್ತಾಪವನ್ನೆತ್ತಿಕೊಂಡು ಭೀಷ್ಮರ ಬಳಿಗೆ ಹೋದನು.</p>
<p class="Text">ದುರ್ಯೋಧನನು ಭೀಷ್ಮಪಿತಾಮಹರಲ್ಲಿ ಹೇಳಿದನು - ಶತ್ರುನಾಶಕರೇ! ನಾವು ನಿಮ್ಮ ಭರವಸೆಯಿಂದ ಪಾಂಡವರ ಮಾತೇನು, ಸಂಪೂರ್ಣ ದೇವತೆಗಳನ್ನು ಮತ್ತು ದಾನವರನ್ನು ಪರಾಭವಗೊಳಿಸುವ ಆಸೆಯನ್ನು ಮಾಡುತ್ತೇವೆ, ನೀವು ಪಾಂಡವರನ್ನು ಸೋಲಿಸಿರಿ. ಒಂದು ವೇಳೆ ನೀವು ನಮ್ಮ ದುರ್ಭಾಗ್ಯದಿಂದ ಅವರ ಮೇಲೆ ವಿಶೇಷ ಕೃಪೆ ಇಡುತ್ತೀರಾದರೆ ಮತ್ತು ನಮ್ಮಲ್ಲಿ ದ್ವೇಷವಿರಿಸುವುದಾದರೆ, ಯುದ್ಧಪ್ರಿಯ ಕರ್ಣನಿಗೆ ಯುದ್ಧ ಮಾಡಲು ಆಜ್ಞೆಯನ್ನು ಕೊಡಿರಿ; ಅವನು ಪಾಂಡವರನ್ನು ಮತ್ತು ಅವರ ಸಂಪೂರ್ಣ ಸೇನೆಯನ್ನು ಪರಾಭವಗೊಳಿಸಲು ಸಿದ್ಧನಿದ್ದಾನೆ. ನಿಮ್ಮದೇನು ಆಜ್ಞೆ? ದುರ್ಯೋಧನನ ಮಾತುಗಳನ್ನು ಕೇಳಿ ಭೀಷ್ಮರು ನಿಟ್ಟುಸಿರು ಬಿಟ್ಟರು. ಅವರ ಮರ್ಮ ಸ್ಥಳಕ್ಕೆ ಆಳವಾದ ಆಘಾತ ಮಾಡುವಂತಹ ಕಾರ್ಯವನ್ನು ದುರ್ಯೋಧನನು ಮಾಡಿದ್ದನು. ಆದರೂ ಕೂಡ ಅವರು ಒರಟಾಗಿ ಮಾತಾಡಲಿಲ್ಲ. ಅವರೆಂದರು - ದುರ್ಯೋಧನಾ! ನಾನು ತುಂಬಾ ಪ್ರಾಮಾಣಿಕವಾಗಿ ಜೀವದ ಹಂಗು ತೊರೆದು ಕಾದಾಡುತ್ತಿರುವೆನು, ಆದರೂ ನೀನು ಇಂತಹ ಮಾತುಗಳನ್ನು ಏಕೆ ಆಡುತ್ತಿರುವೆ? ಅರ್ಜುನನು ಖಾಂಡವವನ ದಹನದ ಸಂದರ್ಭದಲ್ಲಿ ಸಾಕ್ಷಾತ್ ಇಂದ್ರನನ್ನು ಗೆದ್ದಿದ್ದನು. ಗಂಧರ್ವರು ನಿನ್ನನ್ನು ಸೆರೆ ಹಿಡಿದಾಗ ನಿನ್ನ ತಮ್ಮಂದಿರು ಮತ್ತು ಕರ್ಣನು ನಿನ್ನನ್ನು ಬಿಟ್ಟು ಓಡಿಹೋದರು, ಆಗ ಅರ್ಜುನನೊಬ್ಬನೇ ಆ ಗಂಧರ್ವರನ್ನು ಗೆದ್ದುಕೊಂಡನು. ವಿರಾಟ ನಗರದಲ್ಲಿ ಅರ್ಜುನನಿಗೆ ನಮ್ಮಿಂದ ಏನೂ ಮಾಡಲಾಗಲಿಲ್ಲ, ಬದಲಿಗೆ ಅವನು ಎಲ್ಲ ಮಹಾರಥಿಕರ ಉಡುಪನ್ನು ಕಳಚಿಕೊಂಡು ಹೋಗಿದ್ದನು. ಇದು ಅವನ ಪರಾಕ್ರಮದ ಸಾಕಷ್ಟು ಪ್ರಮಾಣವಾಗಿದೆ. ಅರ್ಜುನನು ಕರ್ಣನ ವಸ್ತ್ರಗಳನ್ನು ಕಿತ್ತುಕೊಂಡು ಹೋಗಿ ಉತ್ತರೆಗೆ ಉಡುಗೊರೆ ಕೊಟ್ಟಾಗ ಅವನ ಪರಾಕ್ರಮ ಎಲ್ಲಿ ಹೋಗಿತ್ತು? ನಾರದಾದಿ ಋಷಿ-ಮಹರ್ಷಿ ಯಾರನ್ನು ಪರಮಾತ್ಮನೆಂದು ಒಪ್ಪಿರುವರೋ ಆ ದೇವಾದೇವ ಶ್ರೀಕೃಷ್ಣನು ಅರ್ಜುನನ ಸಹಾಯಕನಾಗಿದ್ದಾನೆ. ನಾನು ಏನು ಮಹಾ ಅರ್ಜುನನ್ನು ಸೋಲಿಸ ಬಲ್ಲೆನು? ನಾನು ಶಿಖಂಡಿಯ ಮೇಲೆ ಶಸ್ತ್ರ ಪ್ರಯೋಗಿಸಲಾರೆ, ಪಾಂಡವರನ್ನು ಕೊಲ್ಲುವುದು ನನ್ನ ಶಕ್ತಿಗೆ ಮೀರಿ ಇದ್ದರೂ ನಾನು ನನ್ನ ಕಡೆಯಿಂದ ಯಾವುದೇ ಕೊರತೆಯನ್ನು ಇರಿಸುವುದಿಲ್ಲ. ಹೋಗು ನೀನು ವಿಶ್ರಾಂತಿ ಪಡೆ, ನಾನು ನಾಳೆ ಮಹಾ ಘೋರ ಸಂಗ್ರಾಮವೆಸಗುವೆನು. ಎಲ್ಲಿಯವರೆಗೆ ಈ ಪೃಥ್ವಿಯು ಇರುವುದೋ ಅಲ್ಲಿಯ ತನಕ <br/>ನನ್ನ ಆ ಯುದ್ಧದ ಚರ್ಚೆ ಉಳಿದೀತು.</p>
<p class="Text">ಈ ಕೆಳಗಿನ ಕಥೆಯು ಯಾವ ಪುರಾಣದಲ್ಲಿದೆಯೋ ತಿಳಿಯದು, ಆದರೆ ಮಹಾತ್ಮರ ಮುಖದಿಂದ ಕೇಳಲಾಗಿದೆ. ಯಾವುದಾದರೂ ಪುರಾಣದಲ್ಲಿ ಇರುವ ಸಂಭವವಿದೆ. ಅದು ಹೀಗಿದೆ - ನೀವು ನನ್ನ ಕಡೆಯಿಂದ ನಿಜವಾಗಿ ಕಾದಾಡುವುದಾದರೆ ಪಾಂಡವರನ್ನು ಕೊಲ್ಲುವ ಸಂಬಂಧದಲ್ಲಿ ಯಾವುದಾದರೂ ಪ್ರತಿಜ್ಞೆಯನ್ನು ಮಾಡಿರಿ? ಎಂದು ದುರ್ಯೋಧನನು ಭೀಷ್ಮರನ್ನು ಅತೀವ ಆಗ್ರಹಪಡಿಸಿ, ಬಾರಿ-ಬಾರಿಗೂ ಅವರನ್ನು ಬಾಧ್ಯನಾಗಿಸಿದ ಮೇಲೆ - ಭೀಷ್ಮಪಿತಾಮಹರು ತಮ್ಮ ಬತ್ತಳಿಕೆಯಿಂದ ಐದು ಬಾಣಗಳನ್ನು ತೆಗೆದು ಭಗವಂತನ ಇಚ್ಛೆಯಾದರೆ ಇದೇ ಐದು ಬಾಣಗಳಿಂದ ಪಂಚಪಾಂಡವರನ್ನು ಕೊಂದು ಹಾಕುವೆನು ಎಂದು ಪ್ರತಿಜ್ಞೆ ಮಾಡಿದರು. ಕೌರವರ ಸೇನೆಯಲ್ಲಿ ನಾಲ್ಕೂ ಕಡೆಗಳಲ್ಲಿ ಸಂತಸದ ನಗಾರಿಗಳು ಮೊಳಗಿದವು, ಈಗ ಪಾಂಡವರು ಸತ್ತೇ ಹೋದರು ಎಂದು ಎಲ್ಲ ಜನರು ಯೋಚಿಸಿದರು. ಭೀಷ್ಮಪಿತಾಮಹರ ಪ್ರತಿಜ್ಞೆಯು ಏನು ಸುಳ್ಳಾಗ ಬಲ್ಲುದೇ? ಎಲ್ಲೆಡೆ ಜನರು ಯುದ್ಧ ಸಮಾಪ್ತಿಯ ಆಸೆಯಿಂದ ಆನಂದಿತರಾದರು.</p>
<p class="Text">ಈ ವಿಚಾರ ಗುಪ್ತಚರರ ಮೂಲಕ ಪಾಂಡವರ ಶಿಬಿರಕ್ಕೂ ತಲುಪಿತು. ಪಂಚ ಪಾಂಡವರು ಒಂದೆಡೆ ಸೇರಿ ಈಗ ಏನಾಗುವುದು? ಎಂದು ಚಿಂತಿತರಾದರು. ಯಾವ ಪ್ರಕಾರ ಭೀಷ್ಮಪಿತಾಮಹರ ಭೀಷಣ ಪ್ರತಿಜ್ಞೆಯಿಂದ ನಾವು ಬದುಕಬಲ್ಲೆವು? ಎಂಬ ಚಿಂತೆಯಲ್ಲಿ ಎಲ್ಲರೂ ಮುಳುಗಿದ್ದರು, ಅರ್ಜುನನ ಮನಸ್ಸಿನಲ್ಲಿ ಶ್ರೀಕೃಷ್ಣನ ಭರವಸೆ ಇತ್ತು, ಆದರೂ ಅವನು ಹೇಳದಾದನು. ದ್ರೌಪದಿಯೂ ಅಲ್ಲೇ ಕುಳಿತಿದ್ದಳು. ಅವಳಿಗೆ ಶ್ರೀಕೃಷ್ಣನ ಸಂಬಂಧದಲ್ಲಿ ಅನೇಕ ಅನುಭವಗಳಾಗಿದ್ದುವು. ಯಾವಾಗ ದ್ರೌಪದಿಯು ಕರೆಯುವಳೋ ಆಗಲೇ ಅವಳ ಕೂಗೂ ಕೇಳಿದ್ದನು.</p>
<p class="Text">ಆ ದಿನ ಭಾರೀ ಸಭೆಯಲ್ಲಿ ದುಃಶಾಸನನು ಅವಳನ್ನು ವಿವಸ್ತ್ರಳಾಗಿಸಲು ಪ್ರಯತ್ನ ಮಾಡಿದ್ದನು. ಅವಳ ಮೊರೆಯನ್ನು ಕೇಳಿ ಶ್ರೀಕೃಷ್ಣನು ಧಾವಿಸಿ ಬಂದು ಅವಳ ವಸ್ತ್ರಗಳನ್ನು ಅಕ್ಷಯವಾಗಿಸಿ ಕಾಪಾಡಿದ್ದನು. ದುರ್ವಾಸರ ಭಯದಿಂದ ಯಾವಾಗ ಎಲ್ಲ ಪಾಂಡವರು ಕಿಂಕರ್ತವ್ಯಮೂಢರಂತೆ ಆಗಿದ್ದರೋ, ಆಗ ದ್ರೌಪದಿಯು ಭಗವಾನ್ ಶ್ರೀಕೃಷ್ಣನನ್ನು ಕೂಗಿ ಕರೆದಳು, ಅವನು ಆಗಲೇ ಬರಿಗಾಲಿನಿಂದ ಧಾವಿಸಿ ಬಂದು ಅಕ್ಷಯಪಾತ್ರೆಯ ಸೊಪ್ಪಿನ ಚೂರನ್ನು ತಿಂದು ದುರ್ವಾಸರ ಮಹಾನ್ ವಿಪತ್ತಿನಿಂದ ಪಾಂಡವರನ್ನು ರಕ್ಷಿಸಿದನು. ಶ್ರೀಕೃಷ್ಣನ ಈ ಅನಂತ ಕೃಪೆಯು ನೆನಪಾಗುತ್ತಲೇ ದ್ರೌಪದಿಯು ಗದ್ಗದಿತಳಾದಳು ಹಾಗೂ ಒಂದು ಪ್ರಕಾರದಿಂದ ನಿಶ್ಚಿಂತಳಾಗಿ, ಪಾಂಡವರಲ್ಲಿ ಹೇಳಿದಳು - ಚಿಂತೆ ಏಕೆ? ನಮ್ಮ ರಕ್ಷಕ ಶ್ರೀಕೃಷ್ಣನಿದ್ದಾನೆ, ಅವನಲ್ಲಿ ಈ ಮಾತು ಏಕೆ ಹೇಳಬಾರದು? ಶ್ರೀಕೃಷ್ಣನ ಸಹಾಯತೆಯ ನೆನಪಾಗುತ್ತಲೇ ಪಾಂಡವರ ಎಲ್ಲ ಚಿಂತೆಯು ಮಾಯವಾಯಿತು, ಅವರು ಕೃತಜ್ಞ ಭಾವದಿಂದ ಸ್ಮರಿಸತೊಡಗಿದರು.</p>
<p class="Text">ಅದೇ ಸಮಯದಲ್ಲಿ ಭಗವಾನ್ ಶ್ರೀಕೃಷ್ಣನು ಮುಗುಳ್ನಗುತ್ತ ಪ್ರವೇಶಿಸಿದನು. ಅವನು ಹೇಳಿದನು - ಇಂದು ಕುದುರೆಗಳನ್ನು ನೋಡಿಕೊಳ್ಳುವುದರಲ್ಲಿ ವಿಶೇಷ ವಿಳಂಬವಾಯಿತು, ಹೇಳಿ ನೀವೆಲ್ಲ ಏಕೆ ಸುಮ್ಮನೇ ಕುಳಿತಿರುವಿರಿ, ಏನಾದರು ಗಂಭೀರ ಸಮಸ್ಯೆ ಇದಿರಾಗಲಿಲ್ಲವಲ್ಲ! ಯುಧಿಷ್ಠಿರನು ಕೈ ಜೋಡಿಸಿ ಹೇಳಿದನು - ಪ್ರಭು! ನಿನ್ನಿಂದ ಏನು ಅಡಗಿದೆ? ಭೀಷ್ಮಪಿತಾಮಹರು ಐದು ಸಹೋದರರಾದ ನಮ್ಮನ್ನು ಕೊಲ್ಲಲಿಕ್ಕಾಗಿ ಐದು ಬಾಣಗಳನ್ನು ತೆಗೆದಿರಿಸಿರುವರು, ಇದನ್ನು ನೀನು ತಿಳಿದಿಲ್ಲವೇ! ಈಗ ರಕ್ಷಣೆ ಹೇಗಾಗಬಹುದು? ಎಂಬ ಚಿಂತೆಯಲ್ಲಿ ನಾವು ಇದ್ದೇವೆ. ನಮ್ಮ ಜೀವನ ನಿನ್ನ ಕೈಯಲ್ಲಿದೆ, ನಿನ್ನ ಇಚ್ಛೆ ಇದ್ದಂತೆ ಮಾಡು. ಉಳಿಸು ಅಥವಾ ಅಳಿಸು; ನಾವು ಏನೂ ತಿಳಿಯೆವು.</p>
<p class="Text">ಭಗವಂತನು ನಗುತ್ತಾ ಹೇಳಿದನು - ಇಂದು ಬದುಕುವುದು - ಸಾಯುವುದು ನಮ್ಮ ಕೈಯಲ್ಲಿ ಇಲ್ಲ. ಇಂದು ದ್ರೌಪದಿಯು ಬಯಸಿದರೆ ನೀವೆಲ್ಲ ಉಳಿಯಬಲ್ಲಿರಿ. ದ್ರೌಪದಿಯು ಹೇಳಿದಳು - ಪ್ರಭು! ನೀನೇನು ಹೇಳುತ್ತಿರುವಿ? ನಾನು ನನ್ನ ಪ್ರಾಣಪ್ರಿಯ ಸ್ವಾಮಿಗಳನ್ನು ಉಳಿಸಲು ಪ್ರಯತ್ನ ಮಾಡಲಾರೆನೇ? ಒಂದು ವೇಳೆ ನನ್ನ ಬಲಿದಾನದಿಂದ ಇವರ ರಕ್ಷಣೆ ಆಗುವುದಿದ್ದರೆ ಬೇಗ ಹೇಳು. ಭಗವಂತನು ಹೇಳಿದನು - ಬಲಿದಾನ ಮಾಡುವ ಯಾವುದೇ ಮಾತಿಲ್ಲ, ನಿನಗೆ ನನ್ನ ಜೊತೆಗೆ ಭೀಷ್ಮಪಿತಾಮಹರ ಬಳಿಗೆ ಬರಬೇಕಾಗುವುದು. ದ್ರೌಪದಿಯು ಹೊರಟಳು, ಮುಂದೆ ದ್ರೌಪದಿ ಹಾಗೂ ಹಿಂದಿನಿಂದ ಭಗವಾನ್ ಶ್ರೀಕೃಷ್ಣನು ನಡೆಯತೊಡಗಿದನು. ಈ ಪ್ರಕಾರ ಅವರು ಪಾಂಡವರ ಸೇನೆಯ ಒಳಗಿನ ಮಾರ್ಗವನ್ನು ಕ್ರಮಿಸಿದರು.</p>
<p class="Text">ಕೌರವರ ಸೇನೆಯಲ್ಲಿ ಪ್ರವೇಶಿಸುವ ಮೊದಲೇ ಭಗವಂತನು ಹೇಳಿದನು - ದ್ರೌಪದೀ! ನಿನ್ನ ಶರೀರವೆಲ್ಲ ಹೊದಿಕೆಯಿಂದ ಮುಚ್ಚಿದೆ, ಆದರೆ ನಿನ್ನ ಪಾದರಕ್ಷೆಗಳು ಸ್ಪಷ್ಟವಾಗಿ ಕಾಣುತ್ತವೆ. ಅವು ಪಾಂಚಾಲದವು ಆದಕಾರಣ, ಅವನ್ನು ಧರಿಸಿಕೊಂಡು ದ್ರೌಪದಿ ಹೋಗುತ್ತಿದ್ದಾಳೆ ಎಂದು ಎಲ್ಲರೂ ತಿಳಿದುಕೊಳ್ಳುವರು. ಆಗ ನನ್ನ ಮೇಲೆಯೂ ಜನರಿಗೆ ಸಂದೇಹ ಉಂಟಾಗಬಹುದು. ಅದಕ್ಕಾಗಿ ನೀನು ನಿನ್ನ ಪಾದರಕ್ಷೆಗಳನ್ನು ನನಗೆ ಕೊಡು, ಇದರಿಂದ ಜನರು ನಿನ್ನನ್ನು ಗುರುತಿಸಲಾರರು ಮತ್ತು ನನ್ನನ್ನು ಕೂಡ ಪಾದರಕ್ಷೆಗಳನ್ನು ಎತ್ತಿಕೊಂಡ ಸಾಮಾನ್ಯ ಸೇವಕನೆಂದು ತಿಳಿದಾರು. ದ್ರೌಪದಿಯು ಸ್ವಲ್ಪ ಸಂಕೋಚದಿಂದಲೇ, ಆದರೆ ಪ್ರೇಮದಲ್ಲಿ ಮುಗ್ಧಳಾಗಿ ತನ್ನ ಪಾದರಕ್ಷೆಗಳನ್ನು ಕೊಟ್ಟುಬಿಟ್ಟಳು. ಭಗವಂತನ ಭಕ್ತವತ್ಸಲತೆಯನ್ನು ಸ್ಮರಿಸುತ್ತ ದ್ರೌಪದಿಯು ಆನಂದ ತುಂದಿಲಳಾಗಿ ಮುಂದೆ-ಮುಂದೆ ನಡೆಯುತ್ತಿದ್ದಳು ಹಾಗೂ ತನ್ನ ಪೀತಾಂಬರದಲ್ಲಿ ದ್ರೌಪದಿಯ ಪಾದರಕ್ಷೆಗಳನ್ನು ಸುತ್ತಿಕೊಂಡು ಕಂಕುಳಲ್ಲಿ ಇಟ್ಟುಕೊಂಡು ಹಿಂದೆ-ಹಿಂದೆ ಶ್ರೀಕೃಷ್ಣನು ನಡೆಯುತ್ತಿದ್ದನು. ಜಗತ್ತಿನಲ್ಲಿ ಇಷ್ಟು ದೀನವತ್ಸಲನಾದ ಸ್ವಾಮೀ ಬೇರೆ ಯಾರಾದರು ಇದ್ದಾರೆಯೇ?</p>
<p class="Text">ಭೀಷ್ಮರು ಅದೇ ಸಮಯದಲ್ಲಿ ತಮ್ಮ ಶಯ್ಯೆಯಲ್ಲಿ ಕುಳಿತು ಭಗವಂತನನ್ನು ಚಿಂತಿಸುತ್ತಾ ಯೋಚಿಸುತ್ತಿದ್ದರು - ನನ್ನ ಜೀವನವು ವಿಚಿತ್ರವಾಗಿ ಕಳೆದುಹೋಗುತ್ತಿದೆ. ಯಾರ ಪಕ್ಷದಲ್ಲಿ ಭಗವಂತನಿದ್ದಾನೋ ಅವನ ವಿರೋಧ ಪಕ್ಷದಲ್ಲಿ ನಾನಿದ್ದೇನೆ. ಕೇವಲ ಪಕ್ಷದಲ್ಲಿದ್ದೇನೆ ಅಷ್ಟೇ ಅಲ್ಲ, ಅವರ ಅನ್ನ ತಿಂದು ನಾನು ನನ್ನ ಶರೀರವನ್ನು ಪುಷ್ಪವಾಗಿಸಿದೆ, ಅವರ ಕಡೆಯಿಂದಲೇ ಕಾದಾಡುತ್ತಿದ್ದೇನೆ ಮತ್ತು ಇದಾದರೋ ದುರ್ಯೋಧನನ ಮಾತಿಗೆ ಸಿಲುಕಿ ನಾನು ನನ್ನ ಹೃದಯಕ್ಕೆ ವಿರುದ್ಧವಾಗಿ, ಆತ್ಮನಿಗೆ ವಿರುದ್ಧವಾಗಿ ಪಾಂಡವರನ್ನು ಕೊಲ್ಲುವ ಪ್ರತಿಜ್ಞೆಯನ್ನು ಕೂಡ ಮಾಡಿದೆ. ನನ್ನ ಈ ಅಪರಾಧಕ್ಕೆ ಸೀಮೆ ಇದೆಯೆ! ಭಗವಂತನು ಯಾವುದಾದರು ಉಪಾಯಗೈದು ಪಾಂಡವರನ್ನು ಬದುಕಿಸುವನೇನು? ಹೇ ಪ್ರಭೋ! ಈ ಬಾಣಗಳ ಶಕ್ತಿಯನ್ನು ಕಿತ್ತುಕೋ, ಅದರಿಂದ ಇವು ನಾನು ಪ್ರಯೋಗಿಸಿದರೂ ಪಾಂಡವರನ್ನು ಕೊಲ್ಲದಿರಲಿ. ನಾನು ನೀಚರ ಸಂಗಿಯಾಗಿದ್ದೇನೆ, ನಿನ್ನ ಭಕ್ತರ ಅಪರಾಧಿಯಾಗಿದ್ದೇನೆ. ನಿನ್ನ ಚರಣದಲ್ಲಿ ನನಗೆ ಪ್ರೇಮವಿಲ್ಲ, ನನ್ನ ಈ ಜೀವನ ವ್ಯರ್ಥವಾಗಿದೆ. ಭೀಷ್ಮಪಿತಾಮಹರು ಇವೆಲ್ಲವನ್ನು ಯೋಚಿಸುತ್ತಿದ್ದರು, ಅವರ ಹೃದಯದಲ್ಲಿ ನೂರಾರು ಚೇಳುಗಳು ಕುಟುಕಿದಂತೆ ವೇದನೆಯ ಅನುಭವವಾಗುತ್ತಿತ್ತು. ಕಣ್ಣುಗಳಿಂದ ಏಕ ಪ್ರಕಾರ ಕಣ್ಣೀರ ಧಾರೆ ಕೋಡಿಯಾಗಿ ಹರಿಯುತ್ತಿತ್ತು. ಇಂತಹ ಸ್ಥಿತಿಯಲ್ಲೇ ದ್ರೌಪದಿಯು ಹೋಗಿ ಅವರ ಚರಣಗಳಲ್ಲಿ ವಂದಿಸಿಕೊಂಡಳು. ಭೀಷ್ಮರು ಅರೆತೆರೆದ ಕಣ್ಣುಗಳಿಂದ ನೋಡಿ - ದುರ್ಯೋಧನನ ಪತ್ನೀ ಇರಬಹುದೆಂದು ಯೋಚಿಸಿದರು. ಅವರು ತಮ್ಮ ವಿಚಾರಧಾರೆಯಲ್ಲಿ ತನ್ಮಯರಾಗಿರುತ್ತ, ಮಗಳೇ! ನಿನ್ನ ಮತ್ತೈದೆತನ ಅಖಂಡವಾಗಿರಲಿ ಎಂದು ಆಶೀರ್ವದಿಸಿದರು. ದ್ರೌಪದಿಯು ತಲೆ ತಗ್ಗಿಸಿ ಪಕ್ಕಕ್ಕೆ ನಿಂತುಬಿಟ್ಟಳು. ಭಗವಾನ್ ಶ್ರೀಕೃಷ್ಣನು ನಗುತ್ತ ಪ್ರವೇಶಿಸಿದನು. ಶ್ರೀಕೃಷ್ಣನ ಕಾಲಿನ ಸಪ್ಪಳ ಮತ್ತು ನಗುವನ್ನು ಗುರುತಿಸಿಕೊಂಡು ಭೀಷ್ಮರು ತಮ್ಮ ಕಣ್ಣು ತೆರೆದರು ಹಾಗೂ ನೋಡುತ್ತಾರೆ ಭಗವಾನ್ ಶ್ರೀಕೃಷ್ಣನು ಎದುರಿಗೇ ನಿಂತು ಮುಗುಳ್ನಗುತ್ತಿರುವನು. ಅವರು ಆಶ್ಚರ್ಯ ಚಕಿತರಾಗಿ ಅವನನ್ನು ಯಥಾಯೋಗ್ಯವಾಗಿ ಸತ್ಕರಿಸಿದರು. ಈಗಲಾದರೋ ಅವರು ದ್ರೌಪದಿಯನ್ನು ಗುರುತಿಸಿದ್ದರು ಮತ್ತು ಶ್ರೀಕೃಷ್ಣನು ಈ ಲೀಲೆಯನ್ನು ಏಕೆ ರಚಿಸಿದ್ದನು ಅದನ್ನು ತಿಳಿದುಕೊಂಡರು. ಅವರು ಶ್ರೀಕೃಷ್ಣನಲ್ಲಿ ಹೇಳಿದರು - ಭಗವಂತಾ! ಈ ಸಮಯದಲ್ಲಿ ನೀನು ಇಲ್ಲಿಗೆ ಏಕೆ ದಯಮಾಡಿಸಿದೆ ಎಂದು ನಾನು ತಿಳಿದುಕೊಂಡೆ; ನೀನು ತೊಂಡರಿಗೆ ತೋಂಡನಾಗಿರುವೆ, ಅವರ ರಕ್ಷಣೆಗಾಗಿ ನೀನು ಹಗಲು-ರಾತ್ರಿ ಚಿಂತಿತನಾಗಿರುವೆ, ಅದಕ್ಕಾಗಿ ಈ ತಂತ್ರ ಹೂಡಿದೆ. ನಿನ್ನ ಇಚ್ಛೆಯು ಪೂರ್ಣವಾಗಲಿ, ನಿನ್ನ ಇಚ್ಛೆಯ ಎದುರು ಯಾರ ಇಚ್ಛೆ ನಡೆಯಬಲ್ಲದು? ಈ ನನ್ನ ಪ್ರತಿಜ್ಞೆ ಮುರಿಯಿತು. ದ್ರೌಪದಿಯ ಮಾಂಗಲ್ಯ ಅಚಲವಾಯಿತು. ಈಗ ಏನು ಆಜ್ಞೆ ಇದೆ? ಏನು ಹೇಳುವೆಯೋ ಅದನ್ನೇ ಮಾಡುವೆನು.</p>
<p class="Text">ಶ್ರೀಕೃಷ್ಣನು ಹೇಳಿದನು - ಪಿತಾಮಹರೇ! ನೀವು ನನ್ನ ನಿಜವಾದ ಭಕ್ತರಾಗಿರುವಿರಿ. ನೀವು ನನ್ನ ಇಚ್ಛೆಯನ್ನು ಪೂರ್ಣಗೊಳಿಸಲು ನಿಮ್ಮ ಪ್ರತಿಜ್ಞೆಯನ್ನು ಮುರಿದಿರಿ. ನಿಮ್ಮ ಪ್ರತಿಜ್ಞೆಯು ಭೀಷ್ಮ ಪ್ರತಿಜ್ಞೆಯ ಹೆಸರಿನಿಂದ ಪ್ರಸಿದ್ಧವಾಗಿದೆ, ನೀವು ಇಂದಿನವರೆಗೆ ಯಾವ ಪ್ರತಿಜ್ಞೆಯನ್ನು ಮಾಡಿರುವಿರೋ ಅದನ್ನು ಮುರಿಯಲಿಲ್ಲ. ಇಂದು ನೀವು ನನಗಾಗಿ ತಮ್ಮ ಪ್ರತಿಜ್ಞೆಯ ಪರಿತ್ಯಾಗಗೈದು ತಮ್ಮ ಸರ್ವೋತ್ಕೃಷ್ಟ ವಸ್ತುವನ್ನು ನನಗೆ ದಾನ ಮಾಡಿರುವಿರಿ. ನಾನು ನಿಮಗೆ ಚಿರಕೃತಜ್ಞ - ಚಿರಋಣಿಯಾಗಿರುವೆನು. ಭಗವಂತನು ನನಗೆ ಚಿರಋಣೀ ಆಗಿರುವನು ಇದನ್ನು ಕೇಳಿ ಭೀಷ್ಮರು ಪ್ರೇಮವಿಹ್ವಲರಾದರು. ಅವರು ತುಂಬಾ ಹೊತ್ತಿನವರೆಗೆ ಭಗವಂತನ ಕೃಪೆಯ ಅನಂತ ಸಾಗರದಲ್ಲಿ ಮುಳುಗುತ್ತೇಳುತ್ತಿದ್ದರು. ಅವರು ಎಚ್ಚರಗೊಂಡು ಹೇಳಿದರು - ಭಗವಂತಾ! ಒಳ್ಳೆಯದು, ಪಾಂಡವರ ರಕ್ಷಣೆಯಾಯಿತು; ಆದರೆ ಈಗ ನಾನೂ ನೀನು ನಾಳೆ ಇದಿರಾಗುವೆವು. ಹೇಗೆ ನನ್ನ ಪ್ರತಿಜ್ಞೆಯು ಮುರಿಯಿತೋ ಹಾಗೆಯೇ ನಾಳೆ ನಿನ್ನ ಪ್ರತಿಜ್ಞೆಯೂ ಮುರಿದೀತು. ನಾಳೆ ನೀನೂ ಕೂಡ ಕೈಯಲ್ಲಿ ಶಸ್ತ್ರ ಧರಿಸಬೇಕಾಗುವುದು. ಭಗವಂತನು ಮೌನದಿಂದಲೇ ಸ್ವೀಕೃತಿಯನ್ನಿತ್ತು ದ್ರೌಪದಿಯೊಂದಿಗೆ ಮರಳಿದನು.</p>
<p class="Text">ಒಂಭತ್ತನೇ ದಿನ ಪ್ರಾತಃಕಾಲ ನಿತ್ಯ ವಿಧಿಗಳನ್ನು ಪೂರೈಸಿಕೊಂಡು ಎಲ್ಲ ಯೋಧರು ರಣರಂಗಕ್ಕೆ ಆಗಮಿಸಿದರು. ಆ ದಿನ ಮೊದಲಿನ ದಿನಗಳಿಗಿಂತಲೂ ಭಯಂಕರ ಸಂಗ್ರಾಮ ನಡೆಯಿತು. ಯಾವ-ಯಾವ ವೀರರು ಯಾರ್ಯಾರೊಂದಿಗೆ ಕಾದಾಡಿದರು, ಯಾರು ಯಾರನ್ನು ಕೊಂದರು, ಯಾರು ಯಾರಿಗೆ ಎಷ್ಟು ಬಾಣ ಪ್ರಯೋಗಿಸಿದರು ಇದೆಲ್ಲವನ್ನು ತಿಳಿಯಬೇಕಾದರೆ ಮಹಾಭಾರತದ ಭೀಷ್ಮ ಪರ್ವವನ್ನೇ ಓದಬೇಕು. ಆ ಸಮಯದಲ್ಲಿ ಭೀಷ್ಮ ಪಿತಾಮಹರು ಪಾಂಡವರ ಸೇನೆಯಲ್ಲಿ ಕಾಡ್ಗಿಚ್ಚಿನಂತೆ ಪ್ರಜ್ವಲಿಸಿದರು. ಅನೇಕ ರಥಗಳು ಅಗ್ನಿ ಕುಂಡಗಳಾದುವು, ಧನುಸ್ಸುಗಳು ಅವುಗಳ ಜ್ವಾಲೆಗಳಿದ್ದುವು; ಕತ್ತಿ, ಗದೆ, ಶಕ್ತಿ ಮೊದಲಾದವುಗಳು ಉರುವಲಾಗಿದ್ದುವು, ಬಾಣಗಳು ಕಿಡಿಗಳಾಗಿದ್ದುವು ಭಯಂಕರ ನರಸಂಹಾರ ನಡೆಯುತ್ತಿತ್ತು. </p>
<p class="Text">ಇಂದು ಭಗವಾನ್ ಶ್ರೀಕೃಷ್ಣನು ತುಂಬಾ ಚಿಂತಿತನಾಗಿದ್ದನು. ಅವನು ನೋಡಿದನು, ಅರ್ಜುನನು ಭೀಷ್ಮಪಿತಾಮಹರ ಗೌರವ ಮತ್ತು ಅವರಲ್ಲಿ ಕೃತಜ್ಞತೆಯಿಂದ ಅದುಮಲ್ಪಟ್ಟಿದ್ದನು. ಅವನು ಪದೇ-ಪದೇ ಹೇಳಿದರೂ ಭೀಷ್ಮರ ಮೇಲೆ ಕಠೋರ ಶಸ್ತ್ರಗಳನ್ನು ಪ್ರಯೋಗಿಸುತ್ತಿಲ್ಲ ಮತ್ತು ಭೀಷ್ಮರು ದರ್ಯೋಧನನಲ್ಲಿ ಪ್ರತಿಜ್ಞೆಗೈದ ಕಾರಣ ಘೋರ ಪರಾಕ್ರಮ ಪ್ರಕಟಿಸುತ್ತಿದ್ದಾರೆ. ಭಗವಂತನಿಗೂ ಕೂಡ ತನ್ನ ಭಕ್ತವತ್ಸಲತೆ ಮತ್ತು ಭೀಷ್ಮರ ಮಹಿಮೆ ಪ್ರಕಟಿಸುವುದಿತ್ತು. ಅವನು ಒಂದು ಎರಡು ಬಾರಿ ಅರ್ಜುನನಿಗೆ ತಿಳಿಸಿದನು, ಆದರೆ ಅರ್ಜುನನ ಕಡೆಯಿಂದ ಯಾವುದೇ ವಿಶೇಷ ಪ್ರಯತ್ನ ನಡೆಯಲಿಲ್ಲ. ಭಗವಾನ್ ಶ್ರೀಕೃಷ್ಣನು ಅರ್ಜುನನ ರಥವನ್ನು ಭೀಷ್ಮರ ಮುಂದಕ್ಕೆ ತಂದು ನಿಲ್ಲಿಸಿದನು. ಭೀಷ್ಮ ಮತ್ತು ಅರ್ಜುನರ ಯುದ್ಧ ಹತ್ತಿಕೊಂಡಿತು.</p>
<p class="Text">ಭೀಷ್ಮರ ಅನೇಕ ಶಸ್ತ್ರಾಸ್ತ್ರಗಳನ್ನು ರಥದ ಗತಿ ಮತ್ತು ಅಶ್ವಚಲನೆಯ ಚತುರತೆಯಿಂದ ಭಗವಾನ್ ಶ್ರೀಕೃಷ್ಣನು ವ್ಯರ್ಥಗೊಳಿಸಿದನು; ಆದರೂ ಕೂಡ ಭೀಷ್ಮರ ಶಸ್ತ್ರಗಳಿಂದ ಶ್ರೀಕೃಷ್ಣ ಮತ್ತು ಅರ್ಜುನರು ಗಾಯಾಳುಗಳಾಗದೆ ಉಳಿಯಲಿಲ್ಲ. ಮೂರನೇ ದಿನದ ಯುದ್ಧದಲ್ಲಿ ಯಾವಾಗ ಭಗವಂತನು ಚಕ್ರವನ್ನು ಧರಿಸಿದ್ದನೋ, ಆಗಲಾದರೋ ಅರ್ಜುನನ ದುರ್ಬಲತೆಯೇ ಪ್ರಧಾನ ಕಾರಣವಾಗಿತ್ತು; ಆದರೆ ಇಂದಾದರೋ ಭೀಷ್ಮರ ಭೀಷಣತೆ ಮತ್ತು ಅವರ ಮಹತ್ವವನ್ನು ಪ್ರಕಟಪಡಿಸುವುದೇ ಪ್ರಧಾನ ಕಾರಣವಾಗಿತ್ತು. ಕೃಷ್ಣನು ಅರ್ಜುನನ ರಥದ ವಾಘೆಯನ್ನು ಬಿಸುಟು, ರಥದಿಂದ ನೆಗೆದನು ಮತ್ತು ಬಾರಿ-ಬಾರಿಗೆ ಸಿಂಹನಾದ ಮಾಡುತ್ತಾ ಕೈಯಲ್ಲಿ ಚಮ್ಮಟಿಗೆಯನ್ನು ಹಿಡಿದುಕೊಂಡು ಭೀಷ್ಮರನ್ನು ಕೊಲ್ಲಲು ಧಾವಿಸಿದನು. ಶ್ರೀಕೃಷ್ಣನ ಕಣ್ಣುಗಳು ಕೆಂಪಾಗಿದ್ದುವು. ಅವನ ಶರೀರವು ರಕ್ತದಿಂದ ತೊಯ್ದಿತ್ತು. ವೇಗವಾಗಿ ಓಡುವ ಕಾರಣ ಅವನ ಪೀತಾಂಬರ ಹಿಂದೆ ಹಾರಾಡುತ್ತಿತ್ತು. ಅವನ ಪದಾಘಾತದಿಂದ ಭೂಮಿಯೂ ಬಿರಿಯುವಂತಿತ್ತು. ಭಗವಾನ್ ಶ್ರೀಕೃಷ್ಣನು ಈ ಪ್ರಕಾರ ಭೀಷ್ಮರ ಕಡೆಗೆ ನೆಗೆಯುವುದನ್ನು ನೋಡಿ ಕೌರವ ಪಕ್ಷದ ಸೈನಿಕರು ಭಯದಿಂದ ಕಂಪಿಸಿದರು ಮತ್ತು ಅವರು ಭೀಷ್ಮರು ಸತ್ತರು, ಭೀಷ್ಮರು ಸತ್ತರು ಎಂದು ಹೇಳತೊಡಗಿದರು. ಸಿಂಹನಾದವನ್ನು ಮಾಡುತ್ತಾ ಶ್ರೀಕೃಷ್ಣನು ಯಾವ ಸಮಯದಲ್ಲಿ ಭೀಷ್ಮರ ಕಡೆಗೆ ವೇಗವಾಗಿ ಸಾಗುತ್ತಿದ್ದನೋ, ಆ ಸಮಯದಲ್ಲಿ ಯಾವುದೋ ದೊಡ್ಡ ಬಲಶಾಲಿಯಾದ ಸಿಂಹವು ಮತ್ತವಾದ ಆನೆಯ ಮೇಲೆ ಆಕ್ರಮಣ ಮಾಡಲು ಹೋಗುತ್ತಿದೆಯೋ ಎಂದು ಭಾಸವಾಗುತ್ತಿತ್ತು. ಮರಕತ ಮಣಿಯಂತೆ ನೀಲವಾದ ಅವನ ಶರೀರದ ಮೇಲೆ ಮಳೆಗಾಲದ ಮೋಡಗಳಲ್ಲಿ ಸ್ಥಿತವಾಗಿ ಕಂಡು ಬರುವ ಮಿಂಚಿನಂತೆ ಪೀತಾಂಬರವು ಹಾರಾಡುತ್ತಿತ್ತು.</p>
<p class="Text">ಶ್ರೀಕೃಷ್ಣನು ಭೀಷ್ಮರತ್ತ ಮುಂದುವರಿಯುವುದನ್ನು ಕಂಡು ಎಲ್ಲ ಜನರು  ಭಯಭೀತರಾದರು; ಆದರೆ ಭೀಷ್ಮರು ಕೊಂಚವೂ ವಿಚಲಿತರಾಗಲಿಲ್ಲ. ಅವರು ತಮ್ಮ ಧನುಸ್ಸಿನ ನಾರಾಚವನ್ನು ಸೆಳೆಯುತ್ತ ಹೇಳಿದರು - ಶ್ರೀಕೃಷ್ಣ! ನಾನು ನಿನ್ನ ಚರಣಗಳಲ್ಲಿ ವಂದಿಸುತ್ತೇನೆ; ಬಾ! ಬಾ! ಈ ವೀರವೇಷದಲ್ಲಿ ನಿನಗೆ ಸ್ವಾಗತವು. ಈ ಮಹಾ ಯುದ್ಧದಲ್ಲಿ ನಿನ್ನಿಂದಲೇ ನನಗೆ ವೀರಗತಿ ಪ್ರಾಪ್ತಿಯಾಗಲೀ, ಅದೇ ಬಯಕೆಯಾಗಿದೆ. ನನಗೆ ನಿನ್ನ ಕೈಯಿಂದ ಸಾಯುವುದೇ ಪರಮ ಶ್ರೇಯಸ್ಕರವಾಗಿದೆ. ಮೂರೂ ಲೋಕಗಳಲ್ಲಿ ನನ್ನನ್ನು ಸನ್ಮಾನಿಸಲಿಕ್ಕಾಗಿಯೇ ನೀನು ತನ್ನ ಪ್ರತಿಜ್ಞೆಯನ್ನು ಮುರಿದು ನನ್ನ ಪ್ರತಿಜ್ಞೆಯನ್ನು ಇರಿಸಿದೆ. ಭಕ್ತವತ್ಸಲಾ! ನಾನು ನಿನ್ನ ಸೇವಕನಾಗಿದ್ದೇನೆ. ನೀನು ನನ್ನ ಮೇಲೆ ಬೇಕಾದ ಹಾಗೆ ಪ್ರಹಾರ ಮಾಡು.<span class="char-style-override-3">*</span></p>
<p class="FootnoteShlok">*ಏಹ್ಯೇಹಿ ಪುಂಡರೀಕಾಕ್ಷ ದೇವದೇವ ನಮೋಽಸ್ತು ತೇ ।</p>
<p class="FootnoteShlok">ಮಾಮದ್ಯ ಸಾತ್ವತಶ್ರೇಷ್ಠ ಪಾತಯಸ್ವ ಮಹಾಹವೇ ॥</p>
<p class="FootnoteShlok">ತ್ವಯಾ ಹಿ ದೇವ ಸಂಗ್ರಾಮೇ ಹತಸ್ಯಾಪಿ ಮಮಾನಘ ।</p>
<p class="FootnoteShlok">ಶ್ರೇಯ ಏವ ಪರಂ ಕೃಷ್ಣ ಲೋಕೇ ಭವತಿ ಸರ್ವತಃ ॥</p>
<p class="FootnoteShlok">ಸಂಭಾವಿತೋಽಸ್ಮಿ ಗೋವಿಂದ ತ್ರೈಲೋಕ್ಯೇನಾದ್ಯ ಸಂಯುಗೇ ।</p>
<p class="FootnoteShlok">ಪ್ರಹರಸ್ವ ಯಥೇಷ್ಟಂ ವೈ ದಾಸೋಽಸ್ಮಿ ತವ ಚಾನಘ ॥</p>
<p class="Text">ಶ್ರೀಕೃಷ್ಣನ ಹಿಂದೆಯೇ ಅರ್ಜುನನು ರಥದಿಂದ ಹಾರಿದನು. ಭೀಷ್ಮರ ಬಳಿಗೆ ಹೋಗುವಷ್ಟರಲ್ಲಿ ಅವನು ಶ್ರೀಕೃಷ್ಣನನ್ನು ಹಿಡಿದುಕೊಂಡನು. ಸ್ವಲ್ಪ ದೂರ ಎಳೆದಾಡಿಕೊಂಡು ಹೋದ ಮೇಲೆ ನಿಂತುಬಿಟ್ಟನು. ಅರ್ಜುನನು ಸ್ನೇಹಪೂರ್ಣ ನಮ್ರಸ್ವರದಲ್ಲಿ ಶ್ರೀಕೃಷ್ಣನಲ್ಲಿ ಹೇಳತೊಡಗಿದನು - ಶ್ರೀಕೃಷ್ಣಾ! ನೀನು ಮೊದಲೇ ಯುದ್ಧ ಮಾಡುವುದಿಲ್ಲ ಎಂದು ಪ್ರತಿಜ್ಞೆ ಮಾಡಿರುವಿ. ಅದನ್ನು ಸುಳ್ಳಾಗಿಸಬೇಡ, ಒಂದು ವೇಳೆ ನೀನು ಶಸ್ತ್ರ ಧರಿಸಿ ಪಿತಾಮಹರೊಂದಿಗೆ ಕಾದುವಿಯಾದರೆ ಎಲ್ಲ ಜನರು ನಿನ್ನನ್ನು ಸುಳ್ಳಾಡುವವನು ಎಂದು ಹೇಳುವರು, ಇದರ ಹೊಣೆಗಾರಿಕೆ ನನ್ನ ಮೇಲಿದೆ.</p>
<p class="Text"> ನಾನು ಶಸ್ತ್ರ, ಸತ್ಯ ಮತ್ತು ಸುಕೃತದ ಮೇಲೆ ಆಣೆಯಿಟ್ಟು ಹೇಳುತ್ತೇನೆ - ನಾನು ಯುದ್ಧದಲ್ಲಿ ಭೀಷ್ಮರನ್ನು ಕೊಲ್ಲುವೆನು. ಶ್ರೀಕೃಷ್ಣನು ಅರ್ಜುನನೊಂದಿಗೆ ರಥಕ್ಕೆ ಮರಳಿದನು ಮತ್ತು ಪುನಃ ಎರಡೂ ಕಡೆಗಳಿಂದ ಬಾಣಗಳ ಸುರಿಮಳೆ ಆಗತೊಡಗಿತು. ಒಂಭತ್ತನೇ ದಿನದ ಯುದ್ಧದಲ್ಲಿ ಪಾಂಡವರ ಸೇನೆಯು ಕ್ಷತ-ವಿಕ್ಷತವಾಯಿತು. ಎಲ್ಲ ವೀರರು ಬಳಲಿದರು. ಸೂರ್ಯಾಸ್ತದ ಸ್ವಲ್ಪ ಮೊದಲು ಸಂಧ್ಯೆ, ವಿಶ್ರಾಮ ಮಾಡಲಿಕ್ಕಾಗಿ ಯುದ್ಧವು ನಿಲ್ಲಿಸುವ ಘೋಷಣೆ ಮಾಡಲಾಯಿತು.</p>
<p class="Text">ರಾತ್ರಿಯಲ್ಲಿ ಶ್ರೀಕೃಷ್ಣ ಮತ್ತು ಪಾಂಡವರು ಒಂದೆಡೆ ಸೇರಿದರು. ಯುಧಿಷ್ಠಿರನು ಶ್ರೀಕೃಷ್ಣನತ್ತ ನೋಡಿ ಹೇಳಿದನು - ಭಗವಂತಾ! ಭೀಷ್ಮರು ನಮ್ಮ ಸೇನೆಯನ್ನು ನಾಶಮಾಡುತ್ತಿದ್ದಾರೆ. ಶಸ್ತ್ರಗಳ ಮಳೆಗರೆಯುವ ಸಮಯದಲ್ಲಿ ಅವರನ್ನು ಸಾಕ್ಷಾತ್ ಇಂದ್ರ ಮತ್ತು ಯಮರಾಜನೂ ಕೂಡ ಸೋಲಿಸಲಾರರು, ನಮ್ಮಗಳ ಮಾತಾದರು ಏನಿದೆ? ನಮ್ಮಿಂದ ಯುದ್ಧದ ಸಮಯ ಅವರತ್ತ ನೋಡಲೂ ಆಗುವುದಿಲ್ಲ. ನಮ್ಮ ಸೈನ್ಯವು ಪ್ರತಿದಿನ ಕ್ಷೀಣವಾಗುತ್ತಾ ಹೋಗುತ್ತಿದೆ. ಈಗ ಯುದ್ಧ ಮಾಡುವ ಇಚ್ಛೆಯೇ ಆಗುವುದಿಲ್ಲ. ಈ ನರಸಂಹಾರಕ್ಕಿಂತ ಕಾಡಿನಲ್ಲಿದ್ದುಕೊಂಡು ಜೀವನ ಕಳೆಯುವುದೇ ತುಂಬಾ ಒಳ್ಳೆಯದಿದೆ. ಯುದ್ಧವನ್ನು ಹೂಡಿ ನಾನು ವಿನಾಶದ ದಾರಿಯಲ್ಲಿ ಕಾಲಿಟ್ಟಿರುವೆನು. ನಿನ್ನ ಸಮ್ಮತಿ ಏನು? ನೀನು ಧರ್ಮಕ್ಕನುಕೂಲವಾಗಿ, ನನ್ನ ಹಿತಕ್ಕಾಗಿ ಉಪದೇಶ ಮಾಡು. ಶ್ರೀಕೃಷ್ಣನು ಭೀಮ, ಅರ್ಜುನಾದಿ ಪಾಂಡವರ ಬಲದ ಪ್ರಶಂಸೆ ಮಾಡುತ್ತಾ ಚಿಂತಿಸುವ ಯಾವುದೇ ಮಾತಿಲ್ಲ. ನಿನ್ನ ತಮ್ಮಂದಿರು ಭೀಷ್ಮರನ್ನು ಸೋಲಿಸಬಲ್ಲರು, ಆದರೆ ಒಂದು ವೇಳೆ ಇವರ ಮೇಲೆ ವಿಶ್ವಾಸವಿಲ್ಲದಿದ್ದರೆ ನನಗೆ ಯುದ್ಧ ಮಾಡಲು ಆಜ್ಞೆ ಮಾಡು. ಅರ್ಜುನನು ಒಂದು ವೇಳೆ ಸ್ವತಃ ಭೀಷ್ಮರನ್ನು ಕೊಲ್ಲಲು ಬಯಸದಿದ್ದರೆ ನಾನೇ ಸ್ವಯಂ ಅವನ ಮುಂದೆಯೇ ಭೀಷ್ಮರನ್ನು ಕೊಂದುಬಿಡುತ್ತೇನೆ.</p>
<p class="Text">ಕೇವಲ ಭೀಷ್ಮರು ಸಾಯುವುದರಿಂದಲೇ ನಿನಗೆ ವಿಜಯದ ಆಸೆಯಿದ್ದರೆ ನಾನು ಒಬ್ಬನೇ ನಾಳೆ ಭೀಷ್ಮರನ್ನು ಕೊಂದುಹಾಕುವೆ. ನಾನು ನಿಮ್ಮಗಳಿಂದ ಬೇರೆ ಅಲ್ಲ. ಯಾವನು ನಿಮ್ಮ ಶತ್ರುವಾಗಿದ್ದಾನೋ ಅವನು ನನ್ನ ಶತ್ರುವೂ ಆಗಿದ್ದಾನೆ; ವಿಶೇಷವಾಗಿ ಅರ್ಜುನನು ನನಗೆ ತಮ್ಮನು, ಸ್ನೇಹಿತ, ಸಂಬಂಧಿ ಮತ್ತು ಶಿಷ್ಯನಾಗಿದ್ದಾನೆ. ನಾನು ಅವನಿಗಾಗಿ ನನ್ನ ಶರೀರದ ಮಾಂಸವನ್ನು ತುಂಡರಿಸಿ ಕೊಡಬಲ್ಲೆನು. ಭೀಷ್ಮರನ್ನು ಕೊಲ್ಲುವುದು ಯಾವ ದೊಡ್ಡ ಮಾತು!</p>
<p class="Text">ಯುಷ್ಠಿರನು ಹೇಳಿದನು - ಭಗವಂತಾ! ನೀನು ಹೇಳುವುದು ಸರ್ವಥಾ ಉಚಿತವಾಗಿದೆ. ನಿನ್ನ ಇದಿರಿಗೆ ಯಾರೂ ನಿಲ್ಲಲಾರನು. ನಾನು ನಿನ್ನನ್ನು ಸಹಾಯಕನಾಗಿ ಪಡೆದುದು ನನ್ನ ಸೌಭಾಗ್ಯವಾಗಿದೆ ; ಆದರೆ ನಮ್ಮ ಮತ್ತು ನಿನ್ನ ಗೌರವದ ಬಗ್ಗೆ ಗಮನಹರಿಸಿ ನಾನು ನಿನಗೆ ಯುದ್ಧದಲ್ಲಿ ತೊಡಗಿಸುವುದನ್ನು ಬಯಸುವುದಿಲ್ಲ. ಯಾವಾಗ ಜನರು ನಿನ್ನನ್ನು ಪ್ರತಿಜ್ಞೆ ಮುರಿಯುವವನು ಎಂದು ಹೇಳುವರೋ ಆಗ <br/>ನನಗೆ ಎಷ್ಟು ವ್ಯಥೆಯಾಗಬಹುದು! ಕೃಷ್ಣಾ! ಭೀಷ್ಮರು ನನ್ನ ಮೇಲೆ ಅಪಾರ ಸ್ನೇಹವಿಟ್ಟಿರುವರು. ಸಣ್ಣವರಾಗಿದ್ದಾಗ ತಂದೆಯು ಸತ್ತ ನಂತರ ಅವರೇ ನನ್ನ ಲಾಲನೆ-ಪಾಲನೆ ಮಾಡಿದರು. ಅವರು ನನ್ನಲ್ಲಿ ನಾನು ನಿಮ್ಮ ವಿಜಯದ ಕುರಿತು ಪ್ರಯತ್ನಿಸುವೆ ಮತ್ತು ದುರ್ಯೋಧನನ ಕಡೆಯಿಂದ ಕಾದಾಡುವೆನು ಎಂದು ಮಾತು ಕೊಟ್ಟಿದ್ದರು. ಈಗ ಅವರ ಮೇಲೆ ವಿಜಯ ಸಾಸುವ ಉಪಾಯವು ಅವರಿಂದಲೇ ಕೇಳಿ ತಿಳಿಯಬೇಕು. ನನಗಾದರೋ ಇದೇ ಸರಿ ಎಂದು ಕಾಣುತ್ತದೆ, ಮುಂದೆ ನಿಮ್ಮಗಳ ಸಮ್ಮತಿ ಇದ್ದಂತಾಗಲೀ. ಶ್ರೀಕೃಷ್ಣನು ಯುಧಿಷ್ಠಿರನ ಮಾತುಗಳನ್ನು ಅನುಮೋದಿಸಿದನು. ಎಲ್ಲರೂ ಭೀಷ್ಮಪಿತಾಮಹರಲ್ಲಿಗೆ ತೆರಳಿದರು.</p>
<p class="Text">ಯಥಾಯೋಗ್ಯ ಶಿಷ್ಟಾಚಾರದ ಬಳಿಕ ಭೀಷ್ಮಪಿತಾಮಹರು ಕೇಳಿದರು-ವೀರರೇ! ನಿಮ್ಮ ಸಂತೋಷಕ್ಕಾಗಿ ನಾನೇನು ಮಾಡಲಿ? ಆ ಕಾರ್ಯವು ಕಠಿಣವಾಗಿದ್ದರೂ ಅವಶ್ಯವಾಗಿ ಮಾಡುವೆನು. ಭೀಷ್ಮ ಪಿತಾಮಹರು ಪದೇ-ಪದೇ ಕೇಳಿದಾಗ ಯುಧಿಷ್ಠಿರನು ದೀನ ಭಾವದಿಂದ ಹೇಳಿದನು-ಪಿತಾಮಹರೇ! ನಮ್ಮ ಗೆಲುವು ಹೇಗಾಗಬಹುದು? ನಮಗೆ ರಾಜ್ಯವು ಯಾವ ಪ್ರಕಾರ ಸಿಗಬಹುದು? ಈ ನರಸಂಹಾರದಿಂದ ನಾವು ಹೇಗೆ ಬದುಕುಳಿಯುವೆವು? ನೀವು ಬದುಕಿರುವ ತನಕ ಇದೆಲ್ಲವು ಸಂಭವವಿಲ್ಲ. ನೀವು ಕೃಪೆಗೈದು ತಮ್ಮ ಮೃತ್ಯುವಿನ ಉಪಾಯವನ್ನು ನಮಗೆ ತಿಳಿಸಿರಿ. ಭೀಷ್ಮರು ಹೇಳಿದರು-ನಾನು ಬದುಕಿರುವವರೆಗೆ ನೀವು ಗೆಲ್ಲಲಾರಿರಿ. ಒಂದು ವೇಳೆ ನೀವು ವಿಜಯ ಪ್ರಾಪ್ತ ಮಾಡಿಕೊಳ್ಳಲು ಬಯಸುವಿರಾದರೆ ನನ್ನ ಮೇಲೆ ಕಠೋರ ಪ್ರಹಾರಗೈದು ಮೊದಲು ನನ್ನನ್ನು ಕೊಂದುಬಿಡಿ. ನಾನು ನಿಮಗೆ ಕಠೋರವಾದ ಬಾಣಗಳನ್ನು ಪ್ರಯೋಗಿಸಲು ಅನುಮತಿ ಕೊಡುತ್ತೇನೆ. ನೀವು ಮೊದಲು ನನ್ನನ್ನು ಕೊಲ್ಲುವ ಪ್ರಯತ್ನ ಮಾಡಿರಿ.</p>
<p class="Text">ಧರ್ಮರಾಜಾ ಯುಧಿಷ್ಠಿರನು ಹೇಳಿದನು-ನಿಮ್ಮನ್ನು ಇಂದ್ರನ ಸಹಿತ ಎಲ್ಲ ದೇವತೆಗಳು ಮತ್ತು ದೈತ್ಯರು ಒಂದಾಗಿ ಗೆಲ್ಲಲು ಬಯಸಿದರೂ ಗೆಲ್ಲಲಾರರು. ಈಗ ನೀವೇ ಹೇಳಿ-ನಿಮ್ಮನ್ನು ನಾವುಗಳು ಹೇಗೆ ಗೆಲ್ಲಬಲ್ಲೆವು? ಭೀಷ್ಮ ಪಿತಾಮಹರು ಹೇಳಿದರು - ಮಾತಾದರೋ ಹಾಗೆಯೇ ಆಗಿದೆ, ಒಂದು ವೇಳೆ ನಾನು ಶಸ್ತ್ರಾಸ್ತ್ರಗಳ ಪರಿತ್ಯಾಗ ಮಾಡಿಬಿಟ್ಟರೆ ಆಗಲೇ ದೇವತೆಗಳು ಕೂಡ ಕೊಲ್ಲಬಲ್ಲರು. ಎಲ್ಲಿಯವರೆಗೆ ಕೈಯಲ್ಲಿ ಶಸ್ತ್ರವಿರುವುದೋ, ಅಲ್ಲಿಯವರೆಗೆ ನನ್ನನ್ನು ಯಾರೂ ಕೊಲ್ಲಲಾರರು. ಧರ್ಮಪುತ್ರ! ಶಸ್ತ್ರದ ತ್ಯಾಗ ಮಾಡಿರುವವನು, ಕವಚ ಹೀನ, ಕೆಳಗೆ ಬಿದ್ದಿರುವ, ಧ್ವಜಹೀನನಾದ, ಓಡುತ್ತಿರುವ, ಹೆದರಿರುವ, ಶರಣಾಗತ, ಸ್ತ್ರೀ, ಸ್ತ್ರೀಯರಂತೆ ಹೆಸರು ಉಳ್ಳವರು, ವಿಕಲಾಂಗ, ತನ್ನ ತಂದೆಯ ಏಕಮಾತ್ರ ಪುತ್ರ, ಸಂತಾನ ಹೀನ ಮತ್ತು ನಪುಂಸಕ ಮೊದಲಾದವರೊಂದಿಗೆ ನಾನು ಯುದ್ಧ ಮಾಡುವುದಿಲ್ಲ ಎಂಬುದು ನನ್ನ ನಿಯಮವಾಗಿದೆ.</p>
<p class="Text">ದ್ರುಪದ ಮತ್ತು ಶಿಖಂಡಿಯ ಮೇಲೆ ನಾನು ಶಸ್ತ್ರ-ಪ್ರಹಾರ ಮಾಡುವುದಿಲ್ಲ ಎಂದು ನಾನು ಮೊದಲೇ ಪ್ರತಿಜ್ಞೆ ಮಾಡಿರುವೆನು; ಏಕೆಂದರೆ ಮೊದಲು ಅವನು ಸ್ತ್ರೀಯಾಗಿದ್ದನು. ಇದರಿಂದ ಮಹಾರಥಿ ಅರ್ಜುನನು ಶಿಖಂಡಿಯ ಹಿಂದಿನಿಂದ ನನಗೆ ತೀಕ್ಷ್ಣ ಬಾಣಗಳನ್ನು ಹೊಡೆಯಲಿ. ಶಿಖಂಡಿಯು ಅಮಂಗಳ ಧ್ವಜ ಮತ್ತು ಮೊದಲು ಸ್ತ್ರೀಯಾಗಿದ್ದಾನೆ, ಅದಕ್ಕಾಗಿ ಧನುಷ್ಯ-ಬಾಣಗಳು ಕೈಯಲ್ಲಿದ್ದರೂ ಕೂಡ ನಾನು ಅವನ ಮೇಲೆ ಪ್ರಹಾರ ಮಾಡಲಾರೆನು. ನನ್ನನ್ನು ಶ್ರೀಕೃಷ್ಣ ಅಥವಾ ಅರ್ಜುನರೇ ಕೊಲ್ಲಬಲ್ಲರು. ಅದು ಕೂಡ ಶಸ್ತ್ರದ ಪರಿತ್ಯಾಗ ಗೈದ ಬಳಿಕ; ನಿಮಗೆ ವಿಜಯ ಪಡೆಯುವ ಉಪಾಯವು ಇದೊಂದೇ ಆಗಿದೆ. </p>
<p class="Text">ಭೀಷ್ಮರ ಅನುಮತಿ ಪಡೆದು ಶ್ರೀಕೃಷ್ಣ ಮತ್ತು ಪಾಂಡವರು ತಮ್ಮ ಶಿಬಿರಕ್ಕೆ ಬಂದರು. ಶಿಬಿರಕ್ಕೆ ಬಂದು ಅರ್ಜುನನು ತುಂಬಾ ಖಿನ್ನನಾದನು. ಅರ್ಜುನನೆಂದನು - ಶ್ರೀಕೃಷ್ಣಾ! ಬಾಲ್ಯದಲ್ಲಿ ನಾನು ಯಾರ ತೊಡೆಯಲ್ಲಿ ಆಡುತ್ತಿದ್ದೆನೋ, ಯಾರ ಗಡ್ಡ ಎಳೆಯುತ್ತಿದ್ದೆನೋ, ಯಾರ ಮೈಮೇಲೆ ಧೂಳನ್ನು ಎರೆಚುತ್ತಿದ್ದೆನೋ, ಯಾವಾಗ ನಾನು ಅಪ್ಪಾ ಎಂದು ಹೇಳಿ ಕರೆಯುತ್ತಿದ್ದೆನೋ ಆಗ ಪ್ರೀತಿಯಿಂದ ನನ್ನನ್ನು ಸುಮ್ಮನಾಗಿಸಿ ನಾನು ನಿನ್ನ ಅಪ್ಪನಿಗೂ ಅಪ್ಪ ಎಂದು ಹೇಳುತ್ತಿದ್ದರೋ, ಅವರೊಂದಿಗೆ ನಾನು ಯುದ್ಧ ಮಾಡುವುದು, ಅವರನ್ನು ಹತ್ಯೆ ಮಾಡುವುದು ಮತ್ತು ಶಿಖಂಡಿಯ ಮರೆಯಲ್ಲಿ ನಿಂತು ಅವರನ್ನು ಹೊಡೆಯುವುದು, ಕೃಷ್ಣಾ! ಈ ಕಾರ್ಯವು ನನ್ನಿಂದಾಗದು.</p>
<p class="Text">ಭೀಷ್ಮರು ನನ್ನ ಸಮಸ್ತ ಸೇನೆಯನ್ನು ನಾಶಮಾಡಲಿ, ಜಯವಾಗಲಿ ಅಥವಾ ಪರಾಜಯವಾಗಲಿ ನಾನು ಅವರನ್ನು ಕೊಲ್ಲಲಾರೆನು. ಭಗವಾನ್ ಶ್ರೀಕೃಷ್ಣನು ಸಂಕ್ಷೇಪವಾಗಿ ಗೀತೆಯ ಉಪದೇಶವನ್ನು ಮತ್ತೊಮ್ಮೆ ಹೇಳಿದನು ಮತ್ತು ಈರ್ಷ್ಯಾ ದ್ವೇಷ ಬಿಟ್ಟು, ಜಯ-ಪರಾಜಯದ ಆಸೆ ಬಿಟ್ಟು, ಲಾಭ-ಹಾನಿಯ ಚಿಂತೆ ಮಾಡದೆ, ಯಾರು ಯುದ್ಧದಲ್ಲಿ ಇದಿರಾಗುವನೋ ಅವನನ್ನು ಕೊಲ್ಲುವುದೇ ಕ್ಷತ್ರಿಯ ಧರ್ಮವಾಗಿದೆ ಎಂದು ಹೇಳಿದನು. ತುಂಬಾ ಸಮಜಾಯಿಸಿದ ನಂತರ ಅರ್ಜುನನು ಒಪ್ಪಿಕೊಂಡು, ಶಿಖಂಡಿಯನ್ನು ಮುಂದುಮಾಡಿ ಯುದ್ಧ ಮಾಡುವುದು ನಿಶ್ಚಯವಾಯಿತು.</p>
<p class="Text">ಹತ್ತನೇ ದಿನ ಘನ ಘೋರ ಸಂಗ್ರಾಮವಾಯಿತು. ಅದನ್ನು ವಿಸ್ತರಿಸುವುದು ಇಲ್ಲಿ ಅಪೇಕ್ಷಿತವಿಲ್ಲ; ಭೀಷ್ಮರು ಮತ್ತು ಅರ್ಜುನರಲ್ಲಿ ಭೀಷಣ ಯುದ್ಧವಾಯಿತು. ಶಿಖಂಡಿಯಾದರೋ ಕೇವಲ ನೆಪಕ್ಕಾಗಿ ಮುಂದೆ ನಿಂತಿದ್ದನು, ಅವನ ಬಾಣಗಳಿಂದ ಭೀಷ್ಮಪಿತಾಮಹರಿಗೆ ಸರಿಯಾಗಿ ಏಟೂ ಆಗುತ್ತಿರಲಿಲ್ಲ. ಶಿಖಂಡಿಯು ಮುಂದಿರುವುದರಿಂದ ಅವರಿಗೆ ಸರಿಯಾಗಿ ಪ್ರಹಾರ ಮಾಡಲಾಗುತ್ತಿರಲಿಲ್ಲ. ಭೀಷ್ಮರು ಯುದ್ಧ ಭೂಮಿಯಲ್ಲಿ ನಿಂತುಕೊಂಡೇ ಯೋಚಿಸತೊಡಗಿದರು - ಒಂದು ವೇಳೆ ಭಗವಾನ್ ಶ್ರೀಕೃಷ್ಣನು ಇವರ ರಕ್ಷಕನಾಗಿರದಿದ್ದರೆ ಐದೂ ಪಾಂಡವರನ್ನು ಒಂದೇ ಬಾಣದಿಂದ ಕೊಂದು ಹಾಕುತ್ತಿದ್ದೆ; ಆದರೆ ಪಾಂಡವರು ಸಾಯಲಾರರು ಮತ್ತು ಸ್ತ್ರೀಜಾತಿಯಾದ ಕಾರಣ ಶಿಖಂಡಿಯನ್ನು ಕೊಲ್ಲಲಾರೆನು. ಇಂತಹ ಸ್ಥಿತಿಯಲ್ಲಿ ಈಗ ಯುದ್ಧ ಮಾಡದೇ ಇರುವುದೇ ಸರಿ ಎಂದು ತೋರುತ್ತದೆ. ನನಗೆ ಇಚ್ಛಾ ಮರಣ ಪ್ರಾಪ್ತವಿದೆ.</p>
<p class="Text">ಈ ಸಮಯ ಭಗವಾನ್ ಶ್ರೀಕೃಷ್ಣನು ಮುಂದೆ ನಿಂತಿರುವನು, ಅವನ ಎದುರೇ ಶರಶ್ಶಯ್ಯೆಯಲ್ಲಿ ಮಲಗುವುದೇ ನನಗಾಗಿ ಪರಮಹಿತದ ಮಾತಾಗಿದೆ. ಈಗ ಈ ಜಗತ್ತಿನ ಜಂಜಡಗಳಿಂದ ನನಗೇನು ಸಂಬಂಧವಿದೆ? ಪಾಂಡವರ ವಿಜಯವು ನಿಶ್ಚಿತವಾಗಿದೆ. ಆಗ ನಾನು ಇನ್ನು ಕೆಲವು ದಿನ ಜೀವಿಸಿದ್ದು ಅವರ ವಿಜಯದಲ್ಲಿ ಏಕೆ ಅಡ್ಡಿಯುಂಟುಮಾಡಲಿ?</p>
<p class="Text">ಭೀಷ್ಮರು ಹೀಗೆ ಯೋಚಿಸುತ್ತಿದ್ದರು. ಆ ಸಮಯ ಆಕಾಶದಲ್ಲಿ ಸ್ಥಿತರಾದ ಋಷಿಗಳು ಮತ್ತು ವಸುಗಳು ಭೀಷ್ಮರನ್ನು ಸಂಬೋಧಿಸಿ ಹೇಳಿದರು - ಭೀಷ್ಮ! ನೀನು ಎಣಿಸಿದುದು ತುಂಬಾ ಸರಿಯಾಗಿದೆ, ಒಂದು ವೇಳೆ ನೀನು ನಿನ್ನ, ನಮ್ಮ ಮತ್ತು ಸಮಸ್ತ ಜಗತ್ತಿನ ಹಿತವನ್ನು ಬಯಸುವುದಾದರೆ ಈಗ ಕಾದಾಡುವುದು ನಿಲ್ಲಿಸಿಬಿಡು. ನೀನು ನಿನ್ನ ಕರ್ತವ್ಯದ ಸಂಬಂಧದಲ್ಲಿ ಸರಿಯಾಗಿ ಯೋಚಿಸಿದೆ. ನೀನು ಮರ್ತ್ಯಲೋಕದಲ್ಲಿದ್ದು ತುಂಬಾ ದಿನಗಳಾದುವು, ಈಗ ನಮ್ಮ ಲೋಕಕ್ಕೆ ಬಂದು ಬಿಡು. ಋಷಿಗಳ ಮತ್ತು ವಸುಗಳ ಮುಖದಿಂದ ಈ ಮಾತುಗಳು ಹೊರಡುತ್ತಲೇ ಶೀತಲ-ಮಂದ-ಸುಗಂತ ಗಾಳಿ ಬೀಸತೊಡಗಿತು, ದೇವಲೋಕದಲ್ಲಿ ದುಂದುಭಿಗಳು ಮೊಳಗಿದುವು ಮತ್ತು ದೇವತೆಗಳು ಭೀಷ್ಮರ ಮೇಲೆ ಹೂಮಳೆಗರೆದರು. ಆ ಆಕಾಶ ವಾಣಿಯು ಭೀಷ್ಮರು ಮತ್ತು ಸಂಜಯನಿಗಲ್ಲದೆ ಬೇರೆ ಯಾರಿಗೂ ಕೇಳಿಸಲಿಲ್ಲ.</p>
<p class="Text">ಭೀಷ್ಮರು ದೇವತೆಗಳ ಮತ್ತು ಋಷಿಗಳ ಅಭಿಪ್ರಾಯವನ್ನು ತಿಳಿದುಕೊಂಡು ಅರ್ಜುನನ ಬಾಣಗಳಿಂದ ಪೀಡಿತನಾಗುತ್ತಿದ್ದರೂ ಕೂಡ ಶಸ್ತ್ರ-ಪ್ರಹಾರವನ್ನು ಪರಿತ್ಯಾಗ ಮಾಡಿದರು. ಶಿಖಂಡಿಯು ಭೀಷ್ಮರ ಎದೆಗೆ ಒಂಭತ್ತು ಬಾಣಗಳನ್ನು ಹೊಡೆದನು, <br/>ಆದರೆ ಅದರಿಂದ ಅವರು ವಿಚಲಿತರಾಗಲಿಲ್ಲ. ಇದಾದ ನಂತರ ಅರ್ಜುನ ಮತ್ತು ಶಿಖಂಡಿಯು ಭೀಷ್ಮರ ಮೇಲೆ ಅನೇಕ ಬಾಣಗಳನ್ನು ಪ್ರಯೋಗಿಸಿದರು, ಅವರ ಶರೀರವು ಬಾಣಗಳಿಂದ ಮುಚ್ಚಿಹೋಯಿತು. ಅರ್ಜುನನ ಬಾಣಗಳು ತಾಗದೆ ಇರುವ ಸ್ಥಳವು ಶರೀರದಲ್ಲಿ ಎರಡು ಅಂಗುಲವು ಉಳಿಯಲಿಲ್ಲ. ಹತ್ತನೇ ದಿನದ ಯುದ್ಧದಲ್ಲಿ ಸೂರ್ಯಾಸ್ತದ ಸ್ವಲ್ಪ ಮೊದಲು ಮಹಾತ್ಮಾ ಭೀಷ್ಮರು ರಥದಿಂದ ಕೆಳಗುರುಳಿದರು. ಆಕಾಶದಲ್ಲಿ ದೇವತೆಗಳು ಮತ್ತು ಪೃಥ್ವಿಯಲ್ಲಿ ಎಲ್ಲ ರಾಜರು ಹಾಹಾಕಾರ ಗೈದರು. ಆ ಸಮಯ ಭೂಮಿಯೂ ನಡುಗಿತು, ಅಂತರಿಕ್ಷದಲ್ಲಿ ಘೋರ ಶಬ್ದ ಉಂಟಾಯಿತು. ಅವರ ಶರೀರವು ನೆಲಕ್ಕೆ ಬೀಳದಷ್ಟು ಬಾಣಗಳು ಶರೀರದಲ್ಲಿ ನೆಟ್ಟಿದ್ದುವು. ಬಾಣಗಳೇ ಹಾಸಿಗೆಯಾಯಿತು. ತಲೆಯು ಕೆಳಗೆ ನೇತಾಡುತ್ತಿತ್ತು. ಆ ಸಮಯದಲ್ಲಿ ಮಹಾತ್ಮಾ ಭೀಷ್ಮರು ದಕ್ಷಿಣಾಯನದಲ್ಲಿ ಶರೀರವನ್ನು ಹೇಗೆ ತ್ಯಜಿಸಿದರು, ಎಂಬ ಶಬ್ದ ಅಂತರಿಕ್ಷದಲ್ಲಿ ಕೇಳಿಬಂತು. ಭೀಷ್ಮರು ಎಚ್ಚರಗೊಂಡು ಹೇಳಿದರು - ನಾನು ಇನ್ನೂ ಜೀವಿಸಿರುವೆನು ಎಲ್ಲ ಜನರು ಪ್ರಸನ್ನತೆಯನ್ನು ಪ್ರಕಟಿಸಿದರು.</p>
<p class="Text">ಹಿಮವಂತನ ಮಗಳು, ಭೀಷ್ಮರ ತಾಯಿ ಗಂಗೆಯು ಭೀಷ್ಮರ ಇಚ್ಛೆಯನ್ನರಿತು ಮಹರ್ಷಿಗಳನ್ನು ಹಂಸ ರೂಪದಿಂದ ಅವರ ಬಳಿಗೆ ಕಳಿಸಿದಳು. ಭೀಷ್ಮರ ಹತ್ತಿರ ಹೋಗಿ ಅವರು ಅವರ ಪ್ರದಕ್ಷಿಣೆಗೈದು, ಭೀಷ್ಮರು ದಕ್ಷಿಣಾಯನದಲ್ಲಿ ಹೇಗೆ ಪ್ರಾಣತ್ಯಾಗ ಮಾಡಿದರು ಎಂದು ತಮ್ಮ-ತಮ್ಮಲ್ಲಿ ಮಾತನಾಡಿಕೊಂಡರು. ಭೀಷ್ಮರು ಅವರಲ್ಲಿ ಹೇಳಿದರು - ನಾನು ದಕ್ಷಿಣಾಯನ ಪೂರಾ ಜೀವಿಸಿ ಇರುವೆನು. ಸೂರ್ಯನು ಉತ್ತರಾಯಣಕ್ಕೆ ಹೋದಾಗ ನನ್ನ ಧಾಮಕ್ಕೆ ತೆರಳುವೆನು. ತಂದೆಯ ಕೃಪಾ ಪ್ರಸಾದದಿಂದ ನನಗೆ ಮೃತ್ಯುವಿನ ಮೇಲೆ ಆಪತ್ಯವಿದೆ, ನಾನು ಬಯಸಿದಾಗ ಸಾಯಬಲ್ಲೆನು.</p>
<p class="Text">ಭೀಷ್ಮರು ಉರುಳುತ್ತಲೇ ಯುದ್ಧವು ನಿಂತು ಹೋಯಿತು. ಅವರ ಬಳಿ ಎಲ್ಲ ವೀರರು ಬಂದು ಸೇರಿದರು. ದ್ರೋಣಾಚಾರ್ಯರಾದರೋ ಇದನ್ನು ಕೇಳುತ್ತಲೇ ಮೂರ್ಛಿತರೇ ಆದರು. ಅವರು ಎಚ್ಚರಗೊಂಡಾಗ ಎಲ್ಲ ವೀರರು ಭೀಷ್ಮ ಪಿತಾಮಹರ ಬಳಿ ಉಪಸ್ಥಿತರಾಗಿದ್ದರು. ಭೀಷ್ಮರು ಎಲ್ಲರೊಂದಿಗೆ ಸ್ನೇಹದಿಂದ ವೀರರೇ! ನಾನು ನಿಮ್ಮೆಲ್ಲರ ಸ್ವಾಗತ ಮಾಡುತ್ತೇನೆ, ನಿಮ್ಮನ್ನು ನೋಡಿ ಸಂತೋಷ ಪಡುತ್ತಿರುವೆ. ಭೀಷ್ಮರ ತಲೆ ಕೆಳಗೆ ನೇತಾಡುತ್ತಿತ್ತು. ಅವರು ಎಲ್ಲರ ಸ್ವಾಗತ-ಸತ್ಕಾರ ಮಾಡಿದ ಮೇಲೆ ಹೇಳಿದರು - ರಾಜರುಗಳೇ! ನನ್ನ ತಲೆಯು ಕೆಳಗೆ ನೇತಾಡುತ್ತಿದೆ. ನನಗೆ ತಲೆದಿಂಬಿನ ಅವಶ್ಯಕತೆ ಇದೆ. ರಾಜರುಗಳು ಮತ್ತು ಕೌರವರು ಅದೇ ಸಮಯದಲ್ಲಿ ಉತ್ತಮ, ಮೆತ್ತನೆಯ ಮತ್ತು ಅಮೂಲ್ಯವಾದ ತಲೆದಿಂಬುಗಳನ್ನು ಹಿಡಿದು ಓಡಿ ಬಂದರು.</p>
<p class="Text">ಆದರೆ ಭೀಷ್ಮರು ಸ್ವೀಕರಿಸದೆ ಹೇಳಿದರು - ಈ ದಿಂಬುಗಳು ವೀರಶಯ್ಯೆಗೆ ಯೋಗ್ಯವಾದವುಗಳಲ್ಲ. ಅರ್ಜುನನ ಕಡೆ ನೋಡಿ ಹೇಳಿದರು - ವೀರ ಅರ್ಜುನ! ನೀನು ಈ ವೀರಶಯ್ಯೆಗೆ ಯೋಗ್ಯವೆಂದು ತಿಳಿದಿರುವ ದಿಂಬನ್ನು ನನಗೆ ಕೊಡು. ಅರ್ಜುನನು ಗಾಂಡೀವವನ್ನೆತ್ತಿ ಆಜ್ಞೆ ಪಡೆದು ಮೂರು ಬಾಣಗಳನ್ನು ಭೀಷ್ಮ ಪಿತಾಮಹ ತಲೆಯ ಕೆಳಗೆ ಹೊಡೆದನು. ಅದರಿಂದ ಅವರ ತಲೆಯು ಮೇಲಕ್ಕೆತ್ತಿ ನಿಂತಿತು. ಅವರು ಅರ್ಜುನನಿಗೆ ಹೇಳಿದನು - ನೀನು ತುಂಬಾ ಬುದ್ಧಿವಂತನಾಗಿರುವೆ. ಒಂದು ವೇಳೆ ನೀನು ಇಂತಹ ದಿಂಬನ್ನು ಕೊಡದಿದ್ದರೆ ನಾನು ನಿನ್ನ ಮೇಲೆ ಸಿಟ್ಟಾಗಿ ಶಾಪ ಕೊಡುತ್ತಿದ್ದೆ. ಧಾರ್ಮಿಕ ಕ್ಷತ್ರಿಯರಿಗೆ ಇಂತಹ ಶಯ್ಯೆ ಮತ್ತು ಇಂತಹ ದಿಂಬು ಬೇಕು.</p>
<p class="Text">ಪಿತಾಮಹರು ರಾಜರುಗಳಲ್ಲಿ ಹೇಳಿದರು - ನನಗೆ ಈಗ ಯೋಗ್ಯದಿಂಬು ಸಿಕ್ಕಿತು. ಸೂರ್ಯನು ಉತ್ತರಾಯಣಕ್ಕೆ ಹೋಗುವವರೆಗೆ ನಾನು ಇದೇ ಶಯ್ಯೆಯಲ್ಲಿ ಮಲಗಿರುವೆನು. ನೀವೆಲ್ಲರೂ ಇದರ ಸುತ್ತಲೂ ಕಂದಕ ತೋಡಿರಿ. ನಾನು ಇದೇ ಶಯ್ಯೆಯ ಮೇಲೆ ಬಿದ್ದುಕೊಂಡು ಭಗವಂತನನ್ನು ಸ್ಮರಿಸುತ್ತಿರುತ್ತೇನೆ. ನನ್ನ ವಿನಂತಿ ಇನ್ನೊಂದಿದೆ, ಒಂದು ವೇಳೆ ಯಾವುದೇ ಪ್ರಕಾರದಿಂದ ಯುದ್ಧವು ನಿಲ್ಲಿಸಲ್ಪಡುವುದಾದರೆ ನಿಲ್ಲಿಸಿಬಿಡಿರಿ. ಅದೇ ಸಮಯ ದುರ್ಯೋಧನನ ಆಜ್ಞೆಯಂತೆ ಶಲ್ಯ ಚಿಕಿತ್ಸೆಯಲ್ಲಿ ನಿಪುಣರಾದ ಸುಶಿಕ್ಷಿತ ಅನೇಕ ವೈದ್ಯರು ಉಪಚಾರಗೈಯಲು ಭೀಷ್ಮಪಿತಾಮಹರ ಬಳಿಗೆ ಬಂದರು. ಭೀಷ್ಮರು ಅವರನ್ನು ನೋಡಿ ದುರ್ಯೋಧನನಲ್ಲಿ ಹೇಳಿದರು - ಇವರಿಗೆ ಏನು ಕೊಡಬೇಕೋ ಅದನ್ನು ಕೊಟ್ಟು ಸತ್ಕಾರ ಪೂರ್ವಕ ಕಳಿಸಿಕೊಡು. ನಾನು ಉತ್ತಮ ಗತಿಯನ್ನು ಪಡೆದುಕೊಂಡಿದ್ದೇನೆ.</p>
<p class="Text">ವೈದ್ಯರ ಅವಶ್ಯಕತೆ ಏನಿದೆ? ನಾನು ಶರಶಯ್ಯೆಯಲ್ಲಿ ಮಲಗಿರುವೆನು, ಈಗ ಆರೋಗ್ಯವಾಗುವ ಇಚ್ಛೆ ಮಾಡುವುದು ಉಚಿತವಲ್ಲ. ಈ ಬಾಣಗಳ ಚಿತೆಯಲ್ಲಿಯೇ ನನ್ನನ್ನು ಭಸ್ಮ ಮಾಡಿರಿ ದುರ್ಯೋಧನನು ವೈದ್ಯರನ್ನು ಕಳಿಸಿಕೊಟ್ಟನು. ಭೀಷ್ಮರ ಧರ್ಮನಿಷ್ಠೆ ಮತ್ತು ಧರ್ಮಾನುಕೂಲ ಮೃತ್ಯುವನ್ನು ನೋಡಿಕೊಂಡು ಎಲ್ಲ ಜನರು ಆಶ್ಚರ್ಯಚಕಿತರಾದರು. ಎಲ್ಲರು ಅವರಿಗೆ ಪ್ರಣಾಮಗೈದು, ಪ್ರದಕ್ಷಿಣೆ ಬಂದು ಅನೇಕ ರಕ್ಷಕರನ್ನು ನೇಮಿಸಿ ಎಲ್ಲ ಜನರು ತಮ್ಮ-ತಮ್ಮ ಶಿಬಿರಕ್ಕೆ ಹೊರಟು ಹೋದರು.</p>
<p class="Text">ಮರುದಿನ ಬೆಳಿಗ್ಗೆಯೇ ಎಲ್ಲ ಜನರು ಶರಶಯ್ಯೆಯಲ್ಲಿ ಮಲಗಿರುವ ಭೀಷ್ಮರ ಬಳಿಗೆ ಬಂದರು. ಎಲ್ಲರೂ ಕುಳಿತುಕೊಂಡಾಗ ಭೀಷ್ಮರು ತನಗೆ ಕುಡಿಯಲು ನೀರು ಕೇಳಿದರು. ಅದೇ ಸಮಯ ರಾಜರುಗಳು ಅನೇಕ ಪ್ರಕಾರದ ಉತ್ತಮ ಭೋಜನ ಮತ್ತು ಸ್ವಾದಿಷ್ಟ ನೀರು ತಂದರು. ಭೀಷ್ಮರು ಇದನ್ನು ನೋಡಿ ಹೇಳಿದರು - ನಾನು ಈಗ ಈ ಶರಶಯ್ಯೆಯಲ್ಲಿ ಮಲಗಿರುವೆನೋ ಸರಿ ; ಆದರೆ ಮರ್ತ್ಯ ಲೋಕದಲ್ಲಿ ಇಲ್ಲ. ಈಗ ಈ ಲೋಕದ ಸುಂದರ ಭೋಜನ ಮತ್ತು ಜಲವನ್ನು ಸ್ವೀಕರಿಸಬಾರದು. ಇಷ್ಟು ಹೇಳಿ ಅರ್ಜುನನನ್ನು ಸ್ಮರಿಸಿದರು. ಅರ್ಜುನನು ಪಿತಾಮಹರ ಬಳಿಗೆ ಹೋಗಿ ನಮಸ್ಕರಿಸಿ, ಕೈ ಜೋಡಿಸಿ ವಿನಮ್ರವಾಗಿ ಕೇಳಿದನು - ಪೂಜನೀಯ ಪಿತಾಮಹರೇ! ನಾನು ನಿಮ್ಮ ಯಾವ ಸೇವೆ ಮಾಡಲಿ ? ಮಗು! ನಿನ್ನ ಬಾಣಗಳ ಉರಿಯಿಂದ ನನ್ನ ಶರೀರವು ಸುಡುತ್ತಿದೆ, ಬಾಯಿ ಒಣಗುತ್ತಿದೆ ಮತ್ತು ಮರ್ಮಸ್ಥಳದಲ್ಲಿ ವ್ಯಥೆ ಆಗುತ್ತಿದೆ. ನನಗೆ ಬಾಯಾರಿಕೆಯಾಗಿದೆ. ಅದಕ್ಕಾಗಿ ನೀನು ನೀರನ್ನು ಕೊಟ್ಟು ನನ್ನ ತೃಷೆಯನ್ನು ನಿವಾರಿಸು. ನೀನಲ್ಲದೆ ನನಗೆ ನೀರು ಕುಡಿಸುವವರು ಇನ್ನಾರೂ ಕಾಣುವುದಿಲ್ಲ.</p>
<p class="Text">ಭೀಷ್ಮರ ಆಜ್ಞೆಯನ್ನು ಪಡೆದು ಅರ್ಜುನನು ತನ್ನ ಧನುಸ್ಸಿಗೆ ನಾರಾಚವನ್ನೇರಿಸಿದನು. ವಜ್ರ ಕರ್ಕಶ ಧ್ವನಿಯಂತೆ ಶಬ್ದ ಕೇಳಿ ದೊಡ್ಡ-ದೊಡ್ಡ ವೀರರು ಹೆದರಿಹೋದರು. ಧನುಸ್ಸಿಗೆ ಬಾಣವನ್ನು ಹೂಡಿ ಅರ್ಜುನನು ಪಿತಾಮಹರಿಗೆ ಪ್ರದಕ್ಷಿಣೆ ಬಂದು ಪರ್ಜನ್ಯ ಅಸದ ಪ್ರಯೋಗ ಗೈದು ಪಿತಾಮಹರ ಬಲ ಬದಿಯ ಪೃಥ್ವಿಯಲ್ಲಿ ಆ ಬಾಣವನ್ನು ಪ್ರಯೋಗಿಸಿದನು. ಭೂಮಿಯು ಇಬ್ಭಾಗವಾಗಿ ಅದರಿಂದ ಸುಗಂಧ ಪೂರ್ಣ, ಅಮೃತತುಲ್ಯ, ಮಧುರ, ನಿರ್ಮಲ, ಶೀತಲನೀರಿನ ಧಾರೆಯು ಮೇಲಕ್ಕೆ ಚಿಮ್ಮಿತು. ಆ ನೀರನ್ನು ಕುಡಿದು ಮಹಾತ್ಮಾ ಭೀಷ್ಮರು ತುಂಬಾ ಪ್ರಸನ್ನರಾಗಿ, ತೃಪ್ತರಾದರು. ರಾಜರುಗಳು ವಿಸ್ಮಿತರಾದರು. ಕೌರವರು ಹೆದರಿ ಮುದುಡಿ ಹೋದರು.</p>
<p class="Text">ಭೀಷ್ಮರು ಎಲ್ಲ ರಾಜರ ಮುಂದೆ ಅರ್ಜುನನ ಭಾರೀ ಪ್ರಶಂಸೆ ಮಾಡಿದರು ಮತ್ತು ಹೇಳಿದರು - ಮಗು ಅರ್ಜುನಾ! ನೀನು ಇಂದು ಯಾವ ಕಾರ್ಯ ಮಾಡಿ ತೋರಿದೆಯೋ ಅದು ನಿನಗಾಗಿ ಏನೂ ಅದ್ಭುತವಲ್ಲ. ನಾರದರು ನನ್ನಲ್ಲಿ ಹೇಳಿದ್ದರು- ನೀನು ಪುರಾತನ ಋಷಿ ನರನಾಗಿರುವೆ ಎಂದು. ನೀನು ಓರ್ವನೇ ಮಾಡಬಲ್ಲಂತಹ ಕಾರ್ಯವನ್ನು ಎಲ್ಲ ದೇವತೆಗಳ ಸಹಾಯದಿಂದ ಇಂದ್ರನೂ ಕೂಡ ಮಾಡಲಾರನು. ಪುರುಷೋತ್ತಮ ಶ್ರೀಕೃಷ್ಣನು ನಿನ್ನ ಸಹಾಯಕನಾಗಿದ್ದಾನೆ. ಪೃಥ್ವಿಯಲ್ಲಿ ನಿನ್ನಂತಹ ಧನುರ್ಧಾರಿಯು ಬೇರೊಬ್ಬನಿಲ್ಲ. ನಾವುಗಳು ದುಷ್ಟ ದುರ್ಯೋಧನನನ್ನು ತುಂಬಾ ಸಮಜಾಯಿಸಿದೆವು, ಆದರೆ ಅವನು ಯಾರ ಮಾತನ್ನು ಕೇಳುವುದಿಲ್ಲ; ಅವನು ಭೀಮಸೇನನ ಬಲದಿಂದ ಬೇಗನೇ ನಷ್ಟವಾಗುವನು.</p>
<p class="Text">ಭೀಷ್ಮಪಿತಾಮಹರ ಮಾತನ್ನು ಕೇಳಿ ದುರ್ಯೋಧನನು ಉದಾಸನಾದನು. ಭೀಷ್ಮರು ಹೇಳಿದರು - ದುರ್ಯೋಧನಾ! ಇದು ಸಿಟ್ಟು ಮಾಡುವ ಸಮಯವಲ್ಲ. ಅರ್ಜುನನು ನನಗೆ ಯಾವ ಪ್ರಕಾರ ನೀರು ಕುಡಿಸಿದನೋ, ನೀನು ನಿನ್ನ ಕಣ್ಣಿಂದ ನೋಡಿರುವೆ. ಭೂಮಿಯ ಮೇಲೆ ಇಂತಹ ಕೆಲಸ ಮಾಡುವ ವೀರನು ಯಾರಿದ್ದಾನೆ? ಶ್ರೀಕೃಷ್ಣ ಮತ್ತು ಅರ್ಜುನರಲ್ಲದೆ ಸಂಪೂರ್ಣ ದಿವ್ಯ ಅಸ್ತ್ರ-ಶಸ್ತ್ರಗಳನ್ನು ತಿಳಿದವನು ಬೇರೆ ಯಾರಿದ್ದಾರೆ? ಅವರನ್ನು ಯಾರೂ ಗೆಲ್ಲಲಾರರು. ಅವರಲ್ಲಿ ಸಂಧಿ ಮಾಡಿಕೊಳ್ಳುವುದರಲ್ಲಿಯೇ ನಿನ್ನ ಮತ್ತು ಇಡೀ ಜಗತ್ತಿನ ಒಳಿತಿದೆ. ಎಲ್ಲಿಯವರೆಗೆ ನಿನ್ನ ಪ್ರಿಯ ಪರಿಜನರು ಜೀವಿಸಿದ್ದಾರೋ ಅಲ್ಲಿಯವರೆಗೆ ಸಂಧಿ ಮಾಡಿಕೊಳ್ಳುವುದು ಉತ್ತಮವಾದುದು. ಅರ್ಜುನನು ಏನೆಲ್ಲ ಮಾಡಿರುವನೋ ಅದು ನಿನ್ನ ಎಚ್ಚರಿಕೆಗಾಗಿ ಸಾಕಷ್ಟಿದೆ. ನನ್ನ ಸಾವೇ ಈ ಹತ್ಯಾಕಾಂಡದ ಅಂತ್ಯವಾಗಲಿ. ಪಾಂಡವರಿಗೆ ಅರ್ಧ ರಾಜ್ಯವನ್ನು ಕೊಡು. ವೈರತ್ವವನ್ನು ಮರೆತು ಎಲ್ಲ ಜನರು ಪ್ರೇಮದಿಂದ ಒಂದಾಗಿರಿ. ನೀವೆಲ್ಲ ಈ ಸಮಯದಲ್ಲಿ ಯಾವ ಮಾರ್ಗದಿಂದ ಸಾಗುತ್ತಿರುವಿರೋ ಅದು ಸರ್ವನಾಶದ ಮಾರ್ಗವಾಗಿದೆ. ಭೀಷ್ಮರು ಇಷ್ಟು ಹೇಳಿ ಸುಮ್ಮನಾದರು. ಎಲ್ಲ ಜನರು ಅವರಿಂದ ಅನುಮತಿ ಪಡೆದು ತಮ್ಮ-ತಮ್ಮ ಸ್ಥಾನಗಳಿಗೆ ಹೊರಟು ಹೋದರು.</p>
<p class="Text">ಎಲ್ಲ ಜನರು ಹೊರಟು ಹೋದಾಗ ಭೀಷ್ಮಪಿತಾಮಹರ ಬಳಿಗೆ ಕರ್ಣನು ಬಂದನು. ಕರ್ಣನ ಕಣ್ಣುಗಳಲ್ಲಿ ನೀರು ತುಂಬಿತ್ತು. ಅವನು ಗದ್ಗದಿತ ಸ್ವರದಲ್ಲಿ ಹೇಳಿದನು - ಪಿತಾಮಹರೇ! ನಾನು ರಾಧೇಯ ಕರ್ಣನಾಗಿರುವೆನು. ನಾನು ನಿರಪರಾಯಾಗಿದ್ದರೂ ಕೂಡ ನೀವು ನನ್ನಲ್ಲಿ ಹಿಂದೆ ವೈರತ್ವ ಇರಿಸುತ್ತಾ ಇದ್ದೀರಿ. ಭೀಷ್ಮರು ಕರ್ಣನ ಮಾತು ಕೇಳಿ ಮೆಲ್ಲನೇ ಕಣ್ಣು ತೆರೆದರು. ಅಲ್ಲಿಂದ ರಕ್ಷಕರನ್ನು ದೂರ ಸರಿಸಿದರು ಮತ್ತು ಒಂದು ಕೈಯಿಂದ ಅವನನ್ನು ಹಿಡಿದು ಎದೆಗಪ್ಪಿಕೊಂಡರು. ಅವರು ಹೇಳಿದರು - ಪ್ರಿಯ <br/>ಕರ್ಣಾ! ಬಾರಯ್ಯ! ಬಾ! ನೀನು ಈ ಸಮಯದಲ್ಲಿ ನನ್ನ ಬಳಿಗೆ ಬಂದು ತುಂಬಾ ಒಳ್ಳೆಯ ಕಾರ್ಯ ಮಾಡಿದೆ. ವೀರಾ! ನೀನು ರಾಧೇಯ ಪುತ್ರನಲ್ಲ, ಕುಂತಿಯ ಪುತ್ರನಾಗಿರುವೆ ಎಂದು ದೇವಋಷಿ ನಾರದರು ಮತ್ತು ಮಹರ್ಷಿ ವ್ಯಾಸರು ನನ್ನಲ್ಲಿ ಹೇಳಿರುವರು. ನಿನ್ನ ಪಿತನು ಅಧಿರಥನಲ್ಲ, ಸಾಕ್ಷಾತ್ ಸೂರ್ಯ ನಾರಾಯಣನಾಗಿದ್ದಾನೆ. ನಾನು ಸತ್ಯವಾಗಿ ಹೇಳುತ್ತಿರುವೆನು; ನನ್ನ ಹೃದಯದಲ್ಲಿ ನಿನ್ನ ಕುರಿತು ಸ್ವಲ್ಪವೂ ದ್ವೇಷ ಭಾವವಿಲ್ಲ. ನಾನು ತಿಳಿದು-ತಿಳಿದು ನಿನ್ನ ಕುರಿತು ಕಟು ವಚನಗಳ ಪ್ರಯೋಗವನ್ನು ನಿನ್ನ ತೇಜವು ಕಡಿಮೆಯಾಗಲೆಂದು ಮಾಡಿದ್ದೇನೆ. ಜಗತ್ತಿನಲ್ಲಿ ನಿನಗೆ ಸಮಾನರಾದ ಪರಾಕ್ರಮಿಗಳು ತುಂಬಾ ಕಡಿಮೆ ಇದ್ದಾರೆ. ನೀನು ಬ್ರಹ್ಮನಿಷ್ಠ, ಶೂರ ಮತ್ತು ದಾನಿಯಾಗಿರುವೆ. ನಿನ್ನ ಉತ್ಕರ್ಷದಿಂದ ಕೌರವರ ಅಹಂಕಾರ ಇನ್ನೂ ಹೆಚ್ಚುವುದು ಹಾಗೂ ಅವರು ಪಾಂಡವರೊಂದಿಗೆ ಹೆಚ್ಚೆಚ್ಚು ದ್ವೇಷ ಮಾಡುವರು ಅದಕ್ಕಾಗಿ ನಾನು ನಿನ್ನ ಅಪಮಾನ ಮಾಡುತ್ತಿದ್ದೆ - ಮಗಧರಾಜ ಜರಾಸಂಧನಿಗೂ ನಿನ್ನ ಇದಿರು ನಿಲ್ಲಲಾಗುತ್ತಿರಲಿಲ್ಲ. ಈ ಸಮಯದಲ್ಲಿ ಒಂದು ವೇಳೆ ನೀನು ನನ್ನನ್ನು ಸಂತೋಷ ಗೊಳಿಸಲು ಬಯಸುವೆಯಾದರೆ ಒಂದು ಕೆಲಸ ಮಾಡು; ನೀನು ಪಾಂಡವರೊಂದಿಗೆ ಸೇರು. ಮತ್ತೆ ಯುದ್ಧವು ನಿಂತು ಹೋಗುವುದು. ನನ್ನ ಸಾವಿನಿಂದಲೇ ಈ ವೈರತ್ವದ ಬೆಂಕಿಯು ಆರಿಹೋದೀತು ಮತ್ತು ಪ್ರಜೆಯಲ್ಲಿ ಶಾಂತಿಯ ವಿಸ್ತಾರವಾಗುವುದು.</p>
<p class="Text">ಕರ್ಣ ಹೇಳಿದನು - ಪಿತಾಮಹರೇ! ನಿಮ್ಮ ಒಂದೊಂದು ಮಾತು ಸರಿಯಾಗಿದೆ. ನಾನು ಕುಂತಿಯ ಪುತ್ರನಾಗಿರುವೆ ಸೂತನಲ್ಲ; ಆದರೆ ದುರ್ಯೋಧನನ ಧನ ಮತ್ತು ಕೃಪೆಯಿಂದ ಪೋಷಿಸಲ್ಪಟ್ಟು ಇಷ್ಟು ದೊಡ್ಡವನಾಗಿದ್ದೇನೆ, ಇದೂ ಸತ್ಯವಾಗಿದೆ. ನಾನು ದುರ್ಯೋಧನನಿಗೆ ಜೀವನ ಅರ್ಪಿಸಿ ಬಿಟ್ಟಿರುವೆನು. ಸಂಧಿಯಾಗುವ ಯಾವ ಆಸೆಯೂ ಕಂಡು ಬರುವುದಿಲ್ಲ.</p>
<p class="Text">ಶ್ರೀಕೃಷ್ಣನ ಸಹಾಯದಿಂದ ಪಾಂಡವರು ಅಜೇಯರಾಗಿದ್ದಾರೆ ಇದನ್ನು ನಾನು ಬಲ್ಲೆನು. ಆದರೂ ಕೂಡ ನಾನು ತಿಳಿದು-ತಿಳಿದು ಅವರಲ್ಲಿ ಯುದ್ಧ ಮಾಡಲು ಉತ್ಸಾಹಿತನಾಗಿದ್ದೇನೆ. ಅದಕ್ಕಾಗಿ ನೀವು ನನಗೆ ಅರ್ಜುನನಲ್ಲಿ ಕಾದಾಡುವಂತೆ ಆಜ್ಞೆಯನ್ನು ಕೊಡಿರಿ. ನಿಮ್ಮಿಂದ ಆಜ್ಞೆಯನ್ನು ಪಡೆದೇ ಯುದ್ಧ ಮಾಡಬೇಕೆಂಬ ಆಂತರಿಕ ಇಚ್ಛೆ ನನಗಿದೆ. ನಾನು ಕ್ರೋಧದಿಂದ ಅಥವಾ ಚಂಚಲತೆಯಿಂದ ಏನಾದರು ಕೆಟ್ಟದ್ದನ್ನು ಹೇಳಿರಬಹುದು, ಅದನ್ನು ಮತ್ತು ದುರ್ವ್ಯವಹಾರವನ್ನು ಕ್ಷಮಿಸಿಬಿಡಿ. </p>
<p class="Text">ಭೀಷ್ಮಪಿತಾಮಹರೆಂದರು - ಮಗೂ! ಒಂದು ವೇಳೆ ಈ ವೈರಭಾವ ತೀರುವುದಿಲ್ಲವಾದರೆ ನೀನು ಯುದ್ಧ ಮಾಡು. ಆಲಸ್ಯ, ಪ್ರಮಾದ ಮತ್ತು ಕ್ರೋಧ ಬಿಟ್ಟು ಶಕ್ತಿ ಮತ್ತು ಉತ್ಸಾಹಕ್ಕನುಸಾರವಾಗಿ, ಸದಾಚಾರವನ್ನು ಪಾಲಿಸುತ್ತಾ ನಿನ್ನ ನಿಶ್ಚಿತ ಕರ್ತವ್ಯವನ್ನು ಪೂರ್ತಿ ಮಾಡು. ನಿನಗೆ ಯಾವ ಇಚ್ಛೆ ಇದೆಯೋ ಅದು ಪೂರ್ಣವಾಗಲಿ. ಅರ್ಜುನನ ಬಾಣಗಳಿಂದ ನಿನಗೆ ಉತ್ತಮ ಗತಿ ಪ್ರಾಪ್ತವಾದೀತು, ಕ್ಷತ್ರಿಯನಿಗಾಗಿ ಧರ್ಮ ಯುದ್ಧವೇ ಸರ್ವೋತ್ತಮ ಕರ್ಮವಾಗಿದೆ. ಒಂದು ವೇಳೆ ಈ ಲೋಕದಲ್ಲಿ ನೀವುಗಳು ಸುಖ-ಶಾಂತಿಯಿಂದ ಇರಲಾರದಾದರೆ ಸರಿ; ಧರ್ಮ ವಿರುದ್ಧ ಕಾರ್ಯ ಮಾಡಿ ಎಲ್ಲಾದರು ಪರಲೋಕದಲ್ಲಿಯೂ ಸುಖ-ಶಾಂತಿಯಿಂದ ವಂಚಿತರಾಗಬೇಡಿ. ಅದಕ್ಕಾಗಿ ನಾನು ನಿಮಗೆ ಸರ್ವದಾ ಧರ್ಮದ ರಕ್ಷಣೆ ಮಾಡುತ್ತ ಯುದ್ಧ ಮಾಡಲು ಸಲಹೆ ಕೊಡುತ್ತಿದ್ದೇನೆ.</p>
<p class="Text para-style-override-2">ಭೀಷ್ಮರಿಂದ ಅನುಮತಿ ಪಡೆದು ಕರ್ಣನು ಹೊರಟು ಹೋದನು. ಭೀಷ್ಮರು ಸರಳ ಮಂಚದಲ್ಲಿ ಮಲಗಿದ್ದೇ ಸಂಪೂರ್ಣ ವೃತ್ತಿಗಳಿಂದ ಭಗವಂತನ ಚಿಂತನೆಯಲ್ಲಿ ತೊಡಗಿದರು.<span class="char-style-override-4"></span></p>


<p class="Page-Break"> </p>
<p class="Chapter-Heading" id="toc_marker-12">10. ಶ್ರೀಕೃಷ್ಣನ ಮೂಲಕ ಭೀಷ್ಮರ ಧ್ಯಾನ, ಭೀಷ್ಮಪಿತಾಮಹರಿಂದ ಉಪದೇಶ ಪಡೆಯಲು ಒತ್ತಾಯ</p>
<p class="Text">ಕೇವಲ ವ್ಯಾವಹಾರಿಕ ದೃಷ್ಟಿಯಿಂದ ನೋಡುವುದಾದರೂ ಜೀವರು ತುಂಬಾ ಕೃತಘ್ನರಾಗಿದ್ದಾರೆ ಎಂಬ ಪ್ರತ್ಯಕ್ಷ ಅನುಭವವಾಗುತ್ತದೆ. ಯಾರು ನಮ್ಮನ್ನು ಪ್ರಳಯದ ಘೋರ ನಿದ್ದೆಯಿಂದ ಎಚ್ಚರಿಸಿದನೋ, ಯಾರು ನಮಗೆ ತಿಳಿದುಕೊಳ್ಳುವ ಬುದ್ಧಿಯನ್ನು ಕೊಟ್ಟನೋ, ಯಾರು ನಮ್ಮನ್ನು ಮನುಷ್ಯನನ್ನಾಗಿಸಿದನೋ, ಯಾರ ಕೃಪಾ ದೃಷ್ಟಿಯಿಂದ, ಶಕ್ತಿಯಿಂದ ನಾವು ಜೀವಂತರಾಗಿದ್ದೆವೋ, ಯಾರ ತೊಡೆಯಲ್ಲಿ ಇದ್ದೇವೋ, ಯಾರು ಒಂದು ಕ್ಷಣಾಕ್ಕಾದರೂ ಕೂಡ ನಮ್ಮ ಕಣ್ಣುಗಳಿಂದ ಮರೆಯಾಗುವುದಿಲ್ಲವೋ, ಅಂತಹ ಪರಮಪಿತಾ, ಪರಮ ಕಾರುಣಿಕ, ಸರ್ವಶಕ್ತಿವಂತನಾದ ಒಡೆಯನನ್ನು ಮರೆತು ನಾವು ವಿಷಯ ಚಿಂತನೆ ಮಾಡುತ್ತಿದ್ದೇವೆ. ಜಗತ್ತಿನ ತುಚ್ಛ ಜೀವಿಗಳ ಸೇವೆ ಮಾಡುತ್ತಿದ್ದೇವೆ. ಅವರ ಇದಿರು ನಾಯಿಯಂತೆ ಬಾಲ ಅಲ್ಲಾಡಿಸುತ್ತ ಜೀ ಜೀ ಎನ್ನುತ್ತ ತಿರುಗುತ್ತೇವೆ. ಇವೆಲ್ಲವೂ ಯಾರದಿದೆಯೋ ಅವನಲ್ಲಿ ನಾವು ಯಾವುದೇ ಸಂಬಂಧವೇ ಇರಿಸಲಿಲ್ಲ, ಅವನನ್ನಾದರೋ ಮರೆತೇಬಿಟ್ಟಿರುವೆವು. ಯಾರು ಧಗಧಗನೆ ಉರಿಯುತ್ತಿರುವ ನರಕದ ಬೆಂಕಿಯಲ್ಲಿ ನಮ್ಮನ್ನು ಉರಿಸಲು ಸಿದ್ಧರಿರುವರೋ, ಆ ಜನರೊಂದಿಗೆ ನೆಂಟತನ ಬೆಳೆಸಿದೆವು. ಅವರನ್ನು ನೆನೆಸಿದೆವು. ಇಷ್ಟೆಲ್ಲ ಆದರೂ ಕೂಡ ಪರಮ ದಯಾಳು ಪ್ರಭುವು ನಮ್ಮ ತಪ್ಪುಗಳ ಕಡೆಗೆ ದೃಷ್ಟಿ ಹರಿಸುವುದಿಲ್ಲ. ಅವನು ಸ್ಮರಿಸುತ್ತಲೇ ಬಂದುಬಿಡುತ್ತಾನೆ. ಧ್ಯಾನ ಮಾಡಿದಾಗಲೇ ಧ್ಯಾನ ಮಾಡಲು ಕುಳಿತುಬಿಡುತ್ತಾನೆ, ಒಂದು ಹೆಜ್ಜೆ ಅವನ ಕಡೆಗೆ ನಡೆದರೆ ನೂರು ಹೆಜ್ಜೆ ಓಡಿ ಬರುತ್ತಾನೆ. ಎಲ್ಲಿಯವರೆಗೆಂದರೆ ಯಾರಾದರು ಅವನಿಗೆ ಅನಿಷ್ಟ ಮಾಡಲು ಅವನ ಬಳಿಗೆ ಹೋದರೂ ಅವನು ಅವರ ಒಳ್ಳೆಯದನ್ನೇ ಮಾಡುತ್ತಾನೆ. ಇಷ್ಟು ಕೃಪಾಳುವಾದ ಪ್ರಭುವನ್ನು ಬಿಟ್ಟು ನಾವುಗಳು ಬೇರೆಯವರ ಚಿಂತನೆ-ಸ್ಮರಣೆ ಏಕೆ ಮಾಡುತ್ತೇವೆ ಎಂಬುದನ್ನು ಯೋಚಿಸಲೂ ಕೂಡ ನಾವು ಅಸಮರ್ಥರಾಗಿದ್ದೇವೆ, ಆದರೆ ಮಾಡುತ್ತೇವೆ ಇದು ಸತ್ಯವಾದ ಮಾತಾಗಿದೆ.</p>
<p class="Text">ಇಲ್ಲಿ ಭೀಷ್ಮರ ಪ್ರಸಂಗವಿದೆ-ಚಿಂತನೆ-ಸ್ಮರಣೆ ಮಾಡದಿರುವವರನ್ನೂ ಕೂಡ ಪ್ರಭುವು ಲಕ್ಷ್ಯದಲ್ಲಿಡುತ್ತಾನಾದರೆ, ಯಾರು ಜಗತ್ತಿನ ಸಂಪೂರ್ಣ ವಿಷಯಗಳಿಂದ ತನ್ನ ಮನಸ್ಸನ್ನು ತೊಡೆದಿರುವರೋ ಅವರ ಚಿಂತನೆ ಅವನು ಎಷ್ಟು ಮಾಡಿಯಾನು, ಇದರ ಅನುಮಾನವೂ ಮಾಡಲಾಗುವುದಿಲ್ಲ. ಭೀಷ್ಮರಿಗೆ ಜಗತ್ತಿನಿಂದ ಯಾವುದೇ ಸಂಬಂಧವಿರಲಿಲ್ಲ. ಜಗತ್ತಿನಲ್ಲಿದ್ದರೂ ತನ್ನ ಕರ್ತವ್ಯದ ನಿರ್ವಹಣೆ ಮಾಡುತ್ತಾ ಯುದ್ಧದಲ್ಲಿಯೂ ಕೂಡ ಅವರು ಭಗವಂತನ ಸ್ಮರಣೆ ಮಾಡಿದರು. ಕೊಲ್ಲುವವನ ವೇಷದಲ್ಲಿಯೂ ಭಗವಂತನನ್ನು ಗುರುತಿಸಿದರು. ಈಗ ಅವರು ಸರಳ ಮಂಚದಲ್ಲಿ ಮಲಗಿದ್ದಾರೆ, ಅವರ ಶರೀರದಲ್ಲಿ ಬಾಣಗಳು ಚುಚ್ಚದೇ ಇರುವಂತಹ ಎರಡು ಅಂಗುಲವೂ ಜಾಗವಿಲ್ಲ. ಹಾಗಾದರೆ ಅವರು ತನ್ನ ಶರೀರ, ಬಾಣ ಅಥವಾ ನೋವನ್ನು ನೆನೆಯುತ್ತಿರಬಹುದೇ? ಇಲ್ಲ! ಇಲ್ಲ! ಅವರಿಗೆ ಬೇರೆ ಯಾವುದರ ಸ್ಮರಣೆಯೂ ಇಲ್ಲ. ಅವರು ಕೇವಲ ಭಗವಂತನ ಸ್ಮರಣೆಯಲ್ಲಿಯೇ ತನ್ಮಯರಾಗಿದ್ದಾರೆ, ನಿರಂತರ ಭಗವಂತನ ಚಿಂತನೆಯಲ್ಲಿಯೇ ಒಂದಾಗಿದ್ದಾರೆ.</p>
<p class="Text">ಭಗವಂತನ ಸ್ಮರಣೆ ಮಾಡುತ್ತಿರುವ ಭೀಷ್ಮರ ದರ್ಶನಕ್ಕಾಗಿ ಕುರುಕ್ಷೇತ್ರದ ರಣಭೂಮಿಗೆ ಹೋಗುವ ಅವಶ್ಯಕತೆ ಇಲ್ಲ. ಅವರ ದರ್ಶನ ಮಾಡಲಿಕ್ಕಾಗಿ ಭಗವಾನ್ ಶ್ರೀಕೃಷ್ಣನ ಬಳಿಗೆ ಹೋಗಬೇಕು; ಏಕೆಂದರೆ ಭೀಷ್ಮರ ಅಂತರಾತ್ಮವು ಶ್ರೀಕೃಷ್ಣನ ಹತ್ತಿರವಿದೆ ಮತ್ತು ಭೀಷ್ಮರು ಏನು ಮಾಡುತ್ತಿದ್ದಾರೆ, ಇದನ್ನು ಕೇವಲ ಶ್ರೀಕೃಷ್ಣನೇ ತಿಳಿದಿದ್ದಾನೆ; ಆದರೆ ಶ್ರೀಕೃಷ್ಣನ ಹತ್ತಿರ ಹೋಗುವುದು ಇನ್ನೂ ಕಷ್ಟವಿದೆ. ಅವನ ಬಳಿಗೆ ಹೋಗಲಿಕ್ಕಾಗಿಯೂ ಕೂಡ ಯಾರಾದರು ಅವನ ಪ್ರೇಮಿಯ, ಯಾರಾದರು ಅವನ ಪರಿಚಿತರ ಅವಶ್ಯಕತೆ ಇದೆ. ನಡೆಯಿರಿ ಧರ್ಮರಾಜನ ಬಳಿಗೆ. ವಾಸ್ತವವಾಗಿ ಧರ್ಮರಾಜನ ಅನುಸರಣೆ ಮಾಡುವುದರಿಂದಲೇ ನಾವು ಶ್ರೀಕೃಷ್ಣನ ಬಳಿಗೆ ತಲುಪಬಲ್ಲೆವು.</p>
<p class="Text">ಸರಿ! ಹದಿನೆಂಟು ದಿನಗಳ ಭಾರತೀಯ ಮಹಾ ಯುದ್ಧ ಮುಗಿದಿದೆ, ಧರ್ಮರಾಜಾ ಯುಧಿಷ್ಠಿರನು ರಾಜ್ಯವನ್ನು ಪಡೆಯಲು ತಿರಸ್ಕರಿಸಿದನು. ಆದರೆ ತಮ್ಮಂದಿರು, ನಾರದರು, ವ್ಯಾಸರು ಮತ್ತು ಎಲ್ಲಕ್ಕಿಂತ ಹೆಚ್ಚಾಗಿ ಶ್ರೀಕೃಷ್ಣನು ಅವನನ್ನು ರಾಜ್ಯವನ್ನು ಸ್ವೀಕರಿಸಲು ಬಾಧ್ಯರಾಗಿಸಿದರು. ಯುಧಿಷ್ಠಿರನು ರಾಜನಾದನು. ಅವನು ಪ್ರತಿದಿನ ಮತ್ತು ಪ್ರತಿಕ್ಷಣ ತನ್ನ ಕರ್ತವ್ಯದ ಕಡೆಗೆ ಲಕ್ಷ್ಯವಿರಿಸುತ್ತಿದ್ದನು. ಗಾಂಧಾರೀ, ಧೃತರಾಷ್ಟ್ರ, ವಿದುರ, ಬಂಧು-ಬಾಂಧವರೆಲ್ಲರನ್ನು ಗೌರವಿಸುತ್ತಾ ಅವನು ತನ್ನ ಅಖಿಲ ಪ್ರಜೆಯನ್ನು ಸಂತುಷ್ಟರಾಗಿಸುತ್ತಿದ್ದನು. ಇಂದು ಎಲ್ಲರ ಪ್ರಸನ್ನತೆಯನ್ನುಗಳಿಸಿ ಅವನು ಭಗವಾನ್ ಶ್ರೀಕೃಷ್ಣನ ಬಳಿಗೆ ಹೋಗುತ್ತಿದ್ದಾನೆ. ನಡೆಯಿರೀ ನಾವು ಅವನ ಹಿಂದೆ-ಹಿಂದೆ ಹೋಗುವಾ. ಅವನ ಕೃಪಾ ಪ್ರಸಾದದಿಂದಲೇ ನಾವು ಭಗವಾನ್ ಶ್ರೀಕೃಷ್ಣನ ದರ್ಶನ ಪಡೆದು ಅವನ ಭಕ್ತ ವತ್ಸಲತೆಯನ್ನು ಮೂರ್ತಿಮಂತವಾಗಿ ನೋಡೋಣ.</p>
<p class="Text">ಯುಧಿಷ್ಠಿರನು ಹೋಗಿ ನೋಡುತ್ತಾನೆ - ಭಗವಾನ್ ಶ್ರೀಕೃಷ್ಣನು ಮಣಿಮಯ ಬಂಗಾರದ ಮಂಚದ ಮೇಲೆ ಕುಳಿತಿರುವನು, ಚಿನ್ನದಿಂದ ಕೋದ ನೀಲಮಣಿಯಂತೆ ಅವನ ಕಾಂತಿಯು ಎಲ್ಲೆಡೆ ಹರಡಿದೆ. ವರ್ಷಾ ಕಾಲದ ಮೇಘಗಳಂತೆ ಅವನ ಶರೀರದ ಸುಸ್ನಿಗ್ಧ ನೀಲೋಜ್ವಲ ಕಾಂತಿಯು ಕಂಗೊಳಿಸುತ್ತಿದೆ. ಸ್ಥಿರವಾದ ಮಿಂಚಿನಂತಹ ಪೀತಾಂಬರವನ್ನು ಹೊದ್ದುಕೊಂಡಿರುವನು. ಶರೀರದಲ್ಲಿ ದಿವ್ಯ ಆಭೂಷಣಗಳು ತೊಟ್ಟುಕೊಂಡಿರುವನು. ಅವನ ಕಂಠದಲ್ಲಿ ಕೌಸ್ತುಭಮಣಿಯು ಉದಯಾಚಲದಲ್ಲಿ ಭಗವಾನ್ ಸೂರ್ಯನಾರಾಯಣನು ಈಗಲೇ ಉದಯಿಸಿದ್ದಾನೋ ಎಂಬಂತೆ ಹೊಳೆಯುತ್ತಿದೆ. ಸ್ವರೂಪವು ತುಂಬಾ ಸುಂದರವಾಗಿದೆ, ನೋಡುತ್ತಲೇ ಆಕರ್ಷಿತವಾಗುತ್ತಿತ್ತು.</p>
<p class="Text">ಯುಧಿಷ್ಠಿರನು ಅವನನ್ನು ನೋಡಿ ಕೇಳಿದನು - ಶ್ರೀಕೃಷ್ಣಾ! ರಾತ್ರಿಯಲ್ಲಿ ಒಳ್ಳೆ ನಿದ್ದೆ ಬಂದಿತ್ತಲ್ಲ, ಯಾವುದೇ ಕಷ್ಟವಾಗಲಿಲ್ಲವಲ್ಲ? ನಿನ್ನ ಕೃಪೆಯಿಂದಲೇ ನಾವೆಲ್ಲರೂ ಕುಶಲರಾಗಿದ್ದೇವೆ. ನಿನ್ನ ಕೃಪೆಯಿಂದಲೇ ನಮ್ಮ ವಿಜಯ ಮತ್ತು ಕೀರ್ತಿ ಉಂಟಾಗಿದೆ. ನಿನ್ನ ಕೃಪೆಯಿಂದಲೇ ನಾವು ಧರ್ಮದಿಂದ ವಿಚಲಿತರಾಗಲಿಲ್ಲ. ಈ ಪ್ರಕಾರ ಹೆಚ್ಚಿನ ನಮ್ರತೆಯಿಂದ ಹೇಳಿದ ಯುಧಿಷ್ಠಿರನ ಮಾತುಗಳು ಶ್ರೀಕೃಷ್ಣನವರೆಗೆ ಮುಟ್ಟಲೇ ಇಲ್ಲ. ಆ ಸಮಯದಲ್ಲಿ ಶ್ರೀಕೃಷ್ಣನು ಮಂಚದ ಮೇಲೆ ಕುಳಿತಿದ್ದಂತೆ ಕಂಡು ಬಂದರೂ ವಾಸ್ತವದಲ್ಲಿ ಅವನು ಮಂಚದ ಮೇಲೆ ಕುಳಿತಿರಲಿಲ್ಲ. ಅವನು ಭೀಷ್ಮರ ಬಳಿಯಲ್ಲಿದ್ದನು. ಯುಧಿಷ್ಠಿರನು ನೋಡಿದನು, ಶ್ರೀಕೃಷ್ಣನು ಈಗ ಧ್ಯಾನಮಗ್ನನಾಗಿದ್ದಾನೆ, ಅವನಿಗೆ ನನ್ನ ಮಾತು ಕೇಳಿಸಲಿಲ್ಲ. ಅವನು ಆಶ್ಚರ್ಯಚಕಿತನಾದನು.</p>
<p class="Text">ತುಂಬಾ ಹೊತ್ತಿನ ಬಳಿಕ ಯುಧಿಷ್ಠಿರನು ಪುನಃ ಭಗವಂತನಲ್ಲಿ ಪ್ರಾರ್ಥಿಸಿಕೊಂಡನು - ಪ್ರಭೋ! ನೀನು ಯಾರ ಧ್ಯಾನ ಮಾಡುತ್ತಿದ್ದೆ? ಈ ಸಮಯದಲ್ಲಿ ಮೂರು ಲೋಕದಲ್ಲಿ ಮಂಗಳವಿದೆಯಲ್ಲ? ನೀನು ಈ ಸಮಯದಲ್ಲಿ ಜಾಗ್ರತ್, ಸ್ವಪ್ನ ಸುಷುಪ್ತಿ ಈ ಮೂರರಿಂದಲೂ ಅತೀತನಾಗಿ ತುರೀಯ ಪದದಲ್ಲಿ ಸ್ಥಿತನಾಗಿದ್ದೀಯೆ. ನೀನು ಐದೂ ಪ್ರಾಣಗಳನ್ನು ತಡೆದು ಇಂದ್ರಿಯಗಳನ್ನು ಮನಸ್ಸಿನಲ್ಲಿ, ಮನಸ್ಸನ್ನು ಬುದ್ಧಿಯಲ್ಲಿ ಹಾಗೂ ಬುದ್ಧಿಯನ್ನು ಆತ್ಮನಲ್ಲಿ ಸ್ಥಾಪಿಸಿಕೊಂಡಿರುವೆ. ನಿನ್ನ ರೋಮಗಳೂ ಕೂಡ ಅಲ್ಲಾಡುವುದಿಲ್ಲ. ನಿನ್ನ ಶರೀರವು ಶಿಲೆಯಂತೆ ನಿಶ್ಚಲವಾಗಿದೆ. ನೀನು ವಾಯುವಿನಿಂದ ಸುರಕ್ಷಿತವಾದ ದೀಪದಂತೆ ಸ್ಥಿರ ಭಾವದಿಂದ ಸ್ಥಿತನಾಗಿರುವೆ. ನೀನು ಈ ಪ್ರಕಾರ ಧ್ಯಾನ ಮಾಡುವ ಕಾರಣವೇನು? ಒಂದು ವೇಳೆ ನಾನು ಈ ಮಾತನ್ನು ತಿಳಿಯುವ ಅಧಿಕಾರಿಯಾಗಿದ್ದರೆ ಮತ್ತು ಯಾವುದೇ ಗುಪ್ತವಲ್ಲದಿದ್ದರೆ ನೀನು ಅವಶ್ಯವಾಗಿ ಹೇಳು. ಭಗವಂತಾ! ನೀನೇ ಜಗತ್ತಿನ ರಚನೆ ಮತ್ತು ಸಂಹಾರ ಮಾಡುವವನಾಗಿರುವೆ. ಕ್ಷರ-ಅಕ್ಷರ, ಪ್ರಕೃತಿ-ಪುರುಷ, ವ್ಯಕ್ತ-ಅವ್ಯಕ್ತ ಎಲ್ಲವೂ ನಿನ್ನದೇ ವಿಸ್ತಾರವಾಗಿದೆ. ನೀನು ಅನಾದಿ, ಅನಂತ, ಆದಿ ಪುರುಷನಾಗಿರುವೆ. ನಾನು ನಮ್ರತೆಯಿಂದ ಮತ್ತು ಭಕ್ತಿಯಿಂದ ನಿನಗೆ ನಮಸ್ಕರಿಸುತ್ತಿದ್ದೇನೆ ಹಾಗೂ ನೀನು ಏಕೆ, ಯಾರ ಧ್ಯಾನ ಮಾಡುತ್ತಿರುವೆ? ಎಂಬುದನ್ನು ತಿಳಿಯಲು ಬಯಸುತ್ತೇನೆ.</p>
<p class="Text">ಯುಧಿಷ್ಠಿರನ ವಿನಂತಿಯನ್ನು ಕೇಳಿದ ಭಗವಾನ್ ಶ್ರೀಕೃಷ್ಣನು ತನ್ನ ಮನಸ್ಸು ಮತ್ತು ಇಂದ್ರಿಯಗಳನ್ನು ಯಥಾಸ್ಥಾನದಲ್ಲಿ ಸ್ಥಾಪಿಸಿದನು. ಅನಂತರ ಮುಗುಳ್ನಗುತ್ತ ಹೇಳಿದನು - ಯುಧಿಷ್ಠಿರಾ! ನಿನ್ನಲ್ಲಿ ಗುಪ್ತವಾಗಿಡುವಂತಹುದು ಏನು ಇದೆ ಮಹಾ? ಈ ಸಮಯದಲ್ಲಿ ನಾನು ನಿಮ್ಮ ಅಜ್ಜ ವೃದ್ಧ ಪಿತಾಮಹ ಭೀಷ್ಮರ ಚಿಂತನೆ ಮಾಡುತ್ತಿದ್ದೆ. ಧರ್ಮರಾಜಾ! ಅವರು ಆರಿಹೋಗುತ್ತಿರುವ ಬೆಂಕಿಯಂತೆ ಸರಳಮಂಚದಲ್ಲಿ ಮಲಗಿದ್ದು ನನ್ನ ಧ್ಯಾನ ಮಾಡುತ್ತಿದ್ದಾರೆ. ಯಾರು ನನ್ನನ್ನು ಧ್ಯಾನಿಸುವರೋ ಅವರನ್ನು ನಾನು ಧ್ಯಾನ ಮಾಡುತ್ತೇನೆ. ಇದು ನನ್ನ ಪ್ರತಿಜ್ಞೆಯಾಗಿದೆ. ಅಥವಾ ಯಾರು ನನ್ನನ್ನು ಧ್ಯಾನ ಮಾಡುತ್ತಾರೋ ಅವರ ಧ್ಯಾನ ಮಾಡದೆ ನನ್ನಿಂದ ಇರಲಾಗುವುದಿಲ್ಲ ಇದು ನನ್ನ ಸ್ವಭಾವವೇ ಆಗಿದೆ ಎಂದೂ ಹೇಳಬಹುದು. ಅದಕ್ಕಾಗಿ ನನ್ನ ಮನಸ್ಸು ಅವರ ಕಡೆಗೆ ಇತ್ತು. ಯಾರ ಧನುಷ್ಟಂಕಾರವನ್ನು ಇಂದ್ರನಿಂದಲೂ ಸಹಿಸಲಾಗುತ್ತಿರಲಿಲ್ಲವೋ, ಯಾರ ಬಾಹುಬಲದ ಎದಿರು ಯಾವ ರಾಜನೂ ನಿಲ್ಲುತ್ತಿರಲಿಲ್ಲವೋ, ಪರಶುರಾಮರು ಇಪ್ಪತ್ತಮೂರು ದಿನ ಯುದ್ಧ ಮಾಡಿಯೂ ಯಾರನ್ನು ಸೋಲಿಸಲಾಗಲಿಲ್ಲವೋ, ಅಂತಹ ಮಹಾತ್ಮಾ ಭೀಷ್ಮರು ಇಂದು ಆತ್ಮ ಸಮರ್ಪಣೆಗೈದು ನನ್ನಲ್ಲಿ ಶರಣಾಗಿದ್ದಾರೆ. </p>
<p class="Text">ಭಗವತೀ ಭಾಗೀರಥಿಯು ಯಾರನ್ನು ಗರ್ಭದಲ್ಲಿ ಧರಿಸಿ ತನ್ನ ಮಡಿಲನ್ನು ಧನ್ಯವಾಗಿಸಿದ್ದಳೋ, ಮಹರ್ಷಿ ವಸಿಷ್ಠರು ಯಾರಿಗೆ ಜ್ಞಾನೋಪದೇಶಗೈದು ತಮ್ಮ ಜ್ಞಾನವನ್ನು ಸಫಲಗೊಳಿಸಿದ್ದರೋ, ಯಾರನ್ನು ತನ್ನ ಶಿಷ್ಯರನ್ನಾಗಿಸಿಕೊಂಡ ಪರಶುರಾಮರು ತನ್ನ ಗುರುತ್ವವನ್ನು ಗೌರವ ಪೂರ್ಣವಾಗಿಸಿದ್ದರೋ, ಯಾರು ಸಂಪೂರ್ಣ ವೇದ-ವೇದಾಂಗ ವಿದ್ಯೆಗಳ ಆಧಾರ, ದಿವ್ಯ ಶಸ್ತ್ರ-ಅಸ್ತ್ರಗಳ ಪ್ರಧಾನ ಆಚಾರ್ಯ ಮತ್ತು ಭೂತ, ಭವಿಷ್ಯ ಮತ್ತು ವರ್ತಮಾನ ಮೂರು ಕಾಲಗಳನ್ನು ತಿಳಿಯುವಂತಹ ಮಹಾತ್ಮಾ ಭೀಷ್ಮರು ಇಂದು ಮನಸ್ಸು, ಇಂದ್ರಿಯಗಳನ್ನು ಸಂಯಮಿಸಿ ನನ್ನಲ್ಲಿ ಶರಣು ಬಂದಿರುವರು. ಅದಕ್ಕಾಗಿ ನಾನು ಅವರ ಚಿಂತನೆ ಮಾಡುತ್ತಿದ್ದೆ. ಪ್ರಿಯ ಧರ್ಮನಂದನಾ! ಅವರು ಈ ಲೋಕದಿಂದ ಹೊರಟು ಹೋದ ಮೇಲೆ ಈ ಪೃಥ್ವಿಯು ಚಂದ್ರಹೀನ ರಾತ್ರಿಯಂತೆ ಶೋಭಾಹೀನವಾಗಿ ಹೋದೀತು. ಅವರು ಇಲ್ಲದಿರುವುದರಿಂದ ಭೂಮಂಡಲದಲ್ಲಿ ಜ್ಞಾನದ ಹ್ರಾಸವಾದೀತು. ಇದಕ್ಕಾಗಿ ನೀನು ಅವರ ಬಳಿಗೆ ಹೋಗಿ ನಾಲ್ಕು ವರ್ಣ ಮತ್ತು ಆಶ್ರಮಗಳ, ನಾಲ್ಕು ವಿದ್ಯೆಗಳ, ನಾಲ್ಕು ಪುರುಷಾರ್ಥಗಳ ಹಾಗೂ ಯಾವುದು ನಿನಗೆ ಇಚ್ಛಿತವಿದೆಯೋ ಅವುಗಳ ರಹಸ್ಯವನ್ನು ಕೇಳಿಕೋ. </p>
<p class="Text">ಯುಧಿಷ್ಠಿರನ ಕಣ್ಣುಗಳಲ್ಲಿ ನೀರು ತುಂಬಿ ಗದ್ಗದಿತ ಕಂಠದಿಂದ ಹೇಳಿದನು - ಶ್ರೀಕೃಷ್ಣಾ! ನೀನು ಭೀಷ್ಮರ ಪ್ರಭಾವವನ್ನು ಏನು ವರ್ಣನೆ ಮಾಡಿರುವೆಯೋ ಅದರ ಬಗ್ಗೆ ನನಗೆ ಪೂರ್ಣ ವಿಶ್ವಾಸವಿದೆ. ಅನೇಕ ಋಷಿ-ಮಹರ್ಷಿಗಳು ನನಗೆ ಅವರ ಮಹತ್ವವನ್ನು ಹೇಳಿದ್ದಾರೆ. ಮತ್ತೆ ನೀನಾದರೋ ಮೂರು ಲೋಕದ ಒಡೆಯನಾಗಿರುವೆ. ನಿನ್ನ ಮಾತಿನ ಬಗ್ಗೆ ಹೇಗೆ ಸಂದೇಹ ಪಡೆಯಬಹುದು? ನೀನು ನನ್ನ ಮೇಲೆ ದೊಡ್ಡ ಕೃಪೆ ಇರಿಸಿದ್ದೀ, ನೀನೇ ನನ್ನನ್ನು ನಿನ್ನೊಂದಿಗೆ ಅವರ ಬಳಿಗೆ ಕರೆದುಕೊಂಡು ಹೋಗು. ಉತ್ತರಾಯಣಕ್ಕೆ ಸೂರ್ಯನು ಹೋಗುತ್ತಲೇ ಅವರು ಈ ಲೋಕದಿಂದ ಹೊರಟು ಹೋಗುವರು, ಅದಕ್ಕಾಗಿ ಇಂತಹ ಸಂದರ್ಭದಲ್ಲಿ ಅವರಿಗೆ ನಿನ್ನ ದರ್ಶನವಾಗಬೇಕು. ನೀನು ಆದಿದೇವ ಪರಬ್ರಹ್ಮನಾಗಿರುವೆ. ನಿನ್ನ ದರ್ಶನದಿಂದ ಪಿತಾಮಹರು ಕೃತಕೃತ್ಯರಾಗುವರು. ಧರ್ಮರಾಜಾ ಯುಧಿಷ್ಠಿರನ ಪ್ರಾರ್ಥನೆಯನ್ನು ಕೇಳಿ ಭಗವಾನ್ ಶ್ರೀಕೃಷ್ಣನು ಸಾತ್ಯಕಿಗೆ ರಥ ಸಿದ್ಧಗೊಳಿಸಲು ಹೇಳಿದನು.</p>
<p class="Text">ಭಗವಾನ್ ಶ್ರೀಕೃಷ್ಣ, ಧರ್ಮರಾಜಾ ಯುಧಿಷ್ಠಿರ, ಕೃಪಾಚಾರ್ಯರು, ಭೀಮಸೇನ, ಅರ್ಜುನ ಮೊದಲಾದ ಎಲ್ಲರೂ ಭೀಷ್ಮಪಿತಾಮಹರ ಬಳಿಗೆ ಹೋದರು. ದಾರಿಯಲ್ಲಿ ಧರ್ಮರಾಜಾ ಯುಧಿಷ್ಠಿರನು ಕೇಳಿದಾಗ ಶ್ರೀಕೃಷ್ಣನು ಪರಶುರಾಮರ ಚರಿತ್ರೆಯನ್ನು ವರ್ಣಿಸಿದನು. ಭೀಷ್ಮರ ಬಳಿಗೆ ತಲುಪಿ ಅವರೆಲ್ಲರೂ ನೋಡಿದರು - ಅವರು ಸಂಧ್ಯಾಕಾಲದ ಸೂರ್ಯನಂತೆ ನಿಸ್ತೇಜರಾಗಿ ಶರಶಯ್ಯೆಯಲ್ಲಿ ಮಲಗಿರುವರು, ದೊಡ್ಡ-ದೊಡ್ಡ ಮಹಾತ್ಮರು ಅವರನ್ನು ಸುತ್ತುವರಿದು ಕುಳಿತಿದ್ದರು. ಇವರೆಲ್ಲರು ದೂರದಲ್ಲೇ ವಾಹನಗಳಿಂದ ಇಳಿದು ಅಲ್ಲಿಗೆ ಹೋಗಿ ವೇದವ್ಯಾಸರೇ ಮುಂತಾದ ಮಹರ್ಷಿಗಳ ಸಹಿತ ಎಲ್ಲರಿಗೆ ವಂದನೆಗೈದು ಭೀಷ್ಮರ ಸುತ್ತಲೂ ಕುಳಿತುಬಿಟ್ಟರು.</p>
<p class="Text">ಶ್ರೀಕೃಷ್ಣನು ಮಹಾತ್ಮಾ ಭೀಷ್ಮರನ್ನು ಸಂಬೋಧಿಸಿ ಹೇಳಿದನು - ನಿಮ್ಮ ಜ್ಞಾನವಾದರೋ ಮೊದಲಿನಂತೆಯೇ ಇದೆಯಲ್ಲ! ಪಾಂಡವರ ಏಟಿನ ನೋವಿನಿಂದ ನಿಮ್ಮ ಬುದ್ಧಿಯು ಅಸ್ಥಿರವಾಗಲಿಲ್ಲವಲ್ಲ? ನಿಮ್ಮ ತಂದೆ ಧರ್ಮಪರಾಯಣ ಶಾಂತನುವಿನ ವರದಾನದಿಂದ ನೀವು ನಿಮ್ಮ ಇಚ್ಛೆಗನುಸಾರವಾಗಿ ಮೃತ್ಯುವಿಗೆ ಅಧಿಕಾರಿಯಾಗಿದ್ದೀರಿ. ದೊಡ್ಡ-ದೊಡ್ಡ ಮಹಾತ್ಮರಿಗೆ ಮತ್ತು ದೇವತೆಗಳಿಗೂ ಕೂಡ ಇಚ್ಛಾ ಮೃತ್ಯು ದೊರೆಯಲಿಲ್ಲ. ಶರೀರದಲ್ಲಿ ಒಂದು ಸೂಜಿ ಚುಚ್ಚಿದರೇ ಜನರಿಗೆ ಅದರ ನೋವು ಸಹಿಸಲಾಗುವುದಿಲ್ಲ, ಆದರೆ ನಿಮ್ಮ ಶರೀರದಲ್ಲಾದರೋ ಅನೇಕ ಬಾಣಗಳು ನೆಟ್ಟಿವೆ. ನೀವು ಸ್ವತಃ ದೊಡ್ಡ-ದೊಡ್ಡ ದೇವತೆಗಳಿಗೆ ಉಪದೇಶ ಮಾಡುತ್ತಿದ್ದೀರಿ, ನಿಮ್ಮಲ್ಲಿ ಜನ್ಮ-ಮೃತ್ಯುವಿನ ಸಂಬಂಧದಲ್ಲಿ ಏನು ಹೇಳಬಹುದು! ನೀವು ಸಮಸ್ತ ಧರ್ಮಗಳ ರಹಸ್ಯ, ವೇದ-ವೇದಾಂಗ, ಅರ್ಥ, ಧರ್ಮ, ಕಾಮ, ಮೋಕ್ಷ ಎಲ್ಲದರ ತತ್ವವನ್ನು ತಿಳಿದವರಾಗಿದ್ದೀರಿ. ನಿಮಗೆ ಸಮಾನರಾದ ಗುಣವುಳ್ಳ ಮನುಷ್ಯನು ಜಗತ್ತಿನಲ್ಲಿ ಕಂಡುಬಂದಿಲ್ಲ ಮತ್ತು ಕೇಳಿ ಬರಲಿಲ್ಲ. ನೀವು ನಿಮ್ಮ ತಪೋಬಲದಿಂದ ಜಗತ್ತಿನ ಸೃಷ್ಟಿ ಮಾಡಬಲ್ಲಿರಿ. ಬಂಧು-ಬಾಂಧವರ ಸಂಹಾರವಾದ ಕಾರಣ ಧರ್ಮನಂದನ ಯುಧಿಷ್ಠಿರನು ಈ ಸಮಯದಲ್ಲಿ ಶೋಕಾಕುಲನಾಗಿರುವನು. ನೀವು ಎಲ್ಲ ಧರ್ಮಗಳ ರಹಸ್ಯವನ್ನು ತಿಳಿದಿದ್ದೀರಿ. ಅವನ ಶಂಕೆಗಳ ಸಮಾಧಾನ ಮಾಡುವವನು ಬೇರೆ ಯಾರೂ ಕಂಡುಬರುವುದಿಲ್ಲ. ನೀವು ಕೃಪೆಗೈದು ಅವನ ಶೋಕಾಕುಲ ಚಿತ್ತವನ್ನು ಶಾಂತಗೊಳಿಸಿರಿ. </p>
<p class="Text">ಭೀಷ್ಮರು ಸ್ವಲ್ಪ ತಲೆ ಎತ್ತಿ ಕೈ ಜೋಡಿಸಿ ಶ್ರೀಕೃಷ್ಣನಲ್ಲಿ ಹೇಳಿದರು - ಭಗವಂತಾ! ನೀನು ಸಮಸ್ತ ಕಾರಣಗಳ ಕಾರಣ ಮತ್ತು ಎಲ್ಲರ ಪರಮ ನಿಧಾನನಾಗಿದ್ದೀಯೆ. ನೀನು ಪ್ರಕೃತಿಯಿಂದ ಅತೀತ ಮತ್ತು ಪ್ರಕೃತಿಯಲ್ಲಿ ವ್ಯಾಪ್ತನಾಗಿರುವೆ. ನೀನು ಎಲ್ಲರ ಆಶ್ರಯ ಮತ್ತು ನಿತ್ಯ ಏಕರಸ ಅವಿನಾಶೀ ಸಚ್ಚಿದಾನಂದ ಘನನಾಗಿರುವೆ. ನಿನ್ನ ಶಕ್ತಿಯು ಅನಂತವಾಗಿದೆ. ಅತಸೀ ಪುಷ್ಪದಂತೆ ನಿನ್ನ ಶ್ಯಾಮಲ ಶರೀರವು ನನಗೆ ತುಂಬಾ ಪ್ರಿಯವಾಗಿದೆ. ಅದರ ಮೇಲೆ ಪೀತಾಂಬರದ ಶೋಭೆಯಾದರೋ ವರ್ಷಾಕಾಲದ ಮೇಘಗಳ ಮೇಲೆ ಮಿಂಚು ಸ್ಥಿರವಾಗಿ ನಿಂತಿರುವಂತೆ ಗೊತ್ತಾಗುತ್ತದೆ. ನಾನು ಪರಮ ಭಕ್ತಿಯಿಂದ ನಿಜ ಹೃದಯದಿಂದ ನಿನ್ನಲ್ಲಿ ಶರಣಾಗಿದ್ದೇನೆ.</p>
<p class="Text">ಶ್ರೀಕೃಷ್ಣನು ಮಗುಳ್ನಗುತ್ತ ಗಂಭೀರ ಸ್ವರದಿಂದ ಹೇಳಿದನು - ಮಹಾತ್ಮಾ! ನೀವು ನನ್ನ ದಿವ್ಯ ಶರೀರದ ದರ್ಶನ ಮಾಡಿರಿ. ನಿಮಗೆ ನನ್ನ ಮೇಲೆ ಪರಮ ಭಕ್ತಿ ಇದೆ, ಇದರಿಂದ ನಾನು ಈ ದಿವ್ಯ ಶರೀರವನ್ನು ನಿಮಗೆ ತೋರಿಸುತ್ತಿದ್ದೇನೆ. ನೀವು ನನ್ನ ಪರಮ ಭಕ್ತರಾಗಿದ್ದೀರಿ, ನಿಮ್ಮ ಸ್ವಭಾವವು ತುಂಬಾ ಸರಳವಾಗಿದೆ, ನೀವು ತಪಸ್ವೀ ಸತ್ಯವಾದೀ, ಇಂದ್ರಿಯಗಳನ್ನು ಗೆದ್ದಿರುವವರು ಮತ್ತು ದಾನಿಗಳಾಗಿದ್ದೀರಿ. ಅದಕ್ಕಾಗಿ ನೀವು ನನ್ನ ದಿವ್ಯ ಶರೀರದ ದರ್ಶನ ಪಡೆಯಲು ಅಧಿಕಾರಿಗಳಾಗಿದ್ದೀರಿ. ಯಾವ ಮನುಷ್ಯನು ಭಕ್ತಿಹೀನನಾಗಿದ್ದಾನೋ, ಕುಟಿಲ ಸ್ವಭಾವದವನಾಗಿದ್ದಾನೋ, ಅಶಾಂತನಾಗಿದ್ದಾನೋ ಅವನಿಗೆ ನಾನು ದರ್ಶನ ಕೊಡುವುದಿಲ್ಲ. ನೀವು ಈ ಶರೀರವನ್ನು ಪರಿತ್ಯಾಗಗೈದು ಎಲ್ಲಿಗೆ ಹೋದರೆ ಪುನಃ ಎಂದೆಂದಿಗೂ ಮರಳಬೇಕಾಗುವುದಿಲ್ಲವೋ ಆ ದಿವ್ಯ ಧಾಮಕ್ಕೆ ಹೋಗಿರಿ. ಈಗ ನೀವು ಐವತ್ತಾರು ದಿನಗಳವರೆಗೆ ಜೀವಿಸಿ ಇರುವಿರಿ. ಮತ್ತೆ ನಿಮಗೆ ಪರಮ ಪದದ ಪ್ರಾಪ್ತಿಯಾಗುವುದು. ವಸು ದೇವತೆಗಳು ಆಕಾಶದಲ್ಲಿ ನಿಂತು ನಿಮ್ಮನ್ನು ರಕ್ಷಿಸುತ್ತಿದ್ದಾರೆ. ನಿಮ್ಮ ಶರೀರ ತ್ಯಾಗದ ನಂತರ ನಿಮ್ಮಂತಹ ತತ್ವಜ್ಞಾನಿಯು ಯಾರೂ ಉಳಿಯಲಾರರು. ಅದಕ್ಕಾಗಿ ನಾವು ನಿಮ್ಮ ಬಳಿಗೆ ಬಂದಿರುವೆವು, ನೀವು ನಿಮ್ಮ ಅನುಭವ ಸಂಪೂರ್ಣ ಜ್ಞಾನವನ್ನು ವರ್ಣಿಸುತ್ತ ಹೋಗಿರಿ. ಇದರಿಂದ ನಿಮ್ಮ ಅನುಭವದ ಧರ್ಮ-ಸಿದ್ಧಾಂತದ ರಕ್ಷಣೆಯಾದೀತು ಮತ್ತು ಧರ್ಮರಾಜ ಯುಧಿಷ್ಠಿರನ ಶೋಕ ದೂರವಾಗಬಲ್ಲದು.</p>
<p class="Text">ಭೀಷ್ಮರು ಕೈ ಜೋಡಿಸಿ ಹೇಳಿದರು - ಭಗವಂತಾ! ನಿನ್ನ ವಚನಗಳಿಂದ ನನಗೆ ತುಂಬಾ ಸಂತೋಷವಾಯಿತು. ನಾನು ಏನು ಮಹಾ ನಿನ್ನ ಮುಂದೆ ಧರ್ಮದ ವರ್ಣನೆ ಮಾಡಬಲ್ಲೆ? ಜಗತ್ತಿನಲ್ಲಿ ಎಷ್ಟು ಧರ್ಮ-ಅಧರ್ಮಗಳೆಂದು ಹೇಳಲಾಗಿವೆಯೋ, ಮನುಷ್ಯರಿಗಾಗಿ ಏನೆಲ್ಲ ಕರ್ತವ್ಯ-ಅಕರ್ತವ್ಯಗಳು ನಿಶ್ಚಿತವಾಗಿವೆಯೋ ಅವೆಲ್ಲದರ ಮೂಲಕಾರಣ ನೀನೇ ಆಗಿರುವೆ. ಹೇಗೆ ಇಂದ್ರನ ಎದುರು ಯಾರಾದರು ದೇವಲೋಕದ ವರ್ಣನೆ ಮಾಡಿದಂತೆ ನಿನ್ನ ಎದುರು ಧರ್ಮ ರಹಸ್ಯದ ವರ್ಣನೆ ಮಾಡುವುದಾಗಿದೆ. ಬಾಣಗಳ ಆಘಾತದಿಂದ ನನ್ನ ಶರೀರ ವ್ಯಥಿತವಾಗಿದೆ. ಹೃದಯ ಪೀಡಿತವಾಗಿದೆ ಮತ್ತು ಬುದ್ಧಿ ಕ್ಷೀಣವಾಗಿದೆ. ವಾಣಿಯು ಅಸಮರ್ಥವಾಗಿದೆ, ಬಲವು ನಷ್ಟವಾಗಿದೆ, ಪ್ರಾಣಗಳು ಹೊರಟು ಹೋಗಲು ಅವಸರ ಮಾಡುತ್ತಿವೆ. ನಿನ್ನ ಪ್ರಭಾವದಿಂದಲೇ ನಾನು ಜೀವಿಸಿ ಇರುವೆನು. ನೀನು ಸಂಪೂರ್ಣ ಜ್ಞಾನಗಳ ನಿಯಾಗಿರುವೆ. ನಿನ್ನ ಮುಂದೆ ನಾನು ಏನು ಉಪದೇಶ ಮಾಡಬಲ್ಲೆ? ಗುರುವಿನ ಮುಂದೆ ಶಿಷ್ಯನು ಏನು ಮಾತಾಡಬಲ್ಲನೇ? ಅದಕ್ಕಾಗಿ ನನ್ನನ್ನು ಕ್ಷಮಿಸು ನೀನೇ ಧರ್ಮರಾಜನಿಗೆ ಉಪದೇಶಮಾಡು.</p>
<p class="Text">ಶ್ರೀಕೃಷ್ಣನು ಹೇಳಿದನು - ಪಿತಾಮಹರೇ! ನೀವು ಎಲ್ಲ ತತ್ವಗಳ ಜ್ಞಾತಾ, ಶಕ್ತಿಶಾಲೀ ಮತ್ತು ಭರತವಂಶದ ಭೂಷಣರಾಗಿರುವಿರಿ. ಅದಕ್ಕಾಗಿ ನಿಮ್ಮ ಈ ವಿನೀತ ಮಾತುಗಳು ನಿಮಗೆ ಯೋಗ್ಯವಾಗಿವೆ. ಬಾಣಗಳ ಗಾಯದಿಂದ ಶರೀರದಲ್ಲಿ ನೋವು ಇದ್ದರೆ - ನಿಮ್ಮ ಗ್ಲಾನಿ, ಮೂರ್ಛೆ, ಉರಿ ಮತ್ತು ಹಸಿವು-ಬಾಯಾರಿಕೆಗಳು ಇಲ್ಲವಾಗಿ, ನಿಮ್ಮ ಹೃದಯದಲ್ಲಿ ಎಲ್ಲ ಜ್ಞಾನವು ಜಾಗ್ರತವಾಗಲಿ, ನಿಮ್ಮ ಬುದ್ಧಿಯು ನಿರ್ಮಲವಾಗಿ ಹೋಗಲೀ, ನಿಮ್ಮ ಮನಸ್ಸಿನಿಂದ ರಜೋಗುಣ ಮತ್ತು ತವೋಗುಣವು ತೊಡೆದು ಹೋಗಲಿ, ಕೇವಲ ಸತ್ವ ಗುಣವೇ ಉಳಿಯಲಿ. ನೀವು ಧರ್ಮ ಮತ್ತು ಅರ್ಥದ ಸಂಬಂಧದಲ್ಲಿ ಎಷ್ಟು ವಿಚಾರ ಮಾಡುವಿರೋ, ನಿಮ್ಮ ಬುದ್ಧಿಯು ಅಷ್ಟೇ ತೇಜಸ್ವಿಯಾಗುತ್ತಾ ಹೋಗುವುದು. ನಿಮಗೆ ದಿವ್ಯ ದೃಷ್ಟಿ ಉಂಟಾಗುವುದು ಮತ್ತು ನೀವು ಎಲ್ಲ ವಸ್ತುಗಳ ರಹಸ್ಯವನ್ನು ತಿಳಿಯಬಲ್ಲಿರಿ ಎಂದು ನಾನು ನಿಮಗೆ ವರವನ್ನು ಕೊಡುತ್ತೇನೆ.</p>
<p class="Text">ಭಗವಾನ್ ಶ್ರೀಕೃಷ್ಣನ ಈ ದಿವ್ಯವಾಣಿಯನ್ನು ಕೇಳಿ ವೇದವ್ಯಾಸ ಮೊದಲಾದ ಋಷಿ-ಮಹರ್ಷಿಗಳು ಅವನ ಸ್ತುತಿಗೈದರು. ಆಕಾಶ ಮಂಡಲದಿಂದ ಶ್ರೀಕೃಷ್ಣ, ಭೀಷ್ಮ ಮತ್ತು ಪಾಂಡವರ ಮೇಲೆ ಪುಷ್ಪವೃಷ್ಟಿ ಆಯಿತು. ಅಪ್ಸರೆಯರು ಹಾಡತೊಡಗಿದರು, ಗಂಧರ್ವರು ನುಡಿಸತೊಡಗಿದರು. ಶೀತಲ ಮಂದ, ಸುಗಂತ ಗಾಳಿ ಬೀಸತೊಡಗಿತು ಮತ್ತು ದಿಸೆಗಳು ಶಾಂತವಾದುವು. ಸುಂದರ-ಸುಂದರ ಪಕ್ಷಿಗಳು ಕೂಗತೊಡಗಿದವು. ಭೀಷ್ಮರ ಚೇತನ ಜಾಗ್ರತವಾಯಿತು. ಅವರ ಬುದ್ಧಿಯಲ್ಲಿ ಸಂಪೂರ್ಣ ಜ್ಞಾನವು ಸುರಿಸತೊಡಗಿತು. ಎಲ್ಲೆಡೆ ಮಂಗಳಮಯ ಶಕುನಗಳು ಆಗತೊಡಗಿದವು.</p>
<p class="Text">ಸಾಯಂಕಾಲವಾಗುತ್ತಿತ್ತು. ಋಷಿಗಳ ಅನುಮತಿಯಿಂದ ಮರುದಿನ ಪುನಃ ಇಲ್ಲಿ ಸೇರುವ ಸಲಹೆ ಪಡೆದು ಎಲ್ಲರು ತಮ್ಮ-ತಮ್ಮ ಸ್ಥಳಕ್ಕೆ ಹೊರಟು ಹೋದರು.</p>


<p class="Page-Break"> </p>


<p class="Page-Break"> </p>
<p class="Chapter-Heading" id="toc_marker-13">11. ಪಿತಾಮಹರ ಉಪದೇಶ</p>
<p class="Text">ತಮ್ಮ ಬುದ್ಧಿಯ ಮೂಲಕ ಯಾವ ಸತ್ಯದ ಸಾಕ್ಷಾತ್ಕಾರವಾಗುತ್ತದೋ, ಅದೇ ಸತ್ಯದ ಸಾಕ್ಷಾತ್ಕಾರವು ಎಲ್ಲ ಬುದ್ಧಿಗಳ ಮೂಲಕ ಆದಾಗ ಹೇಳುವುದೇನಿದೆ? ಅದೊಂದು ಅಸಂದಿಗ್ಧ ಸತ್ಯವಾಗುತ್ತಿತ್ತು; ಆದರೆ ಎಲ್ಲರ ಬುದ್ಧಿಗಳು ಬೇರೆ-ಬೇರೆಯಾಗಿವೆ ಮತ್ತು ಎಲ್ಲರ ಸಾಕ್ಷಾತ್ಕಾರವು ಬೇರೆ-ಬೇರೆಯಾಗಿದೆ. ಬುದ್ಧಿಗಳ ಮಾತಾದರೂ ಏನು? ನಾವುಗಳು ಯಾವ ಈ ರೂಪಗಳನ್ನು ತಮ್ಮ-ತಮ್ಮ ಕಣ್ಣುಗಳಿಂದ ನೋಡುತ್ತಿದ್ದೇವೋ, ಅದೂ ಕೂಡ ಒಂದೇ ಪ್ರಕಾರದಲ್ಲಿ ಇಲ್ಲ. ಎಲ್ಲರ ಕಣ್ಣುಗಳು ಒಂದೇ ಸ್ತರದಲ್ಲಿ ಇಲ್ಲ ಮತ್ತು ಒಂದೇ ಪ್ರಕಾರದ ಶಕ್ತಿಯೂ ಇರುವುದಿಲ್ಲ. ಎಲ್ಲರ ಅಂತಸ್ತು ಭಿನ್ನ-ಭಿನ್ನ ಅಂತರದಲ್ಲಿದೆ, ಒಂದೇ ವೃಕ್ಷವನ್ನು ಎಲ್ಲರೂ ಸಮಾನ ದಪ್ಪವಾಗಿ ನೋಡುವುದಿಲ್ಲ. ಓರ್ವನೇ ವ್ಯಕ್ತಿಯ ರೂಪ-ಬಣ್ಣ ಒಂದೇ ರೀತಿಯಿಂದ ಎಲ್ಲರಿಗೆ ಕಂಡುಬರುವುದಿಲ್ಲ. ಇದರ ಕಾರಣ ಕಣ್ಣುಗಳ ತಾರತಮ್ಯವಾಗಿದೆ. ಇದೇ ಪ್ರಕಾರ ಬುದ್ಧಿಗಳಲ್ಲಿಯೂ ತಾರತಮ್ಯವು ಇರುತ್ತದೆ. ಎಲ್ಲರೂ ಸತ್ಯದ ದರ್ಶನ ವಿಭಿನ್ನ ಪ್ರಕಾರದಿಂದ ಮಾಡುತ್ತಾರೆ. ಇದರಿಂದ ಯಾರದೇ ಬೌದ್ಧಿಕ ಜ್ಞಾನವು ಬೇಕಾದರೆ ಎಷ್ಟೇ ಎತ್ತರವಾಗಿರಲೀ ಮತ್ತು ಅವನು ತನ್ನ ಬೌದ್ಧಿಕ ನಿರ್ಣಯವನ್ನು ಬೇಕಾದಷ್ಟು ಯುಕ್ತಿಗಳಿಂದ ಸಿದ್ಧ ಮಾಡುತ್ತಿರಲೀ, ಅವನ ಆ ಜ್ಞಾನ ಮತ್ತು ಆ ಯುಕ್ತಿಗಳು ಸರ್ವಥಾ ಪ್ರಾಮಾಣಿಕವಾಗಿರುವುದಿಲ್ಲ. ಜಗತ್ತಿನಲ್ಲಿ ಯಾವ ಅನೇಕವಾದ ಮತ-ಮತಾಂತರ ಮತ್ತು ಸೈದ್ಧಾಂತಿಕ ಭೇದಗಳಾಗಿವೆಯೋ, ಅವುಗಳ ಮೂಲದಲ್ಲಿ ಇದೇ ಬುದ್ಧಿಯ ವಿಭಿನ್ನತೆ ಸ್ಥಿತವಾಗಿದೆ. ಎಲ್ಲರೂ ಸತ್ಯವನ್ನೇ ಹೇಳಿದ್ದಾರೆ, ಆದರೆ ಆ ಸತ್ಯದಲ್ಲಿ ಹೇಳುವವನ ವ್ಯಕ್ತಿತ್ವ ಮತ್ತು ಅವನ ವ್ಯಕ್ತಿಗತ ಬುದ್ಧಿ ಸಮ್ಮಿಲಿತವಾಗಿದೆ. ಅದೇ ಪರಮ ಸತ್ಯವಾಗಿದೆ, ಈ ಮಾತನ್ನು ಒತ್ತುಕೊಟ್ಟು ಹೇಳಲಾಗದು.</p>
<p class="Text">ಆದರೆ ಒಂದು ಇಂತಹ ಜ್ಞಾನವೂ ಇದೆ. ಯಾವುದು ಸರ್ವದಾ ಏಕರಸ, ಏಕರೂಪ, ಅವಿಚಲ ಮತ್ತು ನಿರ್ವಿಕಾರವಾಗಿದೆಯೋ ಅದು ವ್ಯಕ್ತಿ ಮತ್ತು ಬುದ್ಧಿಗಳು ವಿಭಿನ್ನವಾಗಿದ್ದರೂ ಕೂಡ ವಿಭಿನ್ನವಾಗುವುದಿಲ್ಲ. ಜಗತ್ತಿನ ಜ್ಞಾನದ ಕಡೆಗೆ ದೃಷ್ಟಿ ಇರಿಸಿ ಅದನ್ನು ಜ್ಞಾನ ಎಂದು ಹೇಳುವುದರಲ್ಲಿ ಸಂಕೋಚವಾದರೋ ಅವಶ್ಯವಾಗುತ್ತದೆ, ಆದರೆ ಯಾವುದರ ಮೂಲಕ ತನ್ನ ಭಾವವನ್ನು ಪ್ರಕಟಪಡಿಸುವಂತಹ ಶಬ್ದವು ಇದಲ್ಲದೆ ಬೇರೆ ಇಲ್ಲ. ಆ ಜ್ಞಾನವು ಏನಾಗಿದೆ? ಅದು ಸ್ವಯಂ ಆತ್ಮಾ ಆಗಿದೆ, ಪರಮಾತ್ಮನಾಗಿದ್ದಾನೆ, ಭಗವಾನ್ ಶ್ರೀಕೃಷ್ಣನಾಗಿದ್ದಾನೆ. ಅದು ಯಾರ ಹೃದಯದಲ್ಲಿ ಪ್ರಕಟವಾಗುತ್ತದೋ ಅವನ ವ್ಯಕ್ತಿತ್ವವು ಲುಪ್ತವಾಗುತ್ತದೆ ಮತ್ತು ಅವನ ಮೂಲಕ ಪರಮ ಸತ್ಯ, ವಿಶುದ್ಧ ಜ್ಞಾನದ ವಿಸ್ತಾರವಾಗತೊಡಗುತ್ತದೆ. ಬೇರೆ ಶಬ್ಧಗಳಲ್ಲಿ ಇದನ್ನು ಹೀಗೂ ಹೇಳಬಹುದು - ಭಗವಾನ್ ಶ್ರೀಕೃಷ್ಣನು ಕೊಟ್ಟಿರುವಂತಹ ಜ್ಞಾನವೇ ನಿಜವಾದ ಜ್ಞಾನವಾಗಿದೆ. ತನ್ನ ಬುದ್ಧಿಯಿಂದ ಪ್ರಾಪ್ತವಾದ ಜ್ಞಾನವಾದರೋ ಸರ್ವಥಾ ಅಪ್ರಾಮಾಣಿಕ ಮತ್ತು ಆಶ್ರಯಹೀನ ಜ್ಞಾನವಾಗಿದೆ. ಇದರಿಂದಲೇ ಮಹಾತ್ಮರು ಎಲ್ಲಿಯ ತನಕ ಭಗವಂತನಿಂದ ಜ್ಞಾನವನ್ನು ಪ್ರಾಪ್ತ ಮಾಡಿಕೊಳ್ಳುವುದಿಲ್ಲವೋ, ಅಲ್ಲಿಯವರೆಗೆ ತಮ್ಮ ಬೌದ್ಧಿಕ ಜ್ಞಾನದ ಪ್ರಚಾರ ಮಾಡುವುದಿಲ್ಲ; ಏಕೆಂದರೆ ಪ್ರಚಾರವಾದರೋ ತನ್ನ ವ್ಯಕ್ತಿತ್ವದ ಪ್ರಚಾರವಾಗಿದೆ, ಅದು ಯಾವುದಾದರೂ ರೂಪದಲ್ಲಿ ಭಗವಂತನ ಜ್ಞಾನದ ಆವರಣವೇ ಆಗಿದೆ. ಸರಿ, ಮಹಾತ್ಮರು ತಮ್ಮ ವ್ಯಕ್ತಿಗತ ಜ್ಞಾನವನ್ನಲ್ಲ, ಭಗವತ್ ಪ್ರದತ್ತ ಜ್ಞಾನದ ವಿಸ್ತಾರ ಮಾಡುತ್ತಾರೆ ಎಂದು ಇಲ್ಲಿಯವರೆಗೆ ಈ ಮಾತು ಹೇಳಲಾಯಿತು.</p>
<p class="Text">ಭೀಷ್ಮಾಚಾರ್ಯರ ಜೀವನವನ್ನು ಇಷ್ಟು ಅಧ್ಯಯನ ಮಾಡಿದ ನಂತರ ಅವರು ಮಹಾಪುರುಷರಾಗಿದ್ದಾರೆ ಎಂದು ನಿಃಸಂಕೋಚ ಭಾವದಿಂದ ಹೇಳಬಲ್ಲೆವು. ಅವರ ಜೀವನ ನಿಷ್ಕಾಮ ಕರ್ಮಯೋಗದ ಮೂರ್ತಿಮಂತ ಸ್ವರೂಪವಾಗಿದೆ. ಅವರ ಜೀವನದಲ್ಲಿ ಮಹಾನ್ ಪುರುಷಾರ್ಥವು ತುಂಬಿದೆ. ಭಗವಂತನ ಮೇಲೆ ಅವರಿಗೆ ಅವಿಚಲ ಶ್ರದ್ಧೆ ಇದೆ. ಅವರು ಒಂದು ಕ್ಷಣಕ್ಕಾದರೂ ಭಗವಂತನನ್ನು ಮರೆಯುವುದಿಲ್ಲ ಮತ್ತು ಎಲ್ಲಿಯವರೆಗೆಂದರೆ ಭಗವಂತನೂ ಕೂಡ ಅವರ ಧ್ಯಾನ ಮಾಡುತ್ತಾನೆ. ಆ ಭೀಷ್ಮರ ಮೂಲಕ ಭಗವಂತನ ಜ್ಞಾನದ ವಿಸ್ತಾರವಾಗುವುದಿದೆ. ಇದೇ ಮಾತು ಇದಕ್ಕಿಂತ ಮೊದಲಿನ ಅಧ್ಯಾಯದಲ್ಲಿ ಭೀಷ್ಮರು ತಮ್ಮ ವ್ಯಕ್ತಿಗತ ಜ್ಞಾನದ ಉಪದೇಶ ಮಾಡುವುದನ್ನು ತಿರಸ್ಕರಿಸಿದ್ದರು. ಭಗವಾನ್ ಶ್ರೀಕೃಷ್ಣನು ಅವರಿಗೆ ತನ್ನ ಜ್ಞಾನವನ್ನು ದಾನ ಮಾಡಿದನು. ಈಗ ಭೀಷ್ಮರು ವಾಸ್ತವವಾಗಿ ಜ್ಞಾನೋಪದೇಶ ಮಾಡಲು ಅಧಿಕಾರಿಗಳಾದರು. ಇಂತಹ ಅಧಿಕಾರದಲ್ಲಿ ಆರೂಢರಾಗಿ ಯಾರು ಜ್ಞಾನದ ಉಪದೇಶ ಮಾಡುವರೋ ಅವರೇ ನಿಜವಾದ ಉಪದೇಶಕರಾಗಿರುವರು. ಇಂದಾದರೋ ಉಪದೇಶಕರ ಮಹಾಪ್ರವಾಹವೇ ಹರಿದಿದೆ; ಆದರೆ ಭಗವಂತನ ಸಾಕ್ಷಾತ್ ಆದೇಶ ಪ್ರಾಪ್ತವಾದ ಭೀಷ್ಮರಂತಹ ಉಪದೇಶಕರು ಯಾರಿದ್ದಾರೆ? </p>
<p class="Text">ಹಿಂದೆ ನಿಶ್ಚಯವಾದಂತೆ ಮರುದಿನ ಎಲ್ಲ ಜನರು ಭೀಷ್ಮಪಿತಾಮಹರ ಶರಶಯ್ಯೆಯ ಬಳಿ ಉಪಸ್ಥಿತರಾದರು. ದೊಡ್ಡ-ದೊಡ್ಡ ಋಷಿ-ಮಹರ್ಷಿಗಳು ಮೊದಲೇ ಬಂದಿದ್ದರು. ದೇವಋಷಿ ನಾರದರು ಮತ್ತು ಯುಧಿಷ್ಠಿರನ ಪ್ರೇರಣೆಯಿಂದ ಭಗವಾನ್ ಶ್ರೀಕೃಷ್ಣನು ಭೀಷ್ಮ ಪಿತಾಮಹರೊಂದಿಗೆ ವಾರ್ತಾಲಾಪ ಪ್ರಾರಂಭಿಸಿದರು. ಶ್ರೀಕೃಷ್ಣನು ಹೇಳಿದನು - ಪಿತಾಮಹರೇ! ಇಂದಿನ ರಾತ್ರಿಯಲ್ಲಿ ನಿಮಗೆ ಕಷ್ಟವೇನೂ ಆಗಲಿಲ್ಲವಲ್ಲ? ನಿಮ್ಮ ಶರೀರವು ನೋವಿಲ್ಲದೆ ಹಾಗೂ ಮನಸ್ಸು ಶಾಂತವಾಗಿದೆಯಲ್ಲ? ಪಿತಾಮಹರೆಂದರು - ಶ್ರೀಕೃಷ್ಣಾ! ನಿನ್ನ ಕೃಪೆಯಿಂದ ಮೋಹ, ದಾಹ, ಬಳಲಿಕೆ, ಉದ್ವೇಗ ಮತ್ತು ರೋಗ ಎಲ್ಲಾ ದೂರವಾದುವು. ನಿನ್ನ ಕೃಪಾ ದೃಷ್ಟಿಯ ಫಲಸ್ವರೂಪವಾಗಿ ನನಗೆ ಮೂರು ಕಾಲಗಳ ಜ್ಞಾನವು ಉಂಟಾಗಿದೆ. ವೇದ-ವೇದಾಂತೋಕ್ತ ಧರ್ಮ, ಸದಾಚಾರ, ವರ್ಣಾಶ್ರಮ, ದೇಶ, ಜಾತಿ ಮತ್ತು ಕುಲದ ಎಲ್ಲ ಧರ್ಮಗಳು ನನ್ನ ಹೃದಯದಲ್ಲಿ ಜಾಗ್ರತವಾಗಿವೆ. ಈ ಸಮಯದಲ್ಲಿ ನನ್ನ ಬುದ್ಧಿಯು ನಿರ್ಮಲ ಮತ್ತು ಚಿತ್ತವು ಸ್ಥಿರವಾಗಿದೆ. ನಾನು ನಿನ್ನ ಚಿಂತನೆಯಿಂದ ಪುನಃ ಜೀವಂತನಾಗಿರುವೆನು. ಈಗ ನಾನು ಧಾರ್ಮಿಕ ಮತ್ತು ಆಧ್ಯಾತ್ಮಿಕ ಪ್ರಶ್ನೆಗಳ ಉತ್ತರ ಕೊಡಬಲ್ಲೆನು; ಆದರೆ ಒಂದು ಮಾತು ನಿನ್ನಲ್ಲಿ ಕೇಳುವುದಿದೆ - ನೀನು ಸ್ವಯಂ ಯುಧಿಷ್ಠಿರನಿಗೆ ಏಕೆ ಉಪದೇಶ ಕೊಡುತ್ತಿಲ್ಲ?</p>
<p class="Text">ಶ್ರೀಕೃಷ್ಣನು ಹೇಳಿದನು - ಪಿತಾಮಹರೇ! ಜಗತ್ತಿನಲ್ಲಿ ಏನೆಲ್ಲ ಶ್ರೇಯಸ್ಸು ಮತ್ತು ಕೀರ್ತಿ ಕಂಡುಬರುತ್ತದೋ, ಅದರ ಕಾರಣ ನಾನೇ ಆಗಿದ್ದೇನೆ. ಜಗತ್ತಿನ ಎಲ್ಲ ಭಾವಗಳು ನನ್ನಿಂದಲೇ ಉಂಟಾಗಿವೆ. ನಾನು ಸಂಪೂರ್ಣ ಯಶದ ಕೇಂದ್ರನಾಗಿದ್ದೇನೆ; ಈ ಮಾತಿನಲ್ಲಿ ಯಾರಿಗೂ ಸಂದೇಹವೇ ಇಲ್ಲ. ಈ ಸಮಯದಲ್ಲಿ ನಾನು ವಿಶಾಲ ಬುದ್ಧಿಯನ್ನು ನಿಮ್ಮ ಹೃದಯದಲ್ಲಿ ಸೇರಿಸಿಬಿಟ್ಟಿದ್ದೇನೆ. ನಿಮ್ಮ ಮೂಲಕವೇ ಉಪದೇಶವಾಗಲೀ ಮತ್ತು ಅದು ಜಗತ್ತಿನಲ್ಲಿ ವೇದ ವಾಕ್ಯದಂತೆ ಸ್ಥಿರವಾಗಿರಲೀ ಎಂದೇ ನನ್ನ ಇಚ್ಛೆ ಇದೆ. ಯಾರು ನಿಮ್ಮ ಉಪದೇಶವನ್ನು ಅನುಸರಿಸುವನೋ ಅವನು ಲೋಕ, ಪರಲೋಕ ಮತ್ತು ಪರಮಾರ್ಥವನ್ನು ಪಡೆಯುವನು. ಹುಟ್ಟಿನಿಂದ ಇಂದಿನ ತನಕ ನಿಮ್ಮಲ್ಲಿ ಯಾವುದೇ ದೋಷ ಕಂಡುಬಂದಿಲ್ಲ; ನೀವು ಧರ್ಮದ ಮರ್ಮಜ್ಞರಾಗಿದ್ದೀರಿ. ನೀವು ಜೀವನವಿಡೀ ಸತ್ಸಂಗ ಮಾಡಿರುವಿರಿ, ಋಷಿ ಮತ್ತು ದೇವತೆಗಳ ಉಪಾಸನೆ ಮಾಡಿರುವಿರಿ. ನಾನು ನಿಮ್ಮ ಕೀರ್ತಿಯನ್ನು ಶಾಶ್ವತವಾಗಿಸಲು ಬಯಸುತ್ತೇನೆ. ನೀವು ನನ್ನ ಮತ್ತು ಎಲ್ಲರ ಇಚ್ಛೆಯನ್ನು ಪೂರ್ಣಮಾಡಿರಿ. ನಿಮಗೆ ಶ್ರೇಯಸ್ಸಾಗುವುದು. </p>
<p class="Text">ಶ್ರೀಕೃಷ್ಣನ ಆಜ್ಞೆಯನ್ನು ಪಡೆದು ಪಿತಾಮಹರು ಯುಧಿಷ್ಠಿರನಿಗೆ ಪ್ರಶ್ನೆ ಕೇಳಲು ಆಜ್ಞೆಯನ್ನಿತ್ತರು. ಯುಧಿಷ್ಠಿರನು ಅವರ ಬಳಿಗೆ ಹೋಗಿ ಚರಣಗಳಲ್ಲಿ ವಂದಿಸಿಕೊಂಡು, ತುಂಬಾ ವಿನಮ್ರ ಭಾವದಿಂದ ಧರ್ಮ ಮತ್ತು ಆಧ್ಯಾತ್ಮ ಸಂಬಂಧೀ ಅನೇಕ ಪ್ರಶ್ನೆಗಳನ್ನು ಕೇಳಿದನು. ಭೀಷ್ಮಪಿತಾಮಹರು ಅವೆಲ್ಲ ಪ್ರಶ್ನೆಗಳ ಉತ್ತರಗಳನ್ನು ಬೇರೆ-ಬೇರೆಯಾಗಿ ಕೊಟ್ಟರು. ಅವೆಲ್ಲದರ ವರ್ಣನೆ ಮಹಾಭಾರತದ ಶಾಂತಿಪರ್ವದಲ್ಲಿ ಇದೆ. ಪ್ರತಿಯೋರ್ವ ಜಿಜ್ಞಾಸು ಸ್ತ್ರೀ-ಪುರುಷರು ಅದರ ಸ್ವಾಧ್ಯಾಯ ಮಾಡಬೇಕು. ಅವೆಲ್ಲ ಉಪದೇಶ ಇಲ್ಲಿ ಯಾವುದೇ ಪ್ರಕಾರದಿಂದ ಉದ್ಧೃತವಾಗಿಸಲು ಸಾಧ್ಯವಾಗಲಾರವು. ಸಂಕ್ಷೇಪವಾಗಿಯೇ ಬರೆದರೂ ಒಂದು ದೊಡ್ಡ ಗ್ರಂಥವೇ ಆಗಬಲ್ಲದು. ಇಲ್ಲಿ ಹೆಸರಿಗಷ್ಟೇ ಅವುಗಳ ಕೆಲವೇ ಸ್ವಲ್ಪ ವಚನಗಳನ್ನು ಉಲ್ಲೇಖಿಸಲಾಗುವುದು. </p>
<p class="Text">ಮಗು! ನಾನು ಜಗನ್ನಿಯಂತಾ ಶ್ರೀಕೃಷ್ಣ, ಧರ್ಮ ಮತ್ತು ಬ್ರಾಹ್ಮಣರಿಗೆ ನಮಸ್ಕಾರ ಮಾಡಿ ಧರ್ಮ-ಸಂಬಂಧೀ ಕೆಲವು ಮಾತುಗಳನ್ನು ಹೇಳುತ್ತೇನೆ. ನೀನು ಸಾವಧಾನವಾಗಿ ಕೇಳು. ರಾಜನಾದವನು ತನ್ನ ಉತ್ತಮ ವ್ಯವಹಾರಗಳ ಮೂಲಕ ದೇವತೆಗಳನ್ನು, ದೈವೀಸಂಪತ್ತುಳ್ಳವರನ್ನು ಮತ್ತು ಬ್ರಾಹ್ಮಣರನ್ನು ಸಂತೋಷವಾಗಿಡಬೇಕು. ಇವರ ಪ್ರಸನ್ನತೆಯಿಂದ ಧರ್ಮವು ಪ್ರಸನ್ನವಾಗಿರುತ್ತದೆ. ಮತ್ತು ಧರ್ಮದ ಪ್ರಸನ್ನತೆಯಿಂದ ಎಲ್ಲರಿಗೆ ಸುಖ-ಶಾಂತಿ ದೊರೆಯುತ್ತದೆ. ಜೀವನದಲ್ಲಿ ಪುರುಷಾರ್ಥದ ಅವಶ್ಯಕತೆ ತುಂಬಾ ಇದೆ. ಪೌರುಷವಿಲ್ಲದೆ ಭಾಗ್ಯವು ಯಾವುದೇ ಫಲ ನೀಡುವುದಿಲ್ಲ. ದೈವ ಮತ್ತು ಭಾಗ್ಯದ ನಿಶ್ಚಯವಾದರೋ ಫಲ ದೊರಕಿದ ಬಳಿಕವಾಗುತ್ತದೆ. ಮೊದಲಾದರೋ ಪೌರುಷದ್ದೇ ಆಶ್ರಯ ಪಡೆಯಬೇಕು. ಕಾರ್ಯವು ಪ್ರಾರಂಭಿಸಿದ ಮೇಲೆ ಯಾವುದಾದರೂ ವಿಘ್ನವು ಬಂದರೆ ಪೂರ್ಣಶಕ್ತಿಯಿಂದೊಡಗೂಡಿ ಆ ವಿಘ್ನವನ್ನು ಎದುರಿಸಬೇಕು ಮತ್ತು ತನ್ನ ಕಾರ್ಯವನ್ನು ಸಿದ್ಧಮಾಡಿಕೊಳ್ಳುವ ಪ್ರಯತ್ನ ಮಾಡುತ್ತಾ ಇರಬೇಕು.</p>
<p class="Text">ರಾಜನಾದವನಿಗೆ ಒಂದು ಮಾತು ತುಂಬಾ ಅವಶ್ಯಕವಾಗಿದೆ, ಅವನು ಸರ್ವದಾ ಸತ್ಯದ ಆಶ್ರಯವನ್ನು ಪಡೆಯಬೇಕು. ಸತ್ಯದ ಆಶ್ರಯವಿಲ್ಲದೆ ಅವನಲ್ಲಿ ಯಾರೂ ವಿಶ್ವಾಸವಿಡುವುದಿಲ್ಲ ಮತ್ತು ಪರಲೋಕವು ಅಳಿದು ಹೋಗುತ್ತದೆ. ಅವನ ಅಂತರಂಗ ಮಿತ್ರರೂ ಕೂಡ ಶಂಕಿತರಾಗಿರುತ್ತಾರೆ ಮತ್ತು ಶತ್ರುಗಳೂ ಕೂಡ ಅವನ ಸುಳ್ಳನ್ನು ಸಾರಿ ಲಾಭ ಪಡೆಯುತ್ತಾರೆ. ಯಾವ ರಾಜನು ವೀರ, ಧೀರ, ಸದಾಚಾರೀ, ದಾನೀ, ಶಾಂತ, ದಯಾಳು, ಧರ್ಮಾತ್ಮಾ, ಜಿತೇಂದ್ರಿಯ ಮತ್ತು ಹಸನ್ಮುಖನಾಗಿರುತ್ತಾನೋ, ಅವನ ಲಕ್ಷ್ಮಿಯು ಎಂದೂ ನಷ್ಟವಾಗುವುದಿಲ್ಲ. ರಾಜನು ತುಂಬಾ ಸರಳ ಅಥವಾ ತುಂಬಾ ಉಗ್ರನಾಗಿರಬಾರದು. ಸರಳತೆಯು ಎಲ್ಲಕಡೆಗಳಲ್ಲಿ ಪ್ರಭಾವ ಬೀರುವುದಿಲ್ಲ, ಮತ್ತು ಉಗ್ರತೆಯಿಂದ ಎಲ್ಲರೂ ಭಯಭೀತರಾಗುತ್ತಾರೆ; ಅವನಿಗೆ ನಿಜವಾದ ಮಾತಿನ ಸುಳಿವು ಸಿಕ್ಕುವುದಿಲ್ಲ. ರಾಜನ ಏಕಮಾತ್ರ ಕರ್ತವ್ಯವು ಧರ್ಮದ ರಕ್ಷಣೆಯಾಗಿದೆ; ಧರ್ಮದ ರಕ್ಷಣೆಯಲ್ಲಿಯೇ ಪ್ರಜೆಗಳ ರಕ್ಷಣೆ ಇದೆ. ಧರ್ಮದ ರಕ್ಷಣೆಯಿಂದ ಪ್ರಜೆಗಳ ಹಿತವಾಗುತ್ತದೆ. ಪ್ರಜೆಯ ಸುಖ-ದುಃಖವನ್ನು ತನ್ನ ಸುಖ-ದುಃಖವೆಂದು ತಿಳಿಯುವುದೇ ರಾಜನ ಪರಮ ಕರ್ತವ್ಯವಾಗಿದೆ. ರಾಜನು ಸದಾಕಾಲ ಕ್ಷಮೆ ಮಾಡದಿರಲಿ ಮತ್ತು ಸರ್ವದಾ ದಂಡಿಸದಿರಲಿ; ಏಕೆಂದರೆ ಸರ್ವದಾ ಕ್ಷಮೆ ಮಾಡುವುದರಿಂದ ಅಪರಾಗಳ ಸಂಖ್ಯೆ ಹೆಚ್ಚುತ್ತದೆ ಮತ್ತು ಸರ್ವದಾ ದಂಡಿಸುತ್ತಿದ್ದರೆ ಪ್ರಜೆಯು ರೋಸಿ ಹೋಗುತ್ತದೆ. ರಾಜನು ಸದಾಕಾಲ ತನ್ನ ಜನರನ್ನು ಪರೀಕ್ಷಿಸುತ್ತಿರಬೇಕು, ಪ್ರತ್ಯಕ್ಷ, ಅನುಮಾನ, ಸಾದೃಶ್ಯ ಮತ್ತು ಶಾಸ್ತ್ರದ ಮೂಲಕ ಎಲ್ಲರನ್ನೂ ಶೋಧಿಸಬೇಕು. ಯಾವುದೇ ವ್ಯಸನದಲ್ಲಿ ಸಿಕ್ಕಿಕೊಳ್ಳಬಾರದು. ಜನರು ರಾಜನನ್ನು ಯಾವುದಾದರು ವ್ಯಸನದಲ್ಲಿ ಸಿಕ್ಕಿಸಿ ಅನುಚಿತ ಲಾಭ ಪಡೆಯಲು ಬಯಸುತ್ತಾರೆ. ಮಹಾ-ಮಹಾ ವಿಪತ್ತುಗಳಲ್ಲಿಯೂ ರಾಜನು ಗಾಬರಿಗೊಳ್ಳಬಾರದು. ಸೇವಕರೊಂದಿಗೆ ವಿನೋದ ಮಾಡಬಾರದು ಮತ್ತು ತನ್ನ ಸೇನೆಯನ್ನು ಬಲಿಷ್ಠವಾಗಿ ಇಡಬೇಕು. ಎದುರಾಡುವ ಸೇವಕರು ಮನವಿಟ್ಟು ಕೆಲಸ ಮಾಡುವುದಿಲ್ಲ, ಆಜ್ಞಾಪಾಲನೆಯನ್ನು ಮುಂದೂಡುತ್ತಿರುತ್ತಾರೆ, ಗುಪ್ತವಾದ ವಿಷಯ ತಿಳಿಯಲು ಪ್ರಯತ್ನಿಸುತ್ತಾರೆ. ದೊಡ್ಡ-ದೊಡ್ಡ ವಸ್ತುಗಳನ್ನು ಕೇಳುತ್ತಾರೆ. ಈ ಪ್ರಕಾರದ ಅನೇಕ ದೋಷಗಳು ಅವರಲ್ಲಿ ಬಂದು ಬಿಡುತ್ತವೆ. ಯಾರ ಜೊತೆಗೆ ಸಂ ಮಾಡಿಕೊಳ್ಳಬೇಕು. ಯಾರ ಜೊತೆಗೆ ಯುದ್ಧ ಮಾಡಬೇಕು ಇದರ ನಿರ್ಣಯವನ್ನು ತನ್ನ ಬುದ್ಧಿಯಿಂದ ಯೋಚಿಸಿ ಮತ್ತು ಬುದ್ಧಿವಂತ ಹಾಗೂ ವಿಶ್ವಾಸ ಪಾತ್ರ ಮಂತ್ರಿಗಳಿಂದ ಸಲಹೆ ಪಡೆದು ಮಾಡಬೇಕು. ಸ್ವಾಮೀ, ಮಂತ್ರಿ, ಸುಹೃದ್, ಕೋಷ, ರಾಷ್ಟ್ರ, ದುರ್ಗ ಮತ್ತು ಸೇನೆ ಇವು ರಾಜ್ಯದ ಏಳು ಅಂಗಗಳು. ಇವುಗಳ ವಿರೋ ಬೇಕಾದರೆ ಯಾರೇ ಆಗಿರಲಿ ಅವರ ನಾಶ ಮಾಡಿಬಿಡಬೇಕು. ಇದೇ ಪ್ರಕಾರ ರಾಜರ ಅನೇಕ ಧರ್ಮಗಳಿವೆ. ಇವರ ಸ್ಥಿತಿಯು ಜನರನ್ನು ರಕ್ಷಿಸುವುದರಲ್ಲೇ ಇದೆ.</p>
<p class="Text">ಬ್ರಾಹ್ಮಣರು ತಮ್ಮ ವರ್ಣೋಕ್ತ ಧರ್ಮದಲ್ಲಿ ಅವಿಚಲ ಭಾವದಿಂದ ಸ್ಥಿತರಾಗಿರಬೇಕು. ಧನುಷ್ಯ-ಬಾಣ ನಡೆಸುವುದು, ಶತ್ರುಗಳನ್ನು ಕೊಲ್ಲುವುದು, ಕೃಷಿ, ವ್ಯಾಪಾರ, ಪಶುಪಾಲನೆ ಮತ್ತು ಸೇವೆ ಬ್ರಾಹ್ಮಣರ ಧರ್ಮವಲ್ಲ. ಅಧ್ಯಯನ-ಅಧ್ಯಾಪನ ಮಾಡುವುದು, ಯಜನ-ಯಾಜನ, ದಾನ-ಪ್ರತಿಗ್ರಹ ಈ ಆರು ಕರ್ಮಗಳು ಬ್ರಾಹ್ಮಣರಿಗೆ ಹೇಳಲಾಗಿವೆ. ಜಿತೇಂದ್ರಿಯ, ಯಾಜ್ಞಿಕ, ಸತ್ಸ್ವಭಾವ, ದಯಾಳುತ್ವ, ಸಹನಶೀಲತೆ, ನಿರ್ಲೋಭ, ಸರಳತೆ, ಶಾಂತಪ್ರಕೃತಿ, ಅಹಿಂಸಕ ಮತ್ತು ಕ್ಷಮಾಶೀಲ ಬ್ರಾಹ್ಮಣನೇ ನಿಜವಾದ ಬ್ರಾಹ್ಮಣನಾಗಿದ್ದಾನೆ. ಬ್ರಾಹ್ಮಣನು ಒಂದೇ ಸ್ಥಳದಲ್ಲಿದ್ದುಕೊಂಡು ಶರೀರದ ಮೂಲಕ ಯಾವುದೇ ಕ್ರಿಯೆಗಳನ್ನು ಮಾಡದೆಯೂ ಜಗತ್ತೆಲ್ಲದರ ಶ್ರೇಯಸ್ಸನ್ನು ಮಾಡಬಲ್ಲನು. ಅವನ ವೇದಮಂತ್ರಗಳ ಉಚ್ಛಾರಣೆ, ಹವನ ಮತ್ತು ಶುಭ ಸಂಕಲ್ಪಗಳೇ ಜಗತ್ತಿಗಾಗಿ ತುಂಬಾ ಉಪಯೋಗಿಯಾಗಿವೆ. ಕ್ಷತ್ರಿಯನು ಬ್ರಾಹ್ಮಣರ ರಕ್ಷಕನಾಗಿದ್ದಾನೆ. ವೈಶ್ಯನು ಬ್ರಾಹ್ಮಣ ಮತ್ತು ಕ್ಷತ್ರಿಯ ಇಬ್ಬರಿಗೂ ಭೋಜನ ವಸ್ತ್ರ ಮೊದಲಾದ ವ್ಯವಸ್ಥೆ ಮಾಡುವವನಾಗಿದ್ದಾನೆ. ಈ ಮೂರೂ ವರ್ಣಗಳೂ ಒಬ್ಬರಿಗೊಬ್ಬರು ಸಹಾಯಕರಾಗಿದ್ದಾರೆ. ಈ ಮೂವರೊಂದಿಗೆ ಶೂದ್ರನಿಗೆ ತುಂಬಾ ಘನಿಷ್ಠ ಸಂಬಂಧವಿದೆ. ಇವರ ಸಹಾಯದಿಂದಲೇ ಧರ್ಮಾಚರಣೆ ಆಗಬಲ್ಲದು, ಅದಕ್ಕಾಗಿ ಕ್ರಿಯೆಯ ಅಕಾರದಲ್ಲಿ ವ್ಯತ್ಯಾಸವಿದ್ದರೂ ಕೂಡ ಎಲ್ಲರೂ ಧರ್ಮದ ಫಲದ ಸಮಾನ ಅಧಿಕಾರಿಗಳಾಗಿದ್ದಾರೆ ಎಂಬುದೇ ನಿಜವಾದ ಮಾತಾಗಿದೆ.</p>
<p class="Text">ಆಶ್ರಮಗಳು ನಾಲ್ಕು ಇವೆ - ಬ್ರಹ್ಮಚರ್ಯ, ಗೃಹಸ್ಥ, ವಾನಪ್ರಸ್ಥ ಮತ್ತು ಸಂನ್ಯಾಸ. ಇವರ ಧರ್ಮಗಳು ಬೇರೆ-ಬೇರೆ ಆಗಿವೆ. ಎಲ್ಲದರ ಪಾಲನೆ ಯಥಾ ಯೋಗ್ಯವಾಗಿದೆ. ಬ್ರಾಹ್ಮಣರಿಗಾಗಿ ನಾಲ್ಕು ಆಶ್ರಮಗಳ ವಿಧಾನವಿದೆ. ಅವನು ಗೃಹಸ್ಥ ಮತ್ತು ವಾನಪ್ರಸ್ಥದಲ್ಲಿ ಬರದೆ ಸಂನ್ಯಾಸ ತೆಗೆದುಕೊಳ್ಳಬಲ್ಲನು. ಬಯಸಿದರೆ ಬ್ರಹ್ಮಚರ್ಯದ ನಂತರ ಗೃಹಸ್ಥಾಶ್ರಮವನ್ನು ಸ್ವೀಕರಿಸಬಹುದು. ಸಂನ್ಯಾಸ ಆಶ್ರಮದಲ್ಲಿ ಸುಖ-ದುಃಖರಹಿತ, ಗೃಹವಿಹೀನ, ಏನಾದರೂ ಸಿಕ್ಕಿದರೆ ಅದನ್ನೇ ತಿಂದುಕೊಂಡು ದಿನ ಕಳೆಯುವವನು, ಜಿತೇಂದ್ರಿಯ; ದಾಂತ, ಶಮ, ಭೋಗ-ವಾಸನಾಶೂನ್ಯ ಮತ್ತು ನಿರ್ವಿಕಾರವಾಗಿ ಇರಬೇಕು. ಗೃಹಸ್ಥಾಶ್ರಮದಲ್ಲಿ ವೇದಗಳನ್ನು ಪಠಿಸುವುದು, ಸಂತತಿ ಪಡೆಯುವುದು, ಸಂಯಮದೊಂದಿಗೆ ವಿಷಯ ಭೋಗ ಭೋಗಿಸುವುದು, ನಿಷ್ಕಪಟನಾಗಿರುವುದು, ಪರಿಮಿತ ಭೋಜನ ಮಾಡುವುದು ಮತ್ತು ದೇವ-ಪಿತೃ ಋಣಗಳಿಂದ ಮುಕ್ತನಾಗಿರುವುದು ಧರ್ಮವಾಗಿದೆ. ಗೃಹಸ್ಥನು ಕೃತಜ್ಞ, ದೇವಪ್ರೇಮೀ, ಸತ್ಯವಾದೀ ಉಪಕಾರೀ, ದಾನೀ ಮತ್ತು ಋತುಕಾಲದಲ್ಲಿ ತನ್ನ ಪತ್ನಿಯ ಬಳಿ ಇರುವವನಾಗಿರಬೇಕು. ವಾನಪ್ರಸ್ಥನ ನಿಯಮಗಳು ತುಂಬಾ ಕಠೋರವಾಗಿವೆ. ವೇದಾಧ್ಯಯನದ ಸಮಯ ಬ್ರಹ್ಮಚರ್ಯ ಆಶ್ರಮ ಸ್ವೀಕರಿಸುತ್ತಾರೆ ಮತ್ತು ಅಂತಃಕರಣವು ತನ್ನ ವಶದಲ್ಲಿದ್ದರೆ ಜೀವನವಿಡೀ ಸ್ವೀಕರಿಸುತ್ತಾರೆ. ಯಾರು ಉಪನಯನವಾಗಿ ತನ್ನ ಇಂದ್ರಿಯಗಳನ್ನು ವಶದಲ್ಲಿರಿಸಿಕೊಂಡು, ದೇವತೆಗಳ ಪೂಜೆ, ಮಂತ್ರ ಜಪ, ಆಚಾರ್ಯರ ಸೇವೆ, ಗುರುವಿಗೆ ವಂದನೆ, ವೇದ-ವೇದಾಂತಗಳ ಅಧ್ಯಯನ, ವಾಸನೆಗಳ ಮತ್ತು ಅಧರ್ಮಿಯರ ಸಂಸರ್ಗವನ್ನು ತ್ಯಾಗಮಾಡಿ ಹಾಗೂ ಪ್ರಾಣಾಯಾಮ-ಧ್ಯಾನ ಮೊದಲಾದವುಗಳನ್ನು ಮಾಡುವವನೇ ನಿಜವಾದ ಬ್ರಹ್ಮಚಾರಿಯಾಗಿದ್ದಾನೆ. </p>
<p class="Text">ಸಹಿಷ್ಣುತೆ ತುಂಬಾ ಅವಶ್ಯಕವಾಗಿದೆ. ಯಾರಾದರ ಮೂಲಕ ಅಪಮಾನವಾದರೂ ಕೂಡ ಸಾಧಾರಣ ಸಿಟ್ಟಾಗಬಾರದು. ನಮ್ರ ಭಾವದಿಂದಲೇ ಇರಬೇಕು. ಯಾರು ಇಂತಹ ವ್ಯವಹಾರ ಮಾಡುತ್ತಾನೋ ಅವನಿಗೆ ಕಷ್ಟ ಅನುಭವಿಸಬೇಕಾಗುವುದಿಲ್ಲ. ಈ ವಿಷಯದಲ್ಲಿ ಒಂದು ಪ್ರಾಚೀನ ಇತಿಹಾಸವಿದೆ. ಒಂದು ಸಲ ಸಮುದ್ರವು ತನ್ನಲ್ಲಿ ಬಂದು ಸೇರುವ ನದಿಗಳನ್ನು ಕೇಳಿತು - ನದಿಗಳೇ! ನಿಮ್ಮ ಪ್ರವಾಹದಲ್ಲಿ ದೊಡ್ಡ-ದೊಡ್ಡ ಮರಗಳು ಬುಡಸಹಿತ ಕಿತ್ತುಕೊಂಡು ಬರುತ್ತವೆ, ಆದರೆ ಇಂದಿನ ತನಕ ಯಾರ ಪ್ರವಾಹದಲ್ಲಿಯೂ ಬೆತ್ತದ ಗಿಡಗಳು ಬಂದಿಲ್ಲ. ಇದರ ಕಾರಣವೇನು? ಏನು ನೀವೆಲ್ಲ ನಿಮ್ಮ ತಡಿಯಲ್ಲಿ ಇರುವ ಬೆತ್ತಗಳನ್ನು ತುಚ್ಛವೆಂದು ತಿಳಿದು ಅವನ್ನು ತರುವುದಿಲ್ಲವೇ? ಅಥವಾ ಅವುಗಳೊಂದಿಗೆ ನಿಮ್ಮ ಮಿತ್ರತೆ ಇದೆಯೇ? ಇದಕ್ಕೆ ಉತ್ತರವಾಗಿ ಗಂಗೆಯು ಹೇಳಿದಳು-ಸ್ವಾಮಿ! ಬೇರೆ ಮರಗಳು ನಾವು ಬರುವಾಗ ದಿಟ್ಟತನದಿಂದ ನಿಂತಿರುತ್ತವೆ, ಅವು ಒಂದು ಪ್ರಕಾರದಿಂದ ನಮ್ಮ ವಿರೋಧ ಮಾಡುತ್ತವೆ, ಆದರೆ ಬೆತ್ತಗಳು ಹಾಗೆ ಮಾಡುವುದಿಲ್ಲ. ಅವು ನಮ್ಮಗಳ ವೇಗವನ್ನು ಕಂಡು ಬಾಗಿ ಹೋಗುತ್ತವೆ ಮತ್ತೆ ಪ್ರವಾಹದ ವೇಗ ಕಡಿಮೆ ಆದಾಗ ನಿಂತುಬಿಡುತ್ತವೆ. ಅವು ಅವಕಾಶವನ್ನು ತಿಳಿಯುವಂತಹ ಸಹಿಷ್ಣು, ವಿನಯೀ ಮತ್ತು ನಮಗೆ ಅನುಕೂಲವಾಗಿವೆ. ಇದರಿಂದ ನಾವು ಅವನ್ನು ಕೀಳುವುದಿಲ್ಲ; ವಾಯುವಿನ ವೇಗದ ಬಗ್ಗೆಯೂ ಇದೇ ಮಾತಾಗಿದೆ. ಯಾವ ವೃಕ್ಷ, ಲತೆ, ಗಿಡ-ಗಂಟೆ ಗಾಳಿಯ ಎದುರು ತಲೆ ತಗ್ಗಿಸುತ್ತವೋ ಅವು ಕಿತ್ತು ಹೋಗುವುದಿಲ್ಲ. ನಮ್ರನಾಗಿರುವುದು ಬುದ್ಧಿವಂತರ ಲಕ್ಷಣವಾಗಿದೆ.</p>
<p class="Text">ಮನುಷ್ಯರು ಯಾವಾಗಲೂ ಚರಿತ್ರಸಂಪನ್ನರಾಗಿರಬೇಕು. ಪ್ರಹ್ಲಾದರು ತಮ್ಮ ಚರಿತ್ರದ ಬಲದಿಂದ ಇಂದ್ರನ ರಾಜ್ಯವನ್ನು ಪ್ರಾಪ್ತಿ ಮಾಡಿಕೊಂಡರು. ಇಂದ್ರನಿಗೆ ದೊಡ್ಡ ಚಿಂತೆ ಇಟ್ಟುಕೊಂಡಿತು, ಅವನು ತನ್ನ ಗುರುಗಳ ಬಳಿಗೆ ಹೋದನು. ಅವನು ರಾಜ್ಯ ಪ್ರಾಪ್ತಿಯ ಉಪಾಯ ಕೇಳಿದಾಗ ದೇವಗುರು ಬೃಹಸ್ಪತಿಗಳು ಹೇಳಿದರು - ಜ್ಞಾನ ಪ್ರಾಪ್ತಿ ಮಾಡಿಕೋ. ಇಂದ್ರನು ಯಾವಾಗ ಇದರಿಂದಲೂ ಉತ್ತಮ ಉಪಾಯ ಕೇಳಿದನೋ ಆಗ ಅವರು ಶುಕ್ರಾಚಾರ್ಯರಲ್ಲಿಗೆ ಕಳಿಸಿಕೊಟ್ಟರು. ಶುಕ್ರಾಚಾರ್ಯರು ಪ್ರಹ್ಲಾದರ ಬಳಿಗೆ ಕಳುಹಿಸಿದರು. ಇಂದ್ರನು ವೇಷ ಬದಲಿಸಿ ಪ್ರಹ್ಲಾದರ ಬಳಿಗೆ ತಲುಪಿ ಪ್ರಾರ್ಥಿಸಿಕೊಂಡನು - ನೀವು ನನಗೆ ಐಶ್ವರ್ಯಪ್ರಾಪ್ತಿಯ ಉಪಾಯವನ್ನು ಉಪದೇಶಿಸಿರಿ ಪ್ರಹ್ಲಾದರು ಹೇಳಿದರು - ನಾನು ರಾಜಕಾರ್ಯದಲ್ಲಿ ತೊಡಗಿದ್ದೇನೆ, ನನಗೆ ಉಪದೇಶ ಮಾಡುವ ಅವಕಾಶವೆಲ್ಲಿದೆ ? ಇಂದ್ರನೆಂದ - ನಿಮಗೆ ಯಾವಾಗ ಅವಕಾಶ ಸಿಗುವುದೋ ಆಗ ಉಪದೇಶಿಸಿರಿ; ಪ್ರಹ್ಲಾದರು ತುಂಬಾ ಪ್ರಸನ್ನರಾದರು. ಅವರು ಸಮಯ ಸಿಕ್ಕಿದಾಗ ಉಪದೇಶ ಮಾಡುವರು. ಇಂದ್ರನು ಬ್ರಾಹ್ಮಣ ವೇಷದಲ್ಲಿ ಅವರ ಬಳಿ ಇದ್ದು ನಮ್ರತೆಯಿಂದ ಅವರ ಸೇವೆ ಮಾಡತೊಡಗಿದನು. </p>
<p class="Text">ಒಂದು ಬಾರಿ ಬ್ರಾಹ್ಮಣ ವೇಷಧಾರೀ ಇಂದ್ರನು ಕೇಳಿದನು - ದೈತ್ಯರಾಜ! ನೀವು ಮೂರು ಲೋಕದ ರಾಜ್ಯವನ್ನು ಹೇಗೆ ಪ್ರಾಪ್ತ ಮಾಡಿಕೊಂಡಿರಿ? ಪ್ರಹ್ಲಾದರು ಹೇಳಿದರು - ಬ್ರಾಹ್ಮಣರೇ! ನಾನು ರಾಜನಾದ ಅಭಿಮಾನದಿಂದ ಬ್ರಾಹ್ಮಣರ ತಿರಸ್ಕಾರ ಮಾಡುವುದಿಲ್ಲ. ಸನ್ಮಾನಪೂರ್ವಕ ಅವರ ಉಪದೇಶವನ್ನು ಸ್ವೀಕರಿಸುತ್ತೇನೆ ಮತ್ತು ಅದರಂತೆ ಆಚರಿಸುತ್ತೇನೆ. ಅವರು ನನ್ನ ಸೇವೆ ಮತ್ತು ಸಚ್ಚಾರಿತ್ರ್ಯದಿಂದ ಪ್ರಸನ್ನರಾಗಿ ನನಗೆ ಉಪದೇಶ ಕೊಡುತ್ತಿರುತ್ತಾರೆ. ಉಪದೇಶದ ನಂತರ ಪ್ರಹ್ಲಾದರು ಇಂದ್ರನಲ್ಲಿ ಹೇಳಿದರು - ಬ್ರಾಹ್ಮಣರೇ! ನಾನು ನಿಮ್ಮ ಸೇವೆಯಿಂದ ತುಂಬಾ ಪ್ರಸನ್ನನಾಗಿದ್ದೇನೆ, ನಿಮಗೆ ಏನು ಇಚ್ಛೆ ಇದೆಯೋ ಅದನ್ನು ಕೇಳಿಕೊಳ್ಳಿರಿ. ಬ್ರಾಹ್ಮಣ ಹೇಳಿದನು - ಒಂದು ವೇಳೆ ನೀವು ಪ್ರಸನ್ನರಾಗಿ ನನಗೆ ವರವನ್ನು ಕೊಡಲು ಬಯಸುವಿರಾದರೆ ನಿಮ್ಮ ಸಚ್ಚಾರಿತ್ರ್ಯವನ್ನು ನನಗೆ ಕೊಡಿರಿ. ಬ್ರಾಹ್ಮಣನ ವಿನಂತಿಯನ್ನು ಪ್ರಹ್ಲಾದರು ಸ್ವೀಕರಿಸಿದರು. ಅವರು ತಮ್ಮ ಸಚ್ಚಾರಿತ್ರ್ಯವನ್ನು ಇಂದ್ರನಿಗೆ ಕೊಟ್ಟುಬಿಟ್ಟರು. ಇಂದ್ರನು ಅಲ್ಲಿಂದ ಹೊರಟು ಹೋದನು; </p>
<p class="Text">ಇದೇ ಸಮಯದಲ್ಲಿ ಪ್ರಹ್ಲಾದರ ಶರೀರದಿಂದ ಒಂದು ಛಾಯೆ ಹೊರಟಿತು. ಪ್ರಹ್ಲಾದರು ಕೇಳಿದಾಗ ಆ ಛಾಯೆಯು ಉತ್ತರಿಸಿತು, ನನ್ನ ಹೆಸರು ಸಚ್ಚರಿತ್ರತೆ (ಶೀಲ) ಯಾಗಿದೆ, ನೀವು ನನ್ನನ್ನು ತ್ಯಜಿಸಿದಿರಿ, ನಾನು ಈಗ ಆ ಬ್ರಾಹ್ಮಣನ ಶರೀರದಲ್ಲಿ ನೆಲೆಸುವೆನು. ಆ ಛಾಯೆ ಹೊರಟು ಹೋಯಿತು. ಅದಾದ ಬಳಿಕ ಪ್ರಹ್ಲಾದರ ಶರೀರದಿಂದ ಧರ್ಮ, ಸತ್ಯ, ಬಲ, ಲಕ್ಷ್ಮೀ ಎಲ್ಲರೂ ಕ್ರಮಶಃ ಹೊರಟು ಬಂದು ತಮ್ಮ ಪರಿಚಯವನ್ನು ಕೊಟ್ಟು ಪ್ರಹ್ಲಾದರಿಂದ ಅಪ್ಪಣೆ ಬೇಡಿದರು ಹಾಗೂ ಎಲ್ಲರೂ ಹೊರಟುಹೋದರು; ಏಕೆಂದರೆ ಎಲ್ಲಿ ಸಚ್ಚಾರಿತ್ರ್ಯ ಇರುತ್ತದೋ ಅಲ್ಲೇ ಇವರೆಲ್ಲರೂ ಇರುತ್ತಾರೆ. ಸಚ್ಚರಿತ್ರತೆ ಎಂದರೇನು? ಮನಸ್ಸಿನಿಂದ, ವಾಣಿಯಿಂದ ಮತ್ತು ಆಚರಣೆಯಿಂದ ಯಾರಿಗೂ ಅನಿಷ್ಟ ಮಾಡದೇ ಇರುವುದು, ದಾನ ಕೊಡುವುದು ಮತ್ತು ಎಲ್ಲರ ಮೇಲೆ ದಯೆ ಇರಿಸುವುದು - ಇದೇ ಸಚ್ಚಾರಿತ್ರ್ಯವಾಗಿದೆ. ಯಾವ ಕಾರ್ಯದಿಂದ ಯಾರಿಗೂ ಕೆಡುಕಾಗುವುದಿಲ್ಲವೋ ಮತ್ತು ಯಾವುದರಿಂದ ಸಮಾಜದಲ್ಲಿ ಲಜ್ಜೆ ಉಂಟಾಗುತ್ತದೋ ಅಂತಹ ಕೆಲಸವನ್ನು ಎಂದೂ ಮಾಡಬಾರದು. ದುಶ್ಚರಿತ್ರನಿಗೆ ಎಂದಿಗೂ ಐಶ್ವರ್ಯ ಸಿಗಲಾರದು. ಸಿಕ್ಕಿದರೂ ನಿಲ್ಲಲಾರದು. ಯಾರಿಗೆ ಸ್ಥಿರ ಸುಖ ಮತ್ತು ಸಂಪತ್ತು ಪ್ರಾಪ್ತಿ ಮಾಡಿಕೊಳ್ಳಬೇಕೋ ಅವನು ಸಚ್ಚರಿತ್ರನಾಗಬೇಕು.</p>
<p class="Text">ಅತಿಥಿ ಸತ್ಕಾರ ಮತ್ತು ಶರಣಾಗತರ ರಕ್ಷಣೆ ಮನುಷ್ಯರ ಪರಮ ಧರ್ಮವಾಗಿವೆ. ಮನುಷ್ಯರೇ ಏಕೆ ಪಶು-ಪಕ್ಷಿಗಳ ಜೀವನದಲ್ಲಿಯೂ ಈ ಮಾತು ಕಂಡು ಬಂದಿದೆ ಮತ್ತು ಅವೂ ಕೂಡ ಇದರಿಂದ ಯಾವುದು ಮನುಷ್ಯರಿಗೆ ದುರ್ಲಭವಾಗಿದೆಯೋ ಆ ಗತಿಯನ್ನು ಪ್ರಾಪ್ತ ಮಾಡಿಕೊಂಡಿವೆ. ಈ ವಿಷಯದಲ್ಲಿ ಪರಶುರಾಮರು ಮುಚುಕುಂದನಿಗೆ ತುಂಬಾ ಸುಂದರವಾದ ಕಥೆ ಹೇಳಿರುವರು. ಹಿಂದಿನ ಕಾಲದಲ್ಲಿ ತುಂಬಾ ನಿಷ್ಠುರವಾದ ಓರ್ವ ಬೇಡನಿದ್ದನು. ಅವನ ಕ್ರೂರತೆಯಿಂದ ಬೇಸರಗೊಂಡು ಬಂಧುಗಳೂ ಕೂಡ ಅವನನ್ನು ಬಿಟ್ಟು ಬಿಟ್ಟಿದ್ದರು. ಪಶು-ಪಕ್ಷಿಗಳನ್ನು ಕೊಲ್ಲುವುದೇ ಅವನ ಕೆಲಸವಾಗಿತ್ತು.  ಒಂದು ದಿನ ಅವನು ಕಾಡಿನಲ್ಲಿ ಅಲೆಯುತ್ತಿರುವಾಗ ದೊಡ್ಡ ಬಿರುಗಾಳಿ ಬಂತು, ದೊಡ್ಡ-ದೊಡ್ಡ ಮರಗಳು ಉರುಳತೊಡಗಿದುವು, ಆಕಾಶ ಮೋಡಗಳಿಂದ ತುಂಬಿಹೋಯಿತು, ಗುಡುಗು ಮಿಂಚಿನಿಂದ ಕೂಡಿ ಭಾರೀ ಮಳೆ ಸುರಿಯಿತು. ಭೂಮಿ ನೀರಿನಿಂದ ತುಂಬಿಹೋಯಿತು, ಪಶು-ಪಕ್ಷಿಗಳಿಗೂ ಎಲ್ಲೂ ಆಶ್ರಯವಿರಲಿಲ್ಲ. ಆ ಬೇಡನೂ ಕೂಡ ಚಳಿಯಿಂದ ನಡುಗುತ್ತಿದ್ದನು.</p>
<p class="Text">ಅವನಿಗೆ ನಿಲ್ಲಲು ಸ್ಥಳವೇ ಸಿಗುತ್ತಿರಲಿಲ್ಲ ಮತ್ತು ಅವನಲ್ಲಿ ಎಲ್ಲಿಗೂ ಹೋಗುವ ಶಕ್ತಿಯೇ ಇರಲಿಲ್ಲ. ಅದೇ ಸಮಯದಲ್ಲಿ ಚಳಿಯಿಂದ ವ್ಯಾಕುಲವಾದ ಒಂದು ಹೆಣ್ಣು ಪಾರಿವಾಳ ಕಣ್ಣಿಗೆ ಬಿತ್ತು. ಆ ಬೇಡನು ಸ್ವತಃ ದುಃಖಿತನಾಗಿದ್ದರೂ ಆ ಅವಸ್ಥೆಯಲ್ಲಿಯೂ ಅವನು ಪಾರಿವಾಳವನ್ನು ಹಿಡಿದು ಪಂಜರದಲ್ಲಿ ಕೂಡಿಹಾಕಿದನು. ಸ್ವತಃ ದುಃಖಿ ಯಾಗಿದ್ದರೂ ಪಾರಿವಾಳಕ್ಕೆ ದುಃಖ ಕೊಡಲು ಅವನಿಗೆ ಸಂಕೋಚವಾಗಲಿಲ್ಲ.</p>
<p class="Text">ಅದೇ ಸಮಯದಲ್ಲಿ ಬೇಡನು ಒಂದು ಸುಂದರವಾದ ಮರವನ್ನು ನೋಡಿದನು. ಬ್ರಹ್ಮನು ಪರೋಪಕಾರ ಮಾಡಲೆಂದೇ ಅದನ್ನು ಸೃಷ್ಟಿಸಿದಂತಿತ್ತು. ಆಕಾಶ ನಿರ್ಮಲವಾಯಿತು, ನಕ್ಷತ್ರಗಳು ಕಾಣಿಸಿದವು. ಬೇಡನು ಬಂದು ಆ ಮರದ ಆಶ್ರಯ ಪಡೆದನು. ಅವನು ಎಲೆಗಳನ್ನು ಹಾಸಿ ಒಂದು ಕಲ್ಲಿಗೆ ತಲೆಕೊಟ್ಟು ಮಲಗಿಬಿಟ್ಟನು. ಆ ವೃಕ್ಷವು ಪಾರಿವಾಳದ ನಿವಾಸ ಸ್ಥಾನವಾಗಿತ್ತು. ಅದರ ಪತಿ ಪಾರಿವಾಳವು ಅದರ ಮೇಲೆಯೇ ವಾಸಿತುತ್ತಿತ್ತು. ಸಮಯಕ್ಕೆ ಸರಿಯಾಗಿ ಹೆಣ್ಣು ಪಾರಿವಾಳವು ಬಾರದಿರುವುದ ರಿಂದ ತುಂಬಾ ವಿಲಾಪ ಮಾಡುತ್ತಿತ್ತು. ತನ್ನ ಪತಿಯ ವಿಲಾಪವನ್ನು ಕೇಳಿ ಪಾರಿವಾಳಕ್ಕೆ ತುಂಬಾ ದುಃಖವಾಯಿತು. ಜೊತೆಗೆ ತನ್ನ ಸೌಭಾಗ್ಯದ ಬಗ್ಗೆ ಗರ್ವವೂ ಉಂಟಾಯಿತು. ನನ್ನ ಪತಿಯು ನನ್ನಲ್ಲಿ ಇಷ್ಟು ಪ್ರಸನ್ನನಾಗಿರುವುದಾದರೆ ಇದಕ್ಕಿಂತ ಹೆಚ್ಚು ಸಂತೋಷದ ಮಾತು ನನಗೆ ಯಾವುದಿದೆ? ಎಂದು ಯೋಚಿಸುತ್ತಿತ್ತು. ಅದು ಪಂಜರದಿಂದಲೇ ತನ್ನ ಪತಿಯನ್ನು ಕರೆದು ಹೇಳಿತು - ಸ್ವಾಮೀ! ಈ ಸಮಯದಲ್ಲಿ ಹಸಿವು-ಬಾಯಾರಿಕೆ ಮತ್ತು ಚಳಿಯಿಂದ ನಡುಗುತ್ತಿರುವ ಈ ಬೇಡನ ರಕ್ಷಣೆ ಮತ್ತು ಸತ್ಕಾರ ಮಾಡುವುದೇ ನಿಮಗೆ ಹಿತದ ವಿಷಯವಾಗಿದೆ.</p>
<p class="Text">ಇವನು ನಿನ್ನ ಮನೆಗೆ ಬಂದಿರುವನಲ್ಲ, ನಾವು ಪಕ್ಷಿಗಳಾದ ಕಾರಣ ನಿರ್ಬಲರು ಅವಶ್ಯವಾಗಿದ್ದೇವೆ, ಆದರೆ ನಿನ್ನಂತಹ ಆತ್ಮ ತತ್ವವನ್ನು ತಿಳಿದವನು ಶರಣಾಗತ ಪ್ರಾಣಿಯನ್ನು ರಕ್ಷಿಸಬೇಕು. ನನ್ನ ಬದಲಿಗೆ ನಿನಗೆ ಬೇರೆ ಹೆಣ್ಣು ಸಿಗಬಹುದು, ಆದರೆ ಈ ಪ್ರಕಾರ ಅತಿಥಿ-ಸತ್ಕಾರದ ಅವಕಾಶ ಸಿಗುವುದೋ ಇಲ್ಲವೋ ಸಂದೇಹವಾಗಿದೆ.</p>
<p class="Text">ತನ್ನ ಪತ್ನಿಯ ವಚನಗಳನ್ನು ಕೇಳಿ ಪಾರಿವಾಳಕ್ಕೆ ತುಂಬಾ ಸಂತೋಷವಾಯಿತು. ಅದು ಆದರದಿಂದ ಬೇಡನೊಡನೆ ಹೇಳಿತು - ಸ್ವಾಮೀ! ನೀವು ನಿಮ್ಮ ಮನೆಯಲ್ಲೇ ಇದ್ದೀರಿ, ಯಾವ ಚಿಂತೆ ಮಾಡಬೇಡಿ. ನೀವು ನನ್ನ ಅತಿಥಿಯಾಗಿರುವಿರಿ, ನಿಮ್ಮ ಸೇವೆಯೇ ನನ್ನ ಕರ್ತವ್ಯವಾಗಿದೆ. ಮರವು ಕಡಿಯುವವನಿಗೂ ನೆರಳು ಕೊಡುತ್ತದೆ. ಮನೆಗೆ ಬಂದ ಶತ್ರುವನ್ನು ಕೂಡ ಸತ್ಕರಿಸಬೇಕು. ನೀವು ಈ ಸಮಯದಲ್ಲಿ ಏನು ಬಯಸುತ್ತಿದ್ದೀರಿ? ನಾನು ಯಥಾಶಕ್ತಿ ನಿಮ್ಮ ಇಚ್ಛೆಯನ್ನು ಪೂರೈಸುವೆನು. ಬೇಡನೆಂದನು - ಈ ಸಮಯದಲ್ಲಿ ನಾನು ಚಳಿಯಿಂದ ನಡುಗುತ್ತಿದ್ದೇನೆ, ಚಳಿಯಿಂದ ಬದುಕುಳಿಯಲು ಏನಾದರು ಉಪಾಯ ಮಾಡು. ಪಾರಿವಾಳವು ಒಣಗಿದ ತರಗೆಲೆಗಳನ್ನು ಸೇರಿಸಿ, ಕಮ್ಮಾರನಲ್ಲಿಂದ ಬೆಂಕಿ ತಂದು ಉರಿಸಿತು. ಬೇಡನು ಬೆಂಕಿ ಕಾಯಿಸತೊಡಗಿದನು. ಇವನ ಚಳಿ ಬಿಟ್ಟು ಹೋಯಿತು. ಈಗ ಅವನು ಪಾರಿವಾಳದತ್ತ ನೋಡಿ ಹೇಳಿದನು - ನನಗೆ ಹಸಿವೆ ಆಗಿದೆ, ಏನಾದರು ತಿನ್ನಲು ಕೊಡು. ಪಾರಿವಾಳವು ಹೇಳಿತು - ನನ್ನ ಬಳಿ ತಿನ್ನುವ ಯಾವ ವಸ್ತುವೂ ಇಲ್ಲ. ನಾನಾದರೋ ನಿತ್ಯ ತಂದುಕೊಂಡು ಜೀವನ ನಿರ್ವಾಹ ಮಾಡುತ್ತೇನೆ. </p>
<p class="Text">ಮತ್ತೆ ಸ್ವಲ್ಪ ಯೋಚಿಸಿ ಅದು ಹೇಳಿತು - ಒಳ್ಳೆಯದು, ಸ್ವಲ್ಪ ಇರಿ, ನಾನು ನಿಮಗೆ ತಿನ್ನಲು ವ್ಯವಸ್ಥೆ ಮಾಡುತ್ತೇನೆ ಅದು ಪುನಃ ಬೆಂಕಿ ಉರಿಸಿತು ಮತ್ತು ಮೂರು ಬಾರಿ ಅದಕ್ಕೆ ಪ್ರದಕ್ಷಿಣೆ ಬಂದು ಮಹಾಶಯಾ! ನೀನು ನನ್ನ ಸೇವೆ ಸ್ವೀಕರಿಸು ಎಂದು ಹೇಳುತ್ತ ಬೆಂಕಿಗೆ ಹಾರಿತು. ಪಾರಿವಾಳದ ಈ ಸ್ಥಿತಿಯನ್ನು ನೋಡಿಕೊಂಡು ಬೇಡನ ಕ್ರೂರ ಹೃದಯ ಕರಗಿತು. ಅವನು ತನ್ನ ವರ್ತನೆಯ ಕುರಿತು ನಿಂದಿಸಿಕೊಳ್ಳುತ್ತ ಅಳತೊಡಗಿದನು. ಅವನಿಗೆ ತುಂಬಾ ಪಶ್ಚಾತ್ತಾಪವಾಯಿತು. ಅವನು ತನ್ನ ಬಲೆ, ಈಟಿ, ಪಂಜರ ಎಲ್ಲವನ್ನೂ ಎಸೆದುಬಿಟ್ಟನು. ಹೆಣ್ಣು ಪಾರಿವಾಳವನ್ನು ಬಿಟ್ಟು ಬಿಟ್ಟನು ಮತ್ತು ಉಪವಾಸಗೈದು ಶರೀರವನ್ನು ಒಣಗಿಸಿಬಿಡುವ ನಿಶ್ಚಯಗೈದು ಅಲ್ಲಿಂದ ಹೊರಟು ಹೋದನು.</p>
<p class="Text">ಹೆಣ್ಣು ಪಾರಿವಾಳವು ಪಂಜರದಿಂದ ಹೊರಕ್ಕೆ ಬಂದು ತನ್ನ ಪತಿಯ ವಿಯೋಗದಲ್ಲಿ ವಿಲಾಪ ಮಾಡತೊಡಗಿತು. ತನ್ನ ಪತಿಯ ಜೊತೆ ಅವಳಿಗೆ ಒಳ್ಳೆಯ ಸಂಬಂಧವಿತ್ತು. ಅದು ತನ್ನ ಜೀವನವನ್ನು ಸಾರ್ಥಕ ಮಾಡಿಕೊಳ್ಳಲು ನಿಶ್ಚಯ ಮಾಡಿ ಬೆಂಕಿಗೆ ಹಾರಿಕೊಂಡಿತು. ಈರ್ವರೂ ವಿಮಾನದಲ್ಲಿ ಕುಳಿತುಕೊಂಡು ಸ್ವರ್ಗಕ್ಕೆ ಹೋದರು, ಮಹಾತ್ಮರು ಅವರ ಸ್ತುತಿ ಮಾಡಿದರು. ದೇವತೆಗಳು ಸನ್ಮಾನಗೈದರು ಮತ್ತು ಅವು ಸುಖದಿಂದ ಇರತೊಡಗಿದವು. ವ್ಯಾಧನೂ ಕೂಡ ಅವು ಸ್ವರ್ಗಕ್ಕೆ ಹೋಗುವುದನ್ನು ನೋಡಿದನು. ಕಾಡಿನಲ್ಲಿ ಕಾಡ್ಗಿಚ್ಚು ಉರಿಯುತ್ತಿತ್ತು ಅದರಲ್ಲಿ ಸುಟ್ಟು ಅವನೂ ಸ್ವರ್ಗಕ್ಕೆ ಹೋದನು. ಅತಿಥಿ-ಸತ್ಕಾರ ಮತ್ತು ಶರಣಾಗತ ರಕ್ಷಣೆಯ ಫಲಸ್ವರೂಪ ಕೇವಲ ಸತ್ಕಾರ ಮತ್ತು ರಕ್ಷಣೆ ಮಾಡುವವರಿಗೇ ಉತ್ತಮಗತಿ ಪ್ರಾಪ್ತವಾಗುವುದಲ್ಲದೆ, ಅವರ ಮೂಲಕ ಯಾರ ಸತ್ಕಾರ ಮತ್ತು ರಕ್ಷಣೆ ಆಗುತ್ತದೋ, ಮತ್ತು ಅವರಿಗೆ ಉತ್ತಮ ಗತಿ ಪ್ರಾಪ್ತವಾಗುವುದನ್ನು ನೋಡುತ್ತಾರೋ ಅವರಿಗೂ ಒಳ್ಳೆಯದಾಗುತ್ತದೆ. ಅತಿಥಿ-ಸತ್ಕಾರ ಮತ್ತು ಶರಣಾಗತ ರಕ್ಷಣೆ ಮನುಷ್ಯನ ಸರ್ವೋತ್ತಮ ಧರ್ಮವಾಗಿದೆ.</p>
<p class="Text">ಧರ್ಮದ ಸ್ವರೂಪವು ತುಂಬಾ ಸೂಕ್ಷ್ಮವಾಗಿದೆ. ಅದು ಶಾರೀರಿಕ ಕ್ರಿಯೆಗಳಿಂದ ಪ್ರಾರಂಭವಾಗಿ ಆಧ್ಯಾತ್ಮದ ಸೂಕ್ಷ್ಮತಮ ಭಾಗದವರೆಗೆ ತಲುಪುತ್ತದೆ. ಧರ್ಮದಿಂದ ನಮ್ಮ ಜೀವನ ಸುಧಾರಿಸುತ್ತದೆ, ಜಾತಿ ಮತ್ತು ಸಮಾಜದ ಕಲ್ಯಾಣವಾಗುತ್ತದೆ. ಜಗತ್ತಿನ ಸಮಸ್ತ ಜೀವಿಗಳಿಗೆ ಶಾಂತಿ ಸಿಗುತ್ತದೆ, ಎಲ್ಲ ಜನರಲ್ಲಿ ಪವಿತ್ರತೆಯ ಸಂಚಾರವಾಗುತ್ತದೆ. ಧರ್ಮವು ಶರೀರವನ್ನು ಶುದ್ಧವಾಗಿಸುತ್ತದೆ, ಇಂದ್ರಿಯಗಳಲ್ಲಿ ಸಂಯಮ ತಂದು ಕೊಡುತ್ತದೆ, ಮನಸ್ಸಿನ ವಿಕ್ಷೇಪ ನಷ್ಟವಾಗಿಸಿಬಿಡುತ್ತದೆ, ಬುದ್ಧಿಯನ್ನು ವಿಶುದ್ಧವಾಗಿಸಿ ಬಿಡುತ್ತದೆ. ಆತ್ಮವನ್ನು ತನ್ನ ನಿಶ್ಚಲ ಸ್ವರೂಪದಲ್ಲಿ ಸ್ಥಿರವಾಗಿಸುತ್ತದೆ. ಇನ್ನೇನು ಹೇಳಲಿ, ಧರ್ಮವು ಪರಮಾತ್ಮನ ಸ್ವರೂಪವೇ ಆಗಿದೆ. ಧರ್ಮಕ್ಕಿಂತ ಮಿಗಿಲಾದುದು ಏನೂ ಇಲ್ಲ. ಈ ಜಗತ್ತೆಲ್ಲವು ಧರ್ಮದಿಂದಲೇ ಉಂಟಾಗುತ್ತದೆ, ಧರ್ಮದಿಂದಲೇ ಸ್ಥಿತವಾಗಿದೆ ಮತ್ತು ಧರ್ಮದಲ್ಲೇ ಸೇರಿಹೋಗುತ್ತದೆ. ಎಲ್ಲ ಪ್ರಾಣಿಗಳ ಶರೀರಗಳು ಪಂಚಮಹಾ ಭೂತಗಳಿಂದಲೇ ಉಂಟಾಗಿವೆ. ಸೃಷ್ಟಿಕರ್ತಾ ಪರಮಾತ್ಮನು ಪಂಚಭೂತಗಳನ್ನು ಪ್ರಾಣಿಗಳ ಶರೀರದಲ್ಲಿ ಸ್ಥಾಪಿಸಿಬಿಟ್ಟಿದ್ದಾನೆ. ಶಬ್ಧ, ಶ್ರೋತ್ರ ಮತ್ತು ಸಂಪೂರ್ಣ ಛಿದ್ರಗಳು ಆಕಾಶದ ಗುಣಗಳಾಗಿವೆ. ಸ್ಪರ್ಶ, ಚೇಷ್ಟೆ ಮತ್ತು ತ್ವಚಾ ಇವು ಮೂರು ವಾಯುಗುಣಗಳಾಗಿವೆ. ರೂಪ, ನೇತ್ರ, ಪರಿಪಾಕ, ತೇಜದ ಗುಣಗಳು. ಜಲದಿಂದ ರಸ, ಒದ್ದೆಯಾಗುವುದು ಮತ್ತು ನಾಲಿಗೆ, ಪೃಥ್ವಿಯಿಂದ ಗಂಧ, ಮೂಗು ಮತ್ತು ಶರೀರ ಈ ಪಂಚ ಮಹಾಭೂತಗಳ ಸೂಕ್ಷ್ಮ ತನ್ಮಾತ್ರೆಯಿಂದಲೇ ಅಂತಃಕರಣ ಉಂಟಾಗಿದೆ. ಇವುಗಳ ಮೂಲಕವೇ ಜೀವಾತ್ಮನಿಗೆ ವಿಷಯಗಳ ಜ್ಞಾನವಾಗುತ್ತದೆ, ಇಂದ್ರಿಯಗಳು ವಿಷಯಗಳನ್ನು ಗ್ರಹಿಸುತ್ತವೆ, ಮನಸ್ಸು ಸಂಕಲ್ಪ ವಿಕಲ್ಪ ಮಾಡುತ್ತದೆ, ಬುದ್ಧಿಯು ಸರಿಯಾಗಿ ನಿರ್ಣಯಿಸುತ್ತದೆ ಮತ್ತು ಜೀವಾತ್ಮ ಸಾಕ್ಷಿಯಂತೆ ನಿಂತು ಎಲ್ಲವನ್ನು ನೋಡುತ್ತಾನೆ. ವಿಶುದ್ಧ ಬುದ್ಧಿಯಿಂದ ವಿಶ್ವದ ಉತ್ಪತ್ತಿ ಮತ್ತು ಪ್ರಳಯದ ಜ್ಞಾನ ಉಂಟಾದ ಮೇಲೆ ಶಾಂತಿ ಸಿಗುತ್ತದೆ.</p>
<p class="Text">ಸತ್ವ, ರಜ ಮತ್ತು ತಮ- ಈ ಮೂರು ಗುಣಗಳು ಬುದ್ಧಿಯನ್ನು ವಶದಲ್ಲಿರಿಸುತ್ತವೆ. ಬುದ್ಧಿಯು ಮನ, ಇಂದ್ರಿಯಗಳನ್ನು ವಶದಲ್ಲಿರಿಸುತ್ತದೆ. ಬುದ್ಧಿಯೇ ಇಲ್ಲದಿದ್ದರೆ ಯಾವುದೇ ಕೆಲಸ ಆಗಲಾರದು. ರಜೋಗುಣದಿಂದ ಕೂಡಿದ ಬುದ್ಧಿಯು ವಿಷಯಗಳ ಜ್ಞಾನ ಮಾಡಿಸುತ್ತದೆ. ಸತ್ವಗುಣದಿಂದ ಯುಕ್ತವಾದ ಬುದ್ಧಿಯು ಪರಮಾತ್ಮನ ಜ್ಞಾನ ಮಾಡಿಸುತ್ತದೆ. ತಮೋಗುಣದಿಂದೊಡಗೊಂಡ ಬುದ್ಧಿಯು ಮೋಹವನ್ನುಂಟು ಮಾಡುತ್ತದೆ. ಸತ್ವ ಗುಣದಿಂದ ಶಾಂತಿ ಮತ್ತು ಸಂಯಮ, ರಜೋ ಗುಣದಿಂದ ಕಾಮ ಮತ್ತು ಕ್ರೋಧ, ತಮೋಗುಣದಿಂದ ಭಯ ಮತ್ತು ವಿಷಾದ ಉಂಟಾಗುತ್ತವೆ. ಸತ್ವ ಗುಣದಿಂದ ಸುಖ, ರಜೋಗುಣದಿಂದ ದುಃಖ, ತಮೋಗುಣದಿಂದ ಮೋಹ ಉಂಟಾಗುತ್ತದೆ. ಸತ್ವ ಗುಣದಿಂದ ಹರ್ಷ, ಪ್ರೇಮ, ಆನಂದ ಮತ್ತು ಶಾಂತಿಯ ಭಾವ ಉತ್ಪನ್ನವಾಗುತ್ತವೆ. ರಜೋ ಗುಣದಿಂದ ಅಸಂತೋಷ, ಸಂತಾಪ, ಶೋಕ, ಲೋಭ, ಅಸಹಿಷ್ಣುತೆ ಮತ್ತು ತಮೋಗುಣದಿಂದ ಅಪಮಾನ ಮೋಹ, ಪ್ರಮಾದ, ಸ್ವಪ್ನ ಹಾಗೂ ಆಲಸ್ಯ ಉಂಟಾಗುತ್ತವೆ. ಶಾಸೀಯ ಕ್ರಿಯೆಗಳು ಮತ್ತು ತನ್ನ ಕರ್ತವ್ಯ ಪಾಲನೆಯ ಅರ್ಥವು - ತಮೋಗುಣ ಮತ್ತು ರಜೋಗುಣಗಳನ್ನು ಮೆಟ್ಟಿ ಸತ್ವಗುಣದ ಪ್ರಧಾನತೆಯನ್ನು ಸ್ಥಾಪಿಸುವುದೇ ಆಗಿದೆ. ಬೇರೆ-ಬೇರೆ ಪ್ರಕಾರದ ಶಾರೀರಿಕ ಮತ್ತು ಮಾನಸಿಕ ಸಾಧನೆಗಳ ಲಕ್ಷ್ಯ ಇದೇ ಆಗಿದೆ. ಧರ್ಮದ ವಿಭಿನ್ನ ಪ್ರಕಾರದ ವ್ಯಾಖ್ಯೆ ಮತ್ತು ಬೇರೆ-ಬೇರೆ ರೂಪಗಳು ಕೇವಲ ಇದಕ್ಕಾಗಿಯೇ ಇವೆ.</p>
<p class="Text">ಇದಾದರೋ ಬುದ್ಧಿಯ ವಿಸ್ತಾರವಾಯಿತು, ಈಗ ಆತ್ಮನ ವಿಷಯ ಕೇಳು. ಬುದ್ಧಿಯಿಂದ ಅಹಂಕಾರ ಮೊದಲಾದ ಗುಣಗಳು ಉತ್ಪನ್ನವಾಗುತ್ತವೆ, ಆದರೆ ಆತ್ಮಾ ಇವೆಲ್ಲದರಿಂದ ಬೇರೆಯಾಗಿರುತ್ತಾನೆ. ಹೇಗೆ ಅತ್ತಿಯ ಹಣ್ಣು ಮತ್ತು ಅದರೊಳಗೆ ಇರುವ ಹುಳಗಳು ಹಾಗೆಯೇ ನೀರು ಮತ್ತು ನೀರಿನಲ್ಲಿರುವ ಮೀನುಗಳು ಒಂದೇ ಅಲ್ಲ, ಒಂದರಲ್ಲೆ ಇದ್ದರೂ ಕೂಡ ಬೇರೆ-ಬೇರೆಯಾಗಿವೆಯೋ ಹಾಗೆಯೇ ಬುದ್ಧಿ ಮತ್ತು ಆತ್ಮಾ ಜೊತೆಗೆ ಇದ್ದರೂ ಕೂಡ ಬೇರೆ-ಬೇರೆಯಾಗಿವೆ. ಅಹಂಕಾರಾದಿ ಗುಣಗಳು ಆತ್ಮನನ್ನು ತಿಳಿಯುವುದಿಲ್ಲ, ಆದರೆ ಆತ್ಮವು ಇವೆಲ್ಲವನ್ನು ತಿಳಿಯುತ್ತದೆ. ಆತ್ಮವು ಬುದ್ಧಿ ಮತ್ತು ಬುದ್ಧಿಯ ಸಂಗ್ರಹಗಳನ್ನು ಮತ್ತು ಯಾವುದೆಲ್ಲ ಅದರಿಂದ ಅತೀತವಾಗಿವೆಯೋ ಅವನ್ನು ಕೂಡ ತಿಳಿಯುತ್ತದೆ. ಮನುಷ್ಯನು ಆತ್ಮನಿಷ್ಠ ಮತ್ತು ಧ್ಯಾನನಿರತನಾಗಿ ಬುದ್ಧಿ ಮತ್ತು ಬುದ್ಧಿಯ ಸಂಬಂಧೀ ಸಮಸ್ತ ವಿಷಯಗಳಿಂದ ಮೇಲೇಳುತ್ತಾನೆ. ಯಾರು ಸರ್ವದಾ ಆತ್ಮ ಸ್ವರೂಪದಲ್ಲೇ ಸ್ಥಿತನಾಗಿರುವನೋ ಅವನೇ ಜೀವನ್ಮುಕ್ತನಾಗಿದ್ದಾನೆ. ಯಾವ ಪುರಷನು ಜಗತ್ತಿನಲ್ಲಿದ್ದುಕೊಂಡರೂ ಹಂಸದಂತೆ ಜಗತ್ತಿನ ಧರ್ಮಗಳಿಂದ ನಿರ್ಲಿಪ್ತನಾಗಿರುವನೋ, ಅವನು ಸಮಸ್ತ ಭಯಗಳಿಂದ ಪಾರಾಗಿ ಹೋಗುತ್ತಾನೆ. ದುಃಖ, ಶೋಕ ಮೊದಲಾದವುಗಳು ತ್ರಿಗುಣಗಳಲ್ಲೇ ಇವೆ. ಆತ್ಮವು ದುಃಖದ ಮತ್ತು ತ್ರಿಗುಣಗಳಿಂದ ಆಚೆ ಇದೆ. ಧರ್ಮ, ಅರ್ಥ, ಕಾಮ ಈ ಮೂರು ಪುರುಷಾರ್ಥಗಳು ವಾಸ್ತವದಲ್ಲಿ ಪುರುಷಾರ್ಥಗಳೇ ಅಲ್ಲ, ನಿಜವಾದ ಪುರುಷಾರ್ಥವಾದರೋ ಮೋಕ್ಷವೇ ಆಗಿದೆ. ಯಾರು ಇವುಗಳ ಆಸಕ್ತಿಯನ್ನು ಬಿಟ್ಟುಬಿಡುತ್ತಾನೋ ಅವನೇ ಮೋಕ್ಷದಲ್ಲಿ ಪ್ರತಿಷ್ಠಿತನಾಗುತ್ತಾನೆ. ಆತ್ಮದರ್ಶನಕ್ಕಾಗಿ ಇಂದ್ರಿಯಗಳನ್ನು ವಿಷಯಗಳಿಂದ ತೊಡೆದು ಹಾಕಲೇಬೇಕು. ಇದಕ್ಕಾಗಿ ಬೇರೆ ಯಾವುದೇ ಉಪಾಯವಿಲ್ಲ. ಆತ್ಮಜ್ಞಾನಕ್ಕಿಂತ ಹೆಚ್ಚಾದ ಬೇರೆ ಯಾವ ಜ್ಞಾನವೂ ಇಲ್ಲ. ಯಾರು ತನ್ನ ಆತ್ಮವನ್ನು ಅರಿತಿರುವನೋ ಅವನು ಕೃತಾರ್ಥನಾಗಿ ಹೋಗುತ್ತಾನೆ. ಜ್ಞಾನೀ ಮನುಷ್ಯನು ಎಂದೂ ಯಾರಿಂದಲೂ ಭಯಭೀತನಾಗುವುದಿಲ್ಲ. ಮುಕ್ತಿಯು ಒಂದೇ ಆಗಿದೆ, ಎಲ್ಲರ ಮುಕ್ತಿಯು ಒಂದೇ ರೀತಿ ಇರುತ್ತದೆ. ಯಾವುದು ಸಗುಣವಿದೆಯೋ ಅದರ ಗುಣಗಳ ತುಲನೆ ಮಾಡಲಾಗುತ್ತದೆ. ಯಾವುದು ನಿರ್ಗುಣವಾಗಿದೆಯೋ ಅದರ ಗುಣಗಳ ತುಲನೆ ಯಾವ ಪ್ರಕಾರದಿಂದಲೂ ಮಾಡಲಾಗುವುದಿಲ್ಲ. ಕರ್ಮವು ಕೇವಲ ಶಾರೀರಿಕವಾಗಿದೆ. ಮನದ ಸಂಯೋಗದಿಂದ ಅದು ಪಾಪ ಅಥವಾ ಪುಣ್ಯವಾಗುತ್ತದೆ. ಉಪಾಸನೆಯು ಕೇವಲ ಮಾನಸಿಕವಾಗಿದೆ, ಬೇಕಾದರೆ ಜಡದ ಉಪಾಸನೆ ಮಾಡಲಿ ಬೇಕಾದರೆ ಚೇತನದ್ದು. ಜಡದ ಉಪಾಸನೆ ಬಂಧಿಸೀತು, ಚೇತನದ ಉಪಾಸನೆ ಮುಕ್ತ ಮಾಡೀತು. ಜ್ಞಾನವು ಬೌದ್ಧಿಕವಾಗಿದೆ, ಬೇಕಾದರೆ ಜಡದ ಜ್ಞಾನ ಪ್ರಾಪ್ತಿಮಾಡಿಕೊಂಡು ಅಲೆಯಿರಿ, ಬೇಕಾದರೆ ಆತ್ಮನ ಜ್ಞಾನ ಪ್ರಾಪ್ತ ಮಾಡಿಕೊಂಡು ಎಂದೆಂದಿಗೂ ಶಾಂತರಾಗಿರಿ. ಕರ್ಮದ ಉಪಾಸನೆಯು ಆಂತರಿಕವಾಗಿದೆ. ಉಪಾಸನೆಗಿಂತ ಜ್ಞಾನವು ಆಂತರಿಕವಾಗಿದೆ ಮತ್ತು ಈ ಮೂರರಿಗಿಂತ ಅತೀತನಾಗಿರುವುದೇ ಒಳ್ಳೆಯದು. </p>
<p class="Text">ಸ್ವರೂಪ ಸ್ಥಿತಿಗಾಗಿ ಧ್ಯಾನದ ಅವಶ್ಯಕತೆ ತುಂಬಾ ಇದೆ. ಯಾವುದನ್ನು ಮಾಡುವುದರಿಂದ ಧ್ಯಾನದಲ್ಲಿ ಬಾಧೆ ಉಂಟಾಗುವುದಿಲ್ಲವೋ ಅದೇ ಕರ್ಮದ ಪ್ರಶಂಸೆ ಆಗಿದೆ, ಯಾವುದರಲ್ಲಿ ರಾಗ-ದ್ವೇಷದ ಕಾರಣ ಮನಸ್ಸು ಯಾವುದರ ಕಡೆಗೂ ಓಡದೇ ಇರುವುದು ಮತ್ತು ಯಾವುದರಿಂದಲೂ ಓಡದೇ ಇರುವುದೋ ಮನಸ್ಸಿನ ಅದೇ ಸ್ಥಿತಿಯು ಅಪೇಕ್ಷಣೀಯವಾಗಿದೆ. </p>
<p class="Text">ಧ್ಯಾನಕ್ಕಾಗಿ ಎಲ್ಲಿ ಸ್ತ್ರೀ ಮೊದಲಾದ ಸಂಸರ್ಗ ಹಾಗೂ ಧ್ಯಾನವಿರೋಧೀ ವಸ್ತುಗಳು ಇಲ್ಲವೋ ಅಂತಹ ಸ್ಥಳ ಇರಬೇಕು. ಶರೀರವು ಸ್ಥಿರವಾಗಿಸಲು ಪರಿಶ್ರಮವಿಲ್ಲದಷ್ಟು ಹಗುರವಾಗಿರಬೇಕು. ತನ್ನ ಸತ್ಕರ್ಮದಿಂದ ಮತ್ತು ಶರೀರದ ಸ್ವಾಭಾವಿಕ ಸುಗಂಧದಿಂದ ಆ ಸ್ಥಾನದ ದೇವತೆಗಳು ಧ್ಯಾನದಲ್ಲಿ ಯಾವುದೇ ಪ್ರಕಾರದ ವಿಘ್ನವನ್ನು ತಂದೊಡ್ಡದಷ್ಟು ಪ್ರಸನ್ನರಾಗಿರಲಿ. ನಿಜವಾದ ಹೃದಯದಿಂದ, ಆರ್ತ ಭಾವದಿಂದ ಧ್ಯಾನಕ್ಕಾಗಿ ಪರಮಾತ್ಮನಲ್ಲಿ - ಹೇ ಪ್ರಭೋ! ನನ್ನ ವೃತ್ತಿಗಳನ್ನು ನಿನ್ನಲ್ಲಿ ತೊಡಗಿಸಿಕೊ ಎಂದು ಪ್ರಾರ್ಥನೆ ಮಾಡಬೇಕು. ಸ್ಥಿರ ಆಸನದಲ್ಲಿ ಕುಳಿತು ಪರಮಾತ್ಮನು ನನ್ನ ಸುತ್ತಲೂ ಸ್ಥಿತನಾಗಿದ್ದಾನೆ, ಅವನು ನನ್ನ ಶರೀರವನ್ನು ಸ್ಥಿರವಾಗಿಸುತ್ತಿದ್ದಾನೆ, ನನ್ನ ಇಂದ್ರಿಯಗಳನ್ನು ಅಂತರ್ಮುಖವಾಗಿಸುತ್ತಿದ್ದಾನೆ, ನನ್ನ ಮನಸ್ಸನ್ನು ತನ್ನಲ್ಲಿ ತೊಡಗಿಸುತ್ತಿದ್ದಾನೆ ಎಂದು ಯೋಚಿಸಿರಿ. ಕಾಮ-ಕ್ರೋಧವನ್ನು ಸುಟ್ಟುಬಿಡಿರಿ. ಚಳಿ-ಸೆಕೆಯ ಪರಿವೆ ಇಲ್ಲದಿರಲಿ. ಜಗತ್ತಿನ ಯಾವುದೇ ವಸ್ತುವಿನ ಚಿಂತೆ ಮಾಡಬೇಡಿ. ಪ್ರಳಯ ಆಗುವುದಿದ್ದರೆ ಆಗಲಿ, ಕತ್ತು ತುಂಡರಿಸುವುದಾದರೆ ತುಂಡಾಗಲಿ, ನೀನು ಧ್ಯಾನ ಮಾಡುತ್ತಾ ಇರು. ಆ ಸಮಯದಲ್ಲಿ ಕಿವಿಗಳಿಂದ ಶಬ್ಧ, ತ್ವಚೆಯಿಂದ ಸ್ಪರ್ಶ, ಕಣ್ಣುಗಳಿಂದ ರೂಪ, ನಾಲಿಗೆಯಿಂದ ರಸ ಮತ್ತು ಮೂಗಿನಿಂದ ಗಂಧ ತಿಳಿಯದಂತೆ ತಾನೇ-ತನ್ನಲ್ಲಿ ಈ ಪ್ರಕಾರ ಸ್ಥಿತನಾಗಿ ಹೋಗು. ಯಾವ ವಿಷಯಗಳ ಕಾರಣದಿಂದ ಮನಸ್ಸು ಇಂದ್ರಿಯಗಳ ಮೂಲಕ ಹೊರಗೆ ಹೋಗುತ್ತದೋ ಆ ವಿಷಯಗಳನ್ನು ಮತ್ತು ಇಂದ್ರಿಯಗಳನ್ನು ಮರೆತುಬಿಡು. ಮನಸ್ಸನ್ನು ಕೇವಲ ಅನಂತ ಚೇತನದಲ್ಲಿ, ಅನಂತ ಆನಂದದಲ್ಲಿ ಮುಳುಗಿಸಿಬಿಡು. ಮುಳುಗಿಬಿಡು ಮತ್ತೆ ಹೊರಬರುವ ಸಂಕಲ್ಪವೂ ಉಂಟಾಗದಷ್ಟು ಮುಳುಗಿಬಿಡು. ಯಾವ ಜನರು ಒಂದೆರಡು ಘಳಿಗೆಗಳ ಬಳಿಕ ಧ್ಯಾನಬಿಟ್ಟು ಬೇರೆ ಕೆಲಸ ಮಾಡುವ ಸಂಕಲ್ಪ ಮಾಡುತ್ತಾರೋ ಅವರಿಗೆ ನಿಜವಾದ ಧ್ಯಾನ ಹತ್ತಲಾರದು. ಧ್ಯಾನವು ಮನಸ್ಸಿನ ಸಾಧನೆಯಾಗಿದೆ. ಮನಸ್ಸನ್ನು ತೊಡಗಿಸುವ ಪ್ರಯತ್ನ ಮಾಡಿದಾಗಲೂ ಮಿಂಚಿನಂತೆ ಹೊಳೆದು ಅಂಧಕಾರದಲ್ಲಿ ವಿಲೀನವಾಗಿ ಹೋಗುತ್ತಾ ಇರುತ್ತದೆ. ಮನಸ್ಸಿನ ಈ ಸ್ಥಿತಿಯು ಅವಾಂಛನೀಯವಾಗಿದೆ. ಯಾರಲ್ಲಿ ಪ್ರೇಮವಿರುತ್ತದೋ ಅವರ ರೂಪ ಮುಂದೆ ಬಂದುಬಿಡುತ್ತದೆ. ಹೀಗಾಗಬಾರದು. ಸಮಸ್ತ ಜಗತ್ತಿನ ನಾಮ ಮತ್ತು ರೂಪಗಳನ್ನು ಮರೆತು, ತಮೋಗುಣ, ರಜೋಗುಣ ಮತ್ತು ಸತ್ವಗುಣದಿಂದ ಮೇಲೆದ್ದು ತನ್ನ ಸ್ವರೂಪದಲ್ಲಿ ಸ್ಥಿತನಾಗಬೇಕು. </p>
<p class="Text">ಬ್ರಹ್ಮಸ್ವರೂಪದಲ್ಲಿ ಸ್ಥಿತನಾದ ಜೀವನ್ಮುಕ್ತ ಮಹಾಪುರುಷನು ಯಾವ ಮಾತಿನ ಆಗ್ರಹ ಮಾಡುವುದಿಲ್ಲ, ಯಾರ ವಿರೋಧ ಮಾಡುವುದಿಲ್ಲ, ಯಾರೊಂದಿಗೂ ದ್ವೇಷ ಮಾಡುವುದಿಲ್ಲ, ಯಾವುದೇ ವಸ್ತುವಿನ ಕಾಮನೆ ಮಾಡುವುದಿಲ್ಲ. ಅವನು ಎಲ್ಲ ಪ್ರಾಣಿಗಳೊಂದಿಗೆ ಸಮಾನವಾಗಿ ವರ್ತಿಸುತ್ತಾನೆ. ಅವನು ಎಲ್ಲರನ್ನೂ ಸಮಾನತೆಯ ತಕ್ಕಡಿಯಲ್ಲಿ ತೂಗುತ್ತಾನೆ. ಬೇರೆಯವರ ಕರ್ಮಗಳ ನಿಂದೆ ಮತ್ತು ಪ್ರಶಂಸೆ ಮಾಡುವುದಿಲ್ಲ. ಅವನು ಆಕಾಶದಂತೆ ಎಲ್ಲದರಲ್ಲಿ ಸಮಭಾವದಿಂದ ಸ್ಥಿತನಾಗಿರುತ್ತಾನೆ. ಅವನು ಯಾರಿಂದಲೂ ಹೆದರುವುದಿಲ್ಲ, ಅವನಿಂದ ಯಾರೂ ಹೆದರುವುದಿಲ್ಲ. ಅವನು ಏನನ್ನೂ ಇಚ್ಛಿಸುವುದಿಲ್ಲ, ಬಯಸುವುದಿಲ್ಲ. ಯಾವುದೇ ಪ್ರಾಣಿಯ ಕುರಿತು ಇವನು ಪಾಪಿಯಾಗಿದ್ದಾನೆ, ಈ ಪ್ರಕಾರದ ಭಾವನೆ ಅವನ ಮನಸ್ಸಿನಲ್ಲಿ ಬರುವುದೇ ಇಲ್ಲ. ವಾಣಿಯಿಂದ ಅವನು ಯಾರನ್ನೂ ಪಾಪಿ ಎಂದು ಹೇಳುವುದಿಲ್ಲ. ಶರೀರದಿಂದ ಅವನು ಯಾರ ಕುರಿತು ತಿರಸ್ಕಾರದ ವ್ಯವಹಾರ ಮಾಡುವುದಿಲ್ಲ. ಭೂತ, ಭವಿಷ್ಯ, ವರ್ತಮಾನದಲ್ಲಿ ಎಂದೂ ಯಾವುದೇ ಪ್ರಕಾರದಿಂದ ಯಾರಿಗೂ ದುಃಖ ಕೊಡುವುದಿಲ್ಲ. ಅವನೇ ಬ್ರಹ್ಮ ಸ್ವರೂಪದಲ್ಲಿ ಸ್ಥಿತನಾಗಿದ್ದಾನೆ. ಯಾರು ಪೂಜಿಸುವವರು ಮತ್ತು ಹೊಡೆಯುವವರು ಇಬ್ಬರ ಕುರಿತು ಪ್ರಿಯ ಅಥವಾ ಅಪ್ರಿಯ ಬುದ್ಧಿ ಇಲ್ಲದಿರುವವನೇ ವಾಸ್ತವವಾಗಿ ಮಹಾತ್ಮನಾಗಿದ್ದಾನೆ. </p>
<p class="Text">ಸ್ಥೂಲ ಶರೀರದ ಸಮಸ್ತ ಕರ್ಮಗಳ ಪರಿತ್ಯಾಗ ಗೈದು ಕೇವಲ ಮನಸ್ಸಿನಿಂದ ಧ್ಯಾನ ಮಾಡುವುದು ಮತ್ತು ನಿರ್ಗುಣ ಸ್ವರೂಪದಲ್ಲಿ ಸ್ಥಿತನಾಗಿ ಜೀವನ್ಮುಕ್ತನಾಗುವುದು ಎಲ್ಲರಿಗಾಗಿ ಸುಗಮವಲ್ಲ. ಯಾರಿಗೆ ಶರೀರ ಮತ್ತು ಶರೀರದ ಕರ್ಮಗಳಲ್ಲಿ ಆಸಕ್ತಿ ಇದೆಯೋ ಅವರಾದರೋ ತಮ್ಮ ಅತಃಕರಣವನ್ನು ಮರೆತಿರುವರು, ಕೇವಲ ಶರೀರದಲ್ಲಿಯೇ ಸ್ಥಿತರಾಗಿದ್ದಾರೆ. ಅವರು ಧ್ಯಾನ ಹೇಗೆ ಮಾಡಬಲ್ಲರು? ಅವರಿಗಾಗಿ ಮೊದಲಿಗೆ ಶರೀರದ ಕ್ರಿಯೆಗಳ ಜೊತೆ-ಜೊತೆಗೆ ತನ್ನ ಮನಸ್ಸನ್ನು ಕೂಡ ನೋಡಿಕೊಳ್ಳುವ ಉಪಾಯವಾಗಬೇಕು; ಅರ್ಥಾತ್ ಶರೀರದೊಡನೆ ಸಂಬಂಧ ಆಗಿದ್ದರೂ ಕೂಡ ಮನದ ಕಡೆಗೆ ಹೆಚ್ಚು ಕೊಂಡುಹೋಗಬೇಕು. ಇಂತಹ ಕರ್ಮವು ಜಪವಾಗಿದೆ, ಜಪದಲ್ಲಿ ನಾಲಿಗೆಯಿಂದ ಮಂತ್ರದ ಉಚ್ಚಾರಣೆ ಆಗುತ್ತದೆ, ಕೈಯಲ್ಲಿ ಮಾಲೆ ತಿರುಗುತ್ತಿರುತ್ತದೆ, ಮೊದಲಿಗೆ ಮನದಿಂದ ಸಾಂಸಾರಿಕ ವಸ್ತುಗಳ ಚಿಂತನೆ ಆದರೂ ಕೂಡ ಕೊನೆಯಲ್ಲಿ ಅಂತಃಕರಣದ ಸ್ಮೃತಿ ಇರಲು ತೊಡಗುತ್ತದೆ. ಇದರಿಂದ ಅಂತಃಕರಣ ಜಾಗ್ರತವಾಗಿ ಪರಮಾತ್ಮನ ಧ್ಯಾನದಲ್ಲಿ ನೆಲೆಸಲು ತೊಡಗುತ್ತದೆ. ಬೇಕಾದರೆ ಗಾಯತ್ರೀ ಜಪವಿರಲಿ, ಬೇಕಾದರೆ ಪ್ರಣವದ್ದಾಗಿರಲಿ, ಬೇಕಾದರೆ ಭಗವಂತನ ಬೇರೆ ನಾಮಗಳದ್ದಾಗಿರಲಿ ಜಪವಾಗಬೇಕು. ಅಂತರ್ಮುಖವಾಗುವುದೇ ಜಪದ ಸಲತೆಯ ಲಕ್ಷಣವಾಗಿದೆ. ಯಾರು ಜಪ ಮಾಡಿಯೂ ಅಂತರ್ಮುಖನಾಗುವುದಿಲ್ಲವೋ ಅವನ ಮನಸ್ಸಿನಲ್ಲಿ ಆಧ್ಯಾತ್ಮಿಕ ಜಿಜ್ಞಾಸೆಯ ಅಭಾವವಿದೆ, ಅಥವಾ ಶ್ರದ್ಧೆಯ ಅಭಾವವಿದೆ ಎಂದು ತಿಳಿದುಕೊಳ್ಳಬೇಕು.</p>
<p class="Text">ಯುಧಿಷ್ಠಿರಾ! ನಿನಗೆ ಏನು ಹೇಳಲಿ, ನೀನಾದರೋ ಎಲ್ಲವನ್ನು ಬಲ್ಲೆ. ಲೋಕ ಕಲ್ಯಾಣಕ್ಕಾಗಿ ನನ್ನಲ್ಲಿ ಪ್ರಶ್ನೆ ಮಾಡುತ್ತಿರುವೆಯಾದರೆ ಮಾಡು, ನಾನು ಉತ್ತರವನ್ನು ಕೊಡುತ್ತೇನೆ. ಜಗತ್ತಿನಲ್ಲಿ ಎಷ್ಟು ಪ್ರಕಾರದ ಧರ್ಮಗಳಿವೆಯೋ ಅವೆಲ್ಲವೂ ಶ್ರೀಕೃಷ್ಣನಿಂದಲೇ ಹೊರಟಿವೆ ಎಂಬುದೇ ನಿಜವಾದ ಮಾತು. ಶ್ರೀಕೃಷ್ಣನೇ ಎಲ್ಲ ಧರ್ಮಗಳ ಉತ್ಪತ್ತಿ ಸ್ಥಾನನಾಗಿದ್ದಾನೆ. ಜೀವನ್ಮುಕ್ತಿ ಮತ್ತು ಸ್ವರೂಪಸ್ಥಿತಿ ಶ್ರೀಕೃಷ್ಣನ ಕೃಪೆಯ ಪ್ರತೀಕ್ಷೆ ಮಾಡುತ್ತಿವೆ. ಶ್ರೀಕೃಷ್ಣನೇ ನಿರ್ಗುಣ ಬ್ರಹ್ಮನಾಗಿದ್ದಾನೆ, ಅವನೇ ಸಗುಣ ಬ್ರಹ್ಮನಾಗಿದ್ದಾನೆ. ಶ್ರೀಕೃಷ್ಣನೇ ಸಾಕಾರ ನಾಗಿದ್ದಾನೆ, ಶ್ರೀಕೃಷ್ಣನೇ ನಿರಾಕಾರನಾಗಿದ್ದಾನೆ. </p>
<p class="Text">ಶ್ರೀಕೃಷ್ಣನೇ ಪ್ರಕೃತಿ ಮತ್ತು ವಿಕೃತಿ ಆಗಿದ್ದಾನೆ. ಶ್ರೀಕೃಷ್ಣನಲ್ಲದೆ ಬೇರೆ ಯಾವುದೇ ವಸ್ತು ಇಲ್ಲ.  ಶ್ರೀಕೃಷ್ಣನೇ ತಂದೆ-ತಾಯಿ, ಅಣ್ಣ-ತಮ್ಮ, ಸುಹೃದ್-ಸ್ನೇಹಿತ, ಪತಿ-ಪುತ್ರ ಎಲ್ಲವೂ ಆಗಿದ್ದಾನೆ. ಅವನು ಪುರುಷನಾಗಿದ್ದಾನೆ, ಪುರುಷೋತ್ತಮನಾಗಿದ್ದಾನೆ. ಅವನು ಜೀವನನಾಗಿದ್ದಾನೆ-ಬ್ರಹ್ಮನಾಗಿದ್ದಾನೆ, ಅವನೇ ಜ್ಞಾತಾ ಮತ್ತು ಜ್ಞೇಯನಾಗಿದ್ದಾನೆ. ಶ್ರೀಕೃಷ್ಣನೇ ಜ್ಞಾನವಾಗಿದ್ದಾನೆ. ಶ್ರೀಕೃಷ್ಣನೇ ಬ್ರಹ್ಮ ಮತ್ತು ಜೀವನನಾಗಿದ್ದಾನೆ. ನೀವು ಯಾರನ್ನು ನಿಮ್ಮ ಮಾವನ ಮಗನೆಂದು ತಿಳಿದಿರುವಿರೋ, ಅವನು ಮಂತ್ರಿಯಾಗಿರಲಿ, ನಿಮ್ಮ ದೂತನಾಗಿರಲಿ, ನಿಮ್ಮ ಸಖನಾಗಿರಲಿ; ಯಾರು ಯಜ್ಞದಲ್ಲಿ ನಿಮ್ಮ ಅತಿಥಿಗಳ ಚರಣಗಳನ್ನು ತೊಳೆದನೋ, ಯಾರು ಯುದ್ಧದಲ್ಲಿ ಅರ್ಜುನನ ಸಾರಥ್ಯವನ್ನು ಗೈದನೋ, ಯಾರು ಅರ್ಜುನನಿಗಾಗಿ ನನ್ನ ತೀಕ್ಷ್ಣವಾದ ಬಾಣಗಳನ್ನು ವಕ್ಷಃಸ್ಥಳದಲ್ಲಿ ಧರಿಸಿದನೋ, ಆ ಶ್ರೀಕೃಷ್ಣನೇ ಪರಮಾತ್ಮನಾಗಿದ್ದಾನೆ. ಅಯ್ಯಾ! ಅವನದ್ದೇ ಧ್ಯಾನ, ಅವನದ್ದೇ ಸ್ಮರಣೆ, ಅವನದ್ದೇ ಚಿಂತನೆ, ಅವನದ್ದೇ ಜಪ, ಅವನದ್ದೇ ಕೀರ್ತನೆ, ಅವನದ್ದೇ ಆಶ್ರಯ, ಅವನಲ್ಲೇ ಶರಣಾಗತಿ, ಅವನದ್ದೇ ಭಜನೆ, ಅವನದ್ದೇ ಸೇವೆ ಮಾಡುವುದೇ ಪರಮಾರ್ಥವಾಗಿದೆ, ಸ್ವಾರ್ಥವಾಗಿದೆ, ಇದೇ ಎಲ್ಲವೂ ಆಗಿದೆ; ಸಾಕು ಇದೇ ಉಪದೇಶವಾಗಿದೆ, ಇದೇ ಆದೇಶವಾಗಿದೆ ಇದೇ ಎಲ್ಲ ಆದೇಶಗಳ ಉಪದೇಶಗಳ ಸಾರವಾಗಿದೆ. ಇದಕ್ಕಿಂತ ಹೆಚ್ಚಾದುದು ಬೇರೆ ಯಾವುದೂ ಇಲ್ಲ. ನೀನು ಮತ್ತು ಎಲ್ಲ ಜನರು ಇವನದ್ದೇ ಉಪಾಸನೆ ಮಾಡಿರಿ, ಶ್ರೀಕೃಷ್ಣನದ್ದೇ ಉಪಾಸನೆ ಮಾಡಿರಿ. ಸಾಕು! ನಾನು ಇನ್ನೇನೂ ಹೇಳುವುದಿಲ್ಲ. </p>
<p class="Text">ಒಂದು ಬಾರಿ ಪುನಃ ಈ ಮಾತು ಹೇಳುವುದಿದೆ. ಭೀಷ್ಮಪಿತಾಮಹರ ಉಪದೇಶಗಳ ಸ್ವಾಧ್ಯಾಯ ಮಾಡುವುದಿದ್ದರೆ ಪೂರ್ಣವಾಗಿ ಶಾಂತಿ ಪರ್ವವನ್ನು ಓದಬೇಕು. ಇಲ್ಲಾದರೋ ಕೇವಲ ಅವುಗಳ ಕೆಲವು ವಚನಗಳನ್ನು ಆಯ್ದು ಕೊಡಲಾಗಿದೆ. </p>
<p class="Text para-style-override-3">ಅದೂ ಒಂದೇ ಕಡೆಯಿಂದ ಅಲ್ಲ, ಎಲ್ಲೆಲ್ಲಿಂದಲೋ ಒಂದೊಂದು ವಾಕ್ಯ ಆರಿಸಲಾಗಿದೆ. ಕೊನೆಯಲ್ಲಿ ಭೀಷ್ಮರು ಅನೇಕ ದಿನಗಳವರೆಗೆ ಉಪದೇಶ ಮಾಡಿದ ಮೇಲೆ ಎಲ್ಲರಿಗೆ ಆಜ್ಞೆ ಕೊಟ್ಟರು, ಈಗ ನೀವೆಲ್ಲರೂ ಹಸ್ತಿನಾಪುರಕ್ಕೆ ಹೋಗಿರಿ. ಯಾವಾಗ ಸೂರ್ಯನು ಉತ್ತರಾಯಣಕ್ಕೆ ಹೋಗುವನೋ ಆಗ ನನ್ನ ಬಳಿಗೆ ಬನ್ನಿ ಆ ಸಮಯದಲ್ಲಿ ಶರೀರ ತ್ಯಾಗಗೈದು ನಾನು ನನ್ನ ಅಭೀಷ್ಟವನ್ನು ಪಡೆಯುವೆನು. ಎಲ್ಲರೂ ಹೊರಟು ಹೋದರು. ಭೀಷ್ಮರು ಕಣ್ಮುಚ್ಚಿ ಪುರುಷೋತ್ತಮ ಭಗವಾನ್ ಶ್ರೀಕೃಷ್ಣನ ಚಿಂತನೆ ಮಾಡತೊಡಗಿದರು. <span></span></p>


<p class="Page-Break"> </p>
<p class="Chapter-Heading" id="toc_marker-14">12. ಭೀಷ್ಮರ ಮೂಲಕ ಭಗವಾನ್ ಶ್ರೀಕೃಷ್ಣನ ಅಂತಿಮ ಸ್ತುತಿ ಮತ್ತು ದೇಹತ್ಯಾಗ</p>
<p class="Text">ಓರ್ವ ಮಹಾತ್ಮರಿಂದ ಕೇಳಿದ್ದೆ, ಯಾರಾದರೂ ವ್ಯಕ್ತಿಯ ವರ್ತಮಾನ ಜೀವನದ ದಿನಚರ್ಯೆಯನ್ನು ತಿಳಿಯಬೇಕಿದ್ದರೆ, ಅವನನ್ನು ಅಚಾನಕವಾಗಿ ರಾತ್ರಿ ಹತ್ತು ಗಂಟೆಗೆ ಅಥವಾ ಬೆಳಗಿನ ಜಾವ ನಾಲ್ಕು ಗಂಟೆಗೆ ಭೇಟಿಯಾಗಬೇಕು. ಮೇಲೆ ಹೇಳಿದ ಸಮಯ ಪ್ರಮಾದದಲ್ಲೇ ಕಳೆಯುತ್ತಿದ್ದರೆ ಅವನ ಹೆಚ್ಚಿನ ಸಮಯವು ಪ್ರಮಾದದಲ್ಲೆ ಕಳೆದಿರಬಹುದು ಎಂದು ತಿಳಿಯಬೇಕು. ಈ ಮಾತಾದರೋ ದೃಷ್ಟಾಂತಕ್ಕಾಗಿ ಹೇಳಲಾಗಿದೆ. ಯಾರದಾದರೂ ಪೂರ್ಣ ಜೀವನದ ಇತಿಹಾಸವನ್ನು ತಿಳಿಯಬೇಕೆಂದಿದ್ದರೆ ಅವನ ಕೊನೆಯ ಜೀವನ ನೋಡಬೇಕು. ಶರಣರನ್ನು ಮರಣದಲ್ಲಿ ನೋಡು ಎಂಬ ನಾಣ್ನುಡಿ ಪ್ರಸಿದ್ಧವಾಗಿದೆ. ಯಾರು ಜೀವನವಿಡೀ ಜಪ ಮಾಡಿದ್ದರೆ, ಅವನು ಕೊನೆಯ ಸಮಯದಲ್ಲೂ ಜಪ ಮಾಡುವನು. ಯಾರು ಜೀವನವಿಡೀ ಧ್ಯಾನ ಮಾಡಿದ್ದರೆ, ಅವನು ಕೊನೆಯ ಸಮಯದಲ್ಲೂ ಧ್ಯಾನ ಮಾಡುವನು. ಯಾರು ಜೀವನವಿಡೀ ಶ್ರೀಕೃಷ್ಣನ ದರ್ಶನ ಮಾಡುತ್ತಾ ಕಳೆದಿದ್ದರೆ, ಅವನು ಅಂತಿಮ ಸಮಯದಲ್ಲಿಯೂ ಶ್ರೀಕೃಷ್ಣನ ದರ್ಶನ ಮಾಡುತ್ತಾ ಶರೀರವನ್ನು ತ್ಯಜಿಸುವನು. ಭಗವಂತನೂ ಕೂಡ ಸದಾ ತದ್ಭಾವ ಭಾವಿತಃ ಎಂದು ಹೇಳಿ ಇದೇ ವಿಚಾರದ ಪುಷ್ಟಿ ಮಾಡಿರುವನು. </p>
<p class="Text">ಭೀಷ್ಮರು ತಮ್ಮ ಜೀವನದ ಪ್ರಾರಂಭದಿಂದಲೇ ಭಗವಂತನ ಚಿಂತನೆ ಮಾಡಿದ್ದರು. ಭಗವಂತನಿಗಾಗಿ, ಭಗವಂತನ ಪ್ರಸನ್ನತೆಗಾಗಿ, ಭಗವಂತನ ಆಜ್ಞೆಯ ಪಾಲನೆ ಮಾಡಲಿಕ್ಕಾಗಿ, ಸಿದ್ಧಿ ಮತ್ತು ಅಸಿದ್ಧಿಯಲ್ಲಿ ಸಮರಾಗಿ ನಿಷ್ಕಾಮಭಾವದಿಂದ ಅವರು ತಮ್ಮ ಕರ್ತವ್ಯ ಕರ್ಮಗಳ ಅನುಷ್ಠಾನ ಮಾಡಿದ್ದರು. ಭಗವಂತನ ಚಿಂತನೆ, ಸ್ಮರಣೆಯೇ ಅವರ ಜೀವನವಾಗಿತ್ತು. ಅವರ ಕಣ್ಣುಗಳು ಭಗವಂತನನ್ನೇ ನೋಡುತ್ತಿದ್ದುವು. ಈಗ ಅವರ ಅಂತ್ಯಕಾಲ ಸಮೀಪ ಬಂದಿದೆ. ಅವರು ಅದೇ ಪ್ರಕಾರ ಭಗವಂತನ ಸ್ಮರಣೆ, ಚಿಂತನೆ, ದರ್ಶನ ಮಾಡುತ್ತಾ ತಮ್ಮ ಶರೀರ ತ್ಯಜಿಸುವರು ಇದರಲ್ಲಿ ಯಾವ ಸಂದೇಹ ಇರಬಲ್ಲದು? </p>
<p class="Text">ಸೂರ್ಯನಾರಾಯಣನು ಉತ್ತರಾಯಣಕ್ಕೆ ಸರಿದನು, ಭೀಷ್ಮ ಪಿತಾಮಹರ ಶರೀರ-ತ್ಯಾಗದ ದಿನ ಬಂತು. ಹಸ್ತಿನಾಪುರದಿಂದ ಧೃತರಾಷ್ಟ್ರ, ಪಾಂಡವರು, ಭಗವಾನ್ ಶ್ರೀಕೃಷ್ಣ ಎಲ್ಲರೂ ನಡೆದುಬಂದರು. ಭೀಷ್ಮಪಿತಾಮಹರ ಬಳಿಯಲ್ಲಿ ಮಹರ್ಷಿ ವೇದವ್ಯಾಸರು, ದೇವರ್ಷಿ ನಾರದರು ಮತ್ತು ಅಸಿತರು ಮೊದಲೇ ಕುಳಿತಿದ್ದರು. ಯುಧಿಷ್ಠಿರನು ಎಲ್ಲರಿಗೂ ನಮಸ್ಕರಿಸಿದನು. ಅವನು ಭೀಷ್ಮ ಪಿತಾಮಹರಲ್ಲಿ ತನಗಾಗಿ ಆಜ್ಞೆಯನ್ನು ಕೇಳಿದರು. ಪಿತಾಮಹರು ಯುಧಿಷ್ಠಿರನ ಕೈ ಹಿಡಿದುಕೊಂಡು ಗಂಭೀರ ಧ್ವನಿಯಿಂದ ಹೇಳಿದರು ಯುಧಿಷ್ಠಿರಾ! ಸೂರ್ಯನು ಉತ್ತರಾಯಣಕ್ಕೆ ನಡೆದಿರುವನು. ಮಂತ್ರಿಗಳು ಮಿತ್ರರು ಮತ್ತು ಗುರು ಜನರೊಂದಿಗೆ ನೀನು ಬಂದಿರುವುದು ಕಂಡು ನನಗೆ ತುಂಬಾ ಸಂತೋಷವಾಯಿತು. ಈ ಚೂಪಾದ ಬಾಣಗಳ ಮೇಲೆ ಮಲಗಿ ಐವತ್ತೆಂಟು ದಿನಗಳು ಕಳೆದುಹೋದವು. ಮಾಘ ತಿಂಗಳ ಶುಕ್ಲ ಪಕ್ಷವಿದೆ, ಈಗ ನನಗೆ ಶರೀರ ತ್ಯಜಿಸಬೇಕು. ಇದಾದ ನಂತರ ಪಿತಾಮಹರು ಧೃತರಾಷ್ಟ್ರನನ್ನು ಕರೆದು ಹೇಳಿದನು - ಮಹಾರಾಜಾ! ನೀನು ಧರ್ಮ ಮತ್ತು ಅರ್ಥವನ್ನು ತಿಳಿದಿರುವೆ, ವಿದ್ವಾನ್ ಬ್ರಾಹ್ಮಣರ ಸೇವೆ ಮಾಡಿರುವಿ, ಶಾಸ್ತ್ರಗಳ ಅಧ್ಯಯನ ಮಾಡಿರುವಿ.</p>
<p class="Text">ಶೋಕಿಸಲು ಯಾವುದೇ ಕಾರಣವಿಲ್ಲ. ಜನರು ತಮ್ಮ ಅಜ್ಞಾನದಿಂದಲೇ ಸುಖೀ-ದುಃಖಿಯಾಗುತ್ತಾರೆ. ಆಗುವಂತಹದು ಆಗಿಯೇ ತೀರುವುದು, ಇದು ಆಗದಿರಲಿ, ಅದು ಆಗದಿರಲಿ ಎಂದು ಮೊದಲೇ ಸಂಕಲ್ಪ ಮಾಡಿ ಅಜ್ಞಾನೀ ಜನರು ಶೋಕ ಮತ್ತು ಮೋಹದಿಂದ ಸಂತಪ್ತರಾಗುತ್ತಾರೆ. ಪಾಂಡವರು ನಿನ್ನ ಪುತ್ರರಾಗಿದ್ದಾರೆ, ಅವರು ನಿನ್ನ ಆಜ್ಞೆಯನ್ನು ಪಾಲಿಸುವರು. ನಿನ್ನ ನೂರು ಮಕ್ಕಳೂ ದುರಾತ್ಮರಾಗಿದ್ದರು, ನಿನ್ನ ಆಜ್ಞೆಯನ್ನು ಪಾಲಿಸುತ್ತಿರಲಿಲ್ಲ. ಭಗವಂತನಿಂದ ವಿಮುಖರಾಗಿದ್ದರು, ಅವರಿಗಾಗಿ ಶೋಕ ಮಾಡಬಾರದು.</p>
<p class="Text">ಭೀಷ್ಮಪಿತಾಮಹರು ಶ್ರೀಕೃಷ್ಣನಲ್ಲಿ ಹೇಳಿದರು - ಪ್ರಭೋ! ನೀನು ಸಂಪೂರ್ಣ ದೇವತೆಗಳ ಏಕಮಾತ್ರ ಅಪತಿ ಪುರುಷೋತ್ತಮನಾಗಿರುವೆ, ನಾನು ನಿಜ ಹೃದಯದಿಂದ ನಿನಗೆ ನಮಸ್ಕಾರ ಮಾಡುತ್ತಿದ್ದೇನೆ. ಏಕಮಾತ್ರ ನೀನೇ ನನ್ನ ರಕ್ಷಕನಾಗಿರುವೆ. ನಾನು ನಿನ್ನ ಸ್ವರೂಪವನ್ನು ಕಂಡುಕೊಂಡಿರುವೆನು. ಈಗ ನನಗೆ ಶರೀರ ತ್ಯಜಿಸಲು ಆಜ್ಞೆ ಕೊಡು. ಭಗವಂತನು ಆಜ್ಞೆ ಕೊಟ್ಟನು. ಭೀಷ್ಮ ಪಿತಾಮಹರು ತಮ್ಮ ಇಂದ್ರಿಯಗಳ, ಮನಸ್ಸಿನ ವೃತ್ತಿಗಳನ್ನು ಮತ್ತು ಬುದ್ಧಿಯನ್ನು ಒಟ್ಟುಗೂಡಿಸಿ ಭಗವಂತನ ಸ್ತುತಿಯನ್ನು ಪ್ರಾರಂಭಿಸಿದರು. ಆ ಸಮಯದಲ್ಲಿ ಅನೇಕ ಋಷಿ-ಮಹರ್ಷಿ ಅವರನ್ನು ಸುತ್ತುವರಿದು ಕುಳಿತಿದ್ದರು. ಅವರು ಹೇಳಿದರು - ಶ್ರೀಕೃಷ್ಣ ಪುರುಷೋತ್ತಮಾ! ನೀನು ಪರಬ್ರಹ್ಮನಾಗಿರುವೆ. ದೊಡ್ಡ-ದೊಡ್ಡ ದೇವತೆಗಳು, ಋಷಿಗಳು ನಿನ್ನ ತತ್ವವನ್ನು ತಿಳಿಯರು. ಈ ಜಗತ್ತೆಲ್ಲವು ನಿನ್ನಲ್ಲಿ ಸ್ಥಿತವಾಗಿದೆ. ಎಲ್ಲ ವೇದ ಮತ್ತು ಉಪನಿಷತ್ತುಗಳು ನಿನ್ನ ಮಹಿಮೆಯನ್ನು ಹೊಗಳುತ್ತಿವೆ. ನೀನು ತುಂಬಾ ಭಕ್ತವತ್ಸಲನಾಗಿರುವೆ. ನಿನ್ನ ನಾಮವನ್ನು ಕೊಂಡಾಡಿ ಜನರು ಜಗತ್ತಿನಲ್ಲಿ ಉದ್ಧಾರವಾಗುತ್ತಾರೆ. ವೇದಗಳ ರಕ್ಷಣೆಗಾಗಿಯೇ ನೀನು ಅವತರಿಸಿರುವೆ. ವಾಸ್ತವಿಕ ಜ್ಞಾನ ಉಂಟಾದ ಮೇಲೆ ಮನುಷ್ಯನು ತನ್ನ ಆತ್ಮನ ರೂಪದಲ್ಲಿ ಕಂಡುಕೊಳ್ಳುತ್ತಾನೆ. ಉಪಾಸನೆ ಮಾಡಲು ನೀನೇ ಯೋಗ್ಯನಾಗಿರುವೆ, ನಿನ್ನಲ್ಲಿ ಶರಣಾಗತನಾಗಲು ನೀನೇ ಯೋಗ್ಯನಾಗಿರುವೆ. ನೀನು ಭಕ್ತವಾಂಛಾಕಲ್ಪತರುವಾಗಿರುವೆ, ನೀನು ಜಗತ್ತಿನ ನಿಯಾಗಿರುವೆ, ನೀನೇ ಸತ್-ಅಸತ್ನಿಂದ ಆಚೆಗಿರುವ ಏಕಾಕ್ಷರ ಬ್ರಹ್ಮ ಮತ್ತು ಪರಮಸತ್ಯನಾಗಿರುವೆ. ನೀನು ಅನಾದಿ ಮತ್ತು ಅನಂತನಾಗಿರುವೆ. ಎಲ್ಲಾ ಪ್ರಾಣಿಗಳು ನಿನ್ನಲ್ಲೇ ರಮಿಸುತ್ತಿವೆ, ತಿಳಿಯದೇ ಇರುವ ಕಾರಣ ದುಃಖೀ ಸುಖಿಗಳಾಗುತ್ತಾ ಇರುತ್ತಾರೆ. ನಿನ್ನನ್ನು ತಿಳಿದುಕೊಂಡ ಮೇಲೆ ಮೃತ್ಯುವಿನ ಭಯವಿರುವುದಿಲ್ಲ. ನೀನೇ ಪೃಥ್ವಿಯನ್ನು ಧರಿಸಿಕೊಂಡಿರುವೆ. ನೀನೇ ಶೇಷ-ಶಯ್ಯೆಯಲ್ಲಿ ಮಲಗುತ್ತಿರುವೆ. ನೀನು ಸತ್ಯ ಸ್ವರೂಪನಾಗಿರುವೆ, ನೀನೇ ಧರ್ಮ ಸ್ವರೂಪನಾಗಿರುವೆ, ಕಾಲ ಸ್ವರೂಪನಾಗಿರುವೆ, ನೀನೇ ಕ್ಷೇತ್ರ ಸ್ವರೂಪನಾಗಿರುವೆ. ನೀನೇ ಸಾಂಖ್ಯಯೋಗ ಮತ್ತು ಮೋಕ್ಷಸ್ವರೂಪೀಯಾಗಿರುವೆ. ಪ್ರಭುವೇ! ನಾನು ನಿನ್ನ ಚರಣಗಳಲ್ಲಿ ಬಾರಿ-ಬಾರಿಗೆ ನಮಸ್ಕರಿಸುತ್ತಿದ್ದೇನೆ.</p>
<p class="Text">ಭಗವಂತ! ನೀನೇ ಕಾರ್ಯ-ಕಾರಣನಾಗಿರುವೆ. ನೀನೇ ಘೋರ ಮತ್ತು ಅಘೋರನಾಗಿರುವೆ, ನೀನೇ ಕಾಲ, ದಿಕ್ಕು ಮತ್ತು ವಸ್ತುಗಳ ರೂಪದಲ್ಲಿ ಪ್ರಕಟನಾಗಿರುವೆ, ನೀನೇ ಲೋಕ ಮತ್ತು ಅಲೋಕನಾಗಿರುವೆ. ನೀನೇ ಬ್ರಹ್ಮಾ, ವಿಷ್ಣು ಮತ್ತು ಮಹೇಶನಾಗಿರುವೆ. ನಿನ್ನ ಶರೀರವು ಪಾಂಚ-ಭೌತಿಕವಲ್ಲ, ನೀನು ಸರ್ವಸ್ವರೂಪನಾಗಿದ್ದೀಯೆ, ಸರ್ವನಾಗಿದ್ದೀಯೆ. ನೀನು ಕಾಲದಿಂದ ಆಚೆಗಿರುವೆ, ನಿನ್ನ ಶರೀರವು ಅತಸೀ ಪುಷ್ಪದಂತೆ ಶ್ಯಾಮಲವಾಗಿದೆ. ಪೀತಾಂಬರ ಹಾರಾಡುತ್ತಿದೆ. ನಾನು ನಿನಗೆ ನಮಸ್ಕರಿಸುತ್ತಿದ್ದೇನೆ. ಯಾರು ನಿನಗೆ ನಮಸ್ಕರಿಸುತ್ತಾನೋ ಅವನು ಸಂಪೂರ್ಣ ಭಯದಿಂದ ಮುಕ್ತನಾಗಿ ಹೋಗುತ್ತಾನೆ. ಜೀವಿಯ ಜೀವನದಲ್ಲಿ ಎಲ್ಲಕ್ಕಿಂತ ಅವಶ್ಯಕವಾದ ವಸ್ತು ನಿನ್ನ ನಾಮವಾಗಿದೆ. ಯಾರು ನಿನ್ನ ನಾಮದ ಆಶ್ರಯ ಪಡೆದಿರುವರೋ ಅವನು ಎಲ್ಲ ಬಂಧನಗಳಿಂದ ಬಿಡುಗಡೆ ಹೊಂದಿ, ಎಲ್ಲ ದುಃಖಗಳಿಂದ ಮುಕ್ತನಾಗಿದ್ದಾನೆ. </p>
<p class="Text">ಶ್ರೀಕೃಷ್ಣಾ! ನೀನು ಆನಂದ ಸ್ವರೂಪೀಯಾಗಿದ್ದೀಯೆ. ಯಾವಾಗ ನೀನು ಮಾಯೆಯನ್ನು ಸ್ವೀಕರಿಸುವೆಯೋ ಆಗ ಈ ಸೃಷ್ಟಿಯ ಪ್ರವಾಹ ಹರಿಯುತ್ತದೆ. </p>
<p class="Text">ನಾನು ನನ್ನ ನಿಷ್ಕಾಮ ಬುದ್ಧಿಯನ್ನು ನಿನ್ನಲ್ಲಿ ಅರ್ಪಿಸಿಬಿಟ್ಟಿರುವೆನು. ಶ್ರೀಕೃಷ್ಣಾ! ಎಷ್ಟು ಸುಂದರವಾಗಿದೆ ನಿನ್ನ ಶರೀರ, ತಮಾಲ ವೃಕ್ಷದಂತೆ ಶ್ಯಾಮಲ ವರ್ಣವನ್ನು ನಾನು ನನ್ನ ಕಣ್ಣುಗಳಿಂದ ನೋಡುತ್ತಿದ್ದೇನೆ. ಸೂರ್ಯನ ಕಿರಣಗಳಂತೆ ಹೊಳೆಯುತ್ತಿರುವ ಪೀತಾಂಬರವು ನಿನ್ನ ಹೆಗಲ ಮೇಲೆ ಹಾರಾಡುತ್ತಿದೆ. ನಿನ್ನ ಮರಕತ ಮಣಿಯಂತೆ ಸ್ನಿಗ್ಧ ಗಲ್ಲಗಳ ಮೇಲೆ ಗುಂಗುರು ಕೂದಲು ಓಲಾಡುತ್ತಿವೆ. ನಿನ್ನ ಮುಖದ ಕೋಮಲತೆ ಪ್ರತ್ಯಕ್ಷವಾಗುತ್ತಿದೆ. ಅರ್ಜುನ ಸಖ ಶ್ರೀಕೃಷ್ಣಾ! ನಿನ್ನಲ್ಲಿ ನನಗೆ ನಿಜವಾದ ಪ್ರೇಮ ಉಂಟಾಗಲೀ, ಹೌದು! ನೀನು ಅರ್ಜುನನ ಸ್ನೇಹಿತನಾಗಿರುವಿ. ಆ ಸಮಯದ ದೃಶ್ಯ ನನಗೆ ನೆನಪಿದೆ - ಯಾವಾಗ ನಿನ್ನ ಕಪ್ಪಾದ ಕೂದಲುಗಳ ಮೇಲೆ ಕುದುರೆಗಳ ಖುರಪುಟದಿಂದ ಧೂಳು ಮೆತ್ತಿಕೊಂಡಿತ್ತೋ, ನಿನ್ನ ಮುಖದ ಮೇಲೆ ಬೆವರ ಹನಿಗಳು ಕಂಗೊಳಿಸುತ್ತಿದ್ದವೋ, ನಾನು ನನ್ನ ಬಾಣಗಳಿಂದ ನಿನ್ನ ಕವಚವನ್ನು ತುಂಡರಿಸಿದೆ, ನಿನ್ನ ಚರ್ಮವು ನನ್ನ ಬಾಣಗಳಿಂದ ಛಿನ-ಭಿನ್ನವಾಗಿತ್ತು. ಹೌದು! ಆ ರೂಪವು ನನಗೆ ಇನ್ನೂ ಮರೆತಿಲ್ಲ! ನನ್ನ ಮನಸ್ಸು ಅದರಲ್ಲೇ ರಮಿಸಿಹೋಗಲಿ. ಅರ್ಜುನನು ಹೇಳಿದನು - ನನ್ನ ರಥವನ್ನು ಎರಡೂ ಸೇನೆಗಳ ಮಧ್ಯಕ್ಕೆ ಕೊಂಡುಹೋಗು. ಅರ್ಜುನನ ಚೆನ್ನಾದ ಸಾರಥಿಯೇ! ನೀನು ತಡಮಾಡದೆ ಆಗಲೇ ಎರಡು ಸೇನೆಗಳ ನಡುವೆ ರಥವನ್ನು ಕೊಂಡುಹೋದೆ. ಅರ್ಜುನನ ಸ್ಥಿತಿಯು ಚೆನ್ನಾಗಿರಲಿಲ್ಲ, ಅವನು ನಡುಗತೊಡಗಿದ. ಅಯ್ಯೋ! ಈ ಗುರು ಜನರನ್ನು ಹೇಗೆ ಕೊಲ್ಲಲಿ? ಗುರುಗಳ ಗುರುವಾದ ಕೃಷ್ಣಾ! ನಿನ್ನ ಮುಂದೆ ಅವನ ಈ ದುರ್ಬಲತೆ ಎಲ್ಲಿಯವರೆಗೆ ಉಳಿದೀತು? ನೀನು ನಿನ್ನ ಉಪದೇಶಗಳಿಂದ ಅವನ ಕುಮತಿಯನ್ನು ನಾಶಗೊಳಿಸಿದೆ. ನಿನ್ನ ಚರಣಗಳಲ್ಲಿ ನನ್ನ ಪ್ರೀತಿಯು ಸದಾ ಆಗಿರಲಿ. ಶ್ರೀಕೃಷ್ಣಾ! ನಾನು ನಿನ್ನಲ್ಲೇನು ಹೇಳಲಿ? ನೀನು ಶಸ್ತ್ರವನ್ನು ಧರಿಸುವುದಿಲ್ಲವೆಂದು ಪ್ರತಿಜ್ಞೆ ಮಾಡಿದೆ, ನಾನು ನಿನ್ನ ಕೈಯಲ್ಲಿ ಶಸ್ತ್ರ ಧರಿಸುವಂತೆ ಮಾಡುತ್ತೇನೆ ಎಂದು ಪ್ರತಿಜ್ಞೆ ಮಾಡಿದೆ. ಭಕ್ತನ ಮುಂದೆ ಭಗವಂತನ ಪ್ರತಿಜ್ಞೆ ಹೇಗೆ ಉಳಿಯುತ್ತದೆ. ನೀನು ನಿನ್ನ ಪ್ರತಿಜ್ಞೆಯನ್ನು ಮುರಿದು, ನನ್ನ ಪ್ರತಿಜ್ಞೆಯನ್ನು ಸತ್ಯವಾಗಿಸಿದೆ. ನನಗೆ ಚೆನ್ನಾಗಿ ನೆನಪಿದೆ - ಯಾವಾಗ ನೀನು ರಥದ ಚಕ್ರ ಕೈಯಲ್ಲಿ ಎತ್ತಿಕೊಂಡು ನನ್ನ ಕಡೆಗೆ ಓಡಿ ಬರುತ್ತಿದ್ದೆಯೋ ಆ ಸಮಯ ಭೂಮಿಯು ನಡುಗಿತು. ಹೆಗಲ ಮೇಲಿಂದ ನಿನ್ನ ವಸ್ತ್ರ ಬಿದ್ದುಹೋಯಿತು; ಸಾಕು, ನನಗೆ ಅದೇ ರೂಪದ ಸ್ಮರಣೆ ಆಗುತ್ತಿರಲಿ. ನಾನೂ ಕೂಡ ನನ್ನ ಕಡೆಯಿಂದ ಯಾವುದೇ ನ್ಯೂನತೆ ತೋರಲಿಲ್ಲ, ಹರಿತವಾದ ಬಾಣಗಳಿಂದ ನಿನ್ನ ಕವಚವನ್ನು ಹರಿದುಹಾಕಿದೆ. ನಿನ್ನ ಶರೀರದಲ್ಲಿ ಎಷ್ಟು ಬಾಣಗಳು ತಗುಲಿದವು ಎಂದರೆ ಅದು ರಕ್ತದಿಂದ ತೊಯ್ದು ಹೋಯಿತು. ಇಂತಹ ಅವಸ್ಥೆಯಲ್ಲಿ ನೀನು ನನ್ನನ್ನು ಕೊಲ್ಲಲಿಕ್ಕಾಗಿ ಓಡಿ ಬರುತ್ತಿದ್ದೆ, ನನ್ನ ಕಣ್ಣುಗಳು ನೋಡಿದವು. ನನ್ನ ಮನಸ್ಸು ನಿನ್ನ ಆ ರೂಪದಲ್ಲೆ ಮುಗ್ಧವಾಯಿತು ಮತ್ತು ಆ ರೂಪವು ನನ್ನ ಹೃದಯದಲ್ಲಿ ನೆಲೆಸಿಬಿಟ್ಟಿತು. ನೀನು ಅರ್ಜುನನ ರಥದಲ್ಲಿ ಕುಳಿತಿದ್ದೆ. ಒಂದು ಕೈಯಲ್ಲಿ ಚಮ್ಮಟಿಗೆ ಇತ್ತು ಮತ್ತು ಇನ್ನೊಂದು ಕೈಯಲ್ಲಿ ಕುದುರೆಗಳ ವಾಘೆಗಳು ಇದ್ದುವು. ಮಹಾಭಾರತ ಯುದ್ಧದಲ್ಲಿ ಸಾಯುವವರು ನಿನ್ನ ಆ ರೂಪವನ್ನು ನೋಡುತ್ತಿದ್ದರು ಮತ್ತು ನಿನ್ನೊಳಗೆ ಸೇರಿ ಹೋಗುತ್ತಿದ್ದರು. ನಾನು ಅದೇ ರೂಪದ ಪ್ರೇಮಿಯಾಗಿದ್ದೇನೆ. ನನಗೆ ಒಂದು ಕ್ಷಣಕ್ಕಾದರೂ ಅದು ಮರೆಯದೆ ಇರಲಿ. ನಿನ್ನ ಲಲಿತಗತಿ, ಚಿತ್ತವನ್ನು ಚಂಚಲಗೊಳಿಸುವ ಚೇಷ್ಟೆಗಳು, ಮಂದ-ಮಂದ ಮಧುರ ಮುಗುಳ್ನಗೆ, ಪ್ರೇಮಪೂರ್ಣ ನೋಟ ಮುಂತಾದವುಗಳಿಂದ ಗೋಪಿಯರು ಆಕರ್ಷಿತರಾದರು, ಅವರು ತಮ್ಮ ಸೌಭಾಗ್ಯದ ಕುರಿತು ಹೆಮ್ಮೆ ಪಡುತ್ತಿದ್ದರು. ನೀನಾದರೋ ಅದ್ಭುತ ಆಟಗಾರನಾಗಿರುವೆ, ನೀನು ಅಡಗಿ ಹೋದೆ. ಅವರು ವಿರಹದಿಂದ ಪೂರ್ಣ ಕಾಮರಾದರು. ಇನ್ನೇನು ಮಾಡುವರು, ನಿನ್ನ ಲೀಲೆಯ ಅನುಕರಣ ಮಾಡತೊಡಗಿದರು. ತಮ್ಮನ್ನು ಮರೆತು ಹೋದರು, ತನ್ಮಯರಾದರು. ನೀನು ಅವರ ತನ್ಮಯತೆಯಲ್ಲಿ, ಅವರ ವಿರಹ ಸಂಗೀತದಲ್ಲಿ ಮತ್ತು ಅವರ ಪ್ರೇಮ ನೋವಿನಲ್ಲಿ ಪ್ರಕಟನಾದೆ. ನೀನು ಇದೇ ಪ್ರಕಾರ ಪ್ರಕಟನಾಗುತ್ತೀಯೆ, ಅದರಿಂದ ನಾನು ನಿನ್ನ ಚರಣಗಳಲ್ಲಿ ಸಮರ್ಪಿಸಿಕೊಂಡಿದ್ದೇನೆ. </p>
<p class="Text">ಶ್ರೀಕೃಷ್ಣಾ! ಯುಧಿಷ್ಠಿರನ ರಾಜಸೂಯ ಯಜ್ಞವು ನಾನು ಎಂದೂ ಮರೆಯಲಾರೆ. ನನ್ನ ಕಣ್ಮುಂದಿನ ವಿಷಯವಾಗಿದೆ. ಋಷಿಗಳು, ಮುನಿಗಳು ಮತ್ತು ದೇವತೆಗಳ ಮಧ್ಯದಲ್ಲಿ ನೀನು ಸರ್ವೋಚ್ಛ ಸಿಂಹಾಸನದ ಮೇಲೆ ಕುಳಿತಿದ್ದೆ. ಪಾಂಡವರು ನಿನ್ನ ಅಗ್ರಪೂಜೆ ಮಾಡಿದರು. ನನಗೆ ಎಷ್ಟೋ ಆನಂದವಾಯಿತು. ಇಂದು ನಾನು ನಿನ್ನನ್ನು ನೋಡುತ್ತಿದ್ದೇನೆ, ಮೃತ್ಯುವಿನ ಸಮಯದಲ್ಲಿ ನಿನ್ನನ್ನು ನೋಡುತ್ತಿದ್ದೇನೆ. ನಿಜವಾಗಿಯೂ ನನ್ನ ಅಹೋ ಭಾಗ್ಯವಾಗಿದೆ. ನಾನು ಕೃತಾರ್ಥನಾದೆನು. ನಾನು ಮೋಹವನ್ನು ಪರಿತ್ಯಾಗ ಮಾಡಿದೆ, ನನ್ನ ಅಜ್ಞಾನ ನಾಶವಾಯಿತು. ನನ್ನ ಕಣ್ಣ ಮುಂದಿನ ಕತ್ತಲೆ ದೂರವಾಯಿತು.</p>
<p class="Text">ನಾನು ನೋಡುತ್ತಿದ್ದೇನೆ-ಹೇಗೆ ಸೂರ್ಯನು ಅನೇಕ ಪಾತ್ರೆಗಳಲ್ಲಿಟ್ಟ ನೀರಿನಲ್ಲಿ ಅನೇಕ ರೂಪದಿಂದ ಪ್ರತಿಬಿಂಬಿತನಾಗುತ್ತಾನೋ, ಆದರೆ ವಾಸ್ತವದಲ್ಲಿ ಒಂದೇ ಆಗಿದ್ದಾನೋ, ಹಾಗೆಯೇ ನೀನು ಓರ್ವನೇ ಆಗಿರುವೆ ಮತ್ತು ಪ್ರತಿಯೊಂದು ಶರೀರದಲ್ಲಿ ಬೇರೆ-ಬೇರೆ ರೂಪಗಳಿಂದ ಕಂಡು ಬರುತ್ತಿರುವೆ. ವಾಸ್ತವವಾಗಿ ನೀನು ಅಜನ್ಮಾ ಆಗಿರುವೆ, ಆ ವಿಭಿನ್ನ ಪಾತ್ರಗಳು ಮತ್ತು ಅವುಗಳಲ್ಲಿ ಇರಿಸಿದ ನೀರೂ ಇಲ್ಲವೇ ಇಲ್ಲ. ಕೇವಲ ನೀನೇ ಆಗಿರುವೆ. ನಾನು ಅಭೇದ ಭಾವದಿಂದ, ಅದ್ವೈತ ಭಾವದಿಂದ ನಿನ್ನನ್ನು ಪಡೆದುಕೊಂಡೆ. ನಾನು ನಿನ್ನಲ್ಲಿ ಸೇರಿಹೋದೆ. ನಾನು ನಿನ್ನಲ್ಲಿ ಒಂದಾಗಿ ಹೋದೆ. </p>
<p class="Text">ಇಷ್ಟು ಹೇಳಿ ಭೀಷ್ಮರು ಸುಮ್ಮಾನಾದರು. ದೇವತೆಗಳು ಅವರ ಶರೀರದ ಮೇಲೆ ಪುಷ್ಪವೃಷ್ಟಿಯನ್ನು ಕರೆದರು. </p>
<p class="Text">ಪಾಂಡವರು ಚಿತೆಯನ್ನು ಸಿದ್ಧಗೊಳಿಸಿದರು. ಭೀಷ್ಮರ ಶರೀರವು ಸುಡಲಾಯಿತು. ಎಲ್ಲ ಜನರು ಗಂಗಾಜಲದಿಂದ ಭೀಷ್ಮರಿಗೆ ಜಲಾಂಜಲಿಯನ್ನಿತ್ತರು. ಆ ಸಮಯದಲ್ಲಿ ಭಗವತಿ ಭಾಗೀರಥಿಯು ಮೂರ್ತಿವತ್ತಾಗಿ ನೀರಿನಿಂದ ಹೊರಗೆ ಬಂದಳು. ಅವಳು ಶೋಕದಿಂದ ವ್ಯಾಕುಲಳಾಗಿ ಅಳುತ್ತಾ ಭೀಷ್ಮರ ಗುಣಗಾನ ಮಾಡಿದಳು. ಅವಳು ಹೇಳತೊಡಗಿದಳು - ನನ್ನ ಪುತ್ರ ಭೀಷ್ಮನು ಸಮಸ್ತ ಪೃಥ್ವಿಯಲ್ಲಿ ಓರ್ವನೇ ಮಹಾಪುರುಷನಾಗಿದ್ದನು, ಅವನ ವ್ಯವಹಾರ ಆದರ್ಶವಾಗಿತ್ತು, ಅವನ ಬುದ್ಧಿ ವಿಲಕ್ಷಣವಾಗಿತ್ತು, ಅವನಲ್ಲಿ ವಿನಯ ಮುಂತಾದವುಗಳು ಅವಿಚಲ ಪ್ರತಿಷ್ಠಿತವಾಗಿದ್ದುವು. ಅವನು ವೃದ್ಧರ ಮತ್ತು ಗುರುಜನರ ಸೇವಕನಾಗಿದ್ದನು. ತಂದೆ-ತಾಯಂದಿರ ಭಕ್ತನಾಗಿದ್ದನು. ಅವನ ಬ್ರಹ್ಮಚರ್ಯ ವ್ರತವು ಅಲೌಕಿಕವಾಗಿತ್ತು. ಪರಶುರಾಮರೂ ಅವನನ್ನು ಸೋಲಿಸದಾದರು. ಪೃಥ್ವಿಯಲ್ಲಿ ಅವನ ಸಮನಾದ ಪರಾಕ್ರಮಿ ಬೇರೆ ಯಾರೂ ಇಲ್ಲ, ನನ್ನ ಆ ಪರಾಕ್ರಮಿ ಪುತ್ರನು ಶಿಖಂಡಿಯ ಕೈಯಲ್ಲಿ ಕೊಲ್ಲಲ್ಪಟ್ಟನು, ಇದು ತುಂಬಾ ದುಃಖದ ಮಾತಾಗಿದೆ. ಅವನ ವಿಯೋಗದಲ್ಲಿ ನನ್ನ ಹೃದಯ ಒಡೆದು ಹೋಗುತ್ತಿಲ್ಲವಲ್ಲ. ನನ್ನ ಹೃದಯ ಕಲ್ಲಿನದಾಗಿದೆ. </p>
<p class="Text">ಭಗವಾನ್ ಶ್ರೀಕೃಷ್ಣ ಮತ್ತು ವೇದವ್ಯಾಸರು ಅವಳ ಬಳಿಗೆ ಬಂದರು. ಅವರು  ಹೇಳಿದರು - ದೇವಿ! ನೀನು ಶೋಕಿಸಬೇಡ. ನಿನ್ನ ಪುತ್ರ ಭೀಷ್ಮರು ಉತ್ತಮ ಗತಿಯನ್ನು ಪ್ರಾಪ್ತಿ ಮಾಡಿಕೊಂಡಿರುವರು. ಅವರು ಎಂಟು ವಸುಗಳಲ್ಲಿನ ಓರ್ವ ವಸುವಾಗಿದ್ದರು. ಅವರು ಲೋಕದ ಮಹಾನ್ ಕಲ್ಯಾಣಕಾರಿಯಾಗಿದ್ದಾರೆ. ವಸಿಷ್ಠರ ಶಾಪದಿಂದ ಅವರ ಜನ್ಮವಾಗಿತ್ತು. ಅವರನ್ನು ಶಿಖಂಡಿಯಲ್ಲ ಅರ್ಜುನನು ಕೊಂದಿರುವನು. ಅವರನ್ನು ಇಂದ್ರನೂ ಕೂಡ ಕೊಲ್ಲಲಾರನು. ಅವರು ತಮ್ಮ ಇಚ್ಛೆಯಿಂದಲೇ ಶರೀರವನ್ನು ತ್ಯಜಿಸಿರುವರು. ಅವರು ಸಮಾಧಾನ ಪಡಿಸಿದುದರಿಂದ ಭಗವತೀ ಭಾಗೀರಥಿಯ ಶೋಕವು ತುಂಬಾ ದೂರವಾಯಿತು. ಅವಳು ತನ್ನ ಲೋಕಕ್ಕೆ ಹೊರಟು ಹೋದಳು. ಎಲ್ಲ ಜನರು ಅಲ್ಲಿಂದ ಹಸ್ತಿನಾಪುರಕ್ಕೆ ಹೊರಟು ಹೋದರು.</p>
<p class="Text">ಈ ಸೃಷ್ಟಿಯು ಭಗವಂತನ ಲೀಲಾವಿಲಾಸವಾಗಿದೆ. ಇದರಲ್ಲಿ ಅವನ ಕಡೆಯಿಂದ ಆಗಾಗ ಧರ್ಮದ ರಕ್ಷೆ-ದೀಕ್ಷೆ ಮತ್ತು ಆದರ್ಶಕ್ಕಾಗಿ ಅನೇಕ ಮಹಾಪುರುಷರು ಬರುತ್ತಿರುತ್ತಾರೆ. ಅವರಲ್ಲಿ ಭೀಷ್ಮರು ಪ್ರಧಾನರಾಗಿದ್ದಾರೆ. ಅವರ ಚರಿತ್ರೆಯಿಂದ ನಾವು ತುಂಬಾ ಕಲಿಯಬಲ್ಲೆವು. ಭಗವಾನ್ ಶ್ರೀಕೃಷ್ಣನು ನಮ್ಮ ಹೃದಯ ಶುದ್ಧಗೊಳಿಸಲಿ, ನಾವು ಆ ಮಹಾಪುರುಷರ ಚರಿತ್ರೆಯನ್ನು ಹಾಡಿ ಅವರಂತೆಯೇ ಭಗವಂತನ ಅವಿಚಲ ಭಕ್ತಿ, ಕರ್ತವ್ಯ ನಿಷ್ಠೆ ಮತ್ತು ಉತ್ತಮ ಜ್ಞಾನ ಪ್ರಾಪ್ತಿ ಮಾಡಿಕೊಳ್ಳುವಂತಾಗಲಿ, ಭೀಷ್ಮರ ಜೀವನ ಪೂರ್ಣ ಜೀವನವಾಗಿದೆ. ಅವರ ಕರ್ಮ ಪೂರ್ಣವಾಗಿದೆ. ಅವರ ಶಕ್ತಿ ಮತ್ತು ಜ್ಞಾನ ಪೂರ್ಣವಾಗಿದೆ. ಎಲ್ಲಿ ಪೂರ್ಣತೆ ಇದೆಯೋ ಅಲ್ಲಿ ಭಗವಂತನಿದ್ದಾನೆ. ಎಲ್ಲಿ ಭಗವಂತನಿದ್ದಾನೋ ಅಲ್ಲಿ ಪೂರ್ಣತೆ ಇದೆ. ಭೀಷ್ಮರ ಜೀವನ ಭಗವನ್ಮಯವಾಗಿದೆ ಮತ್ತು ಭಗವಂತನು ಭೀಷ್ಮರ ಜೀವನದಲ್ಲಿ ಓತಪ್ರೋತನಾಗಿದ್ದಾನೆ. ಭೀಷ್ಮರ ಜೀವನದ ಸ್ಮರಣೆ ಭಗವಂತನ ಸ್ಮರಣೆಯಾಗಿದೆ. </p>
<p class="ChapterEnd para-style-override-2">ಭಕ್ತ ಮತ್ತು ಭಗವಂತನಿಗೆ ಜಯವಾಗಲಿ<span></span></p>


<p class="Page-Break"> </p>
<p class="First-End-Page-text" id="toc_marker-15" xml:lang="en-GB">ಕೊನೆಯ ಪುಟ</p>

