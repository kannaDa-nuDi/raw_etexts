
<p class="First-End-Page-text para-style-override-1" id="toc_marker-1" xml:lang="en-GB"><span class="char-style-override-1">ಮೊದಲ ಪುಟ</span></p>
<p class="Titel-Page---Shri-Hari">॥ ಶ್ರೀಸೀತಾರಾಮಚಂದ್ರಾಭ್ಯಾಂ ನಮಃ ॥</p>
<p class="Title-Page---Sub-Title">ಶ್ರೀಮದ್ವಾಲ್ಮೀಕಿ ರಾಮಾಯಣಾಂತರ್ಗತ </p>
<p class="Title-Page---Book-Name">ಸುಂದರಕಾಂಡ</p>
<p class="Title-Page---Hindi-Name para-style-override-2">श्रीमद्‍‍वाल्मीकिरामायणअंतर्गत सुन्दरकाण्डम् - कन्नड़</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಮಾತಾ ಚ ಪಿತಾ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಸರ್ವಂ ಮಮ ದೇವ ದೇವ ॥</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Gita-Seva-Trust para-style-override-3">ಗೀತಾ ಸೇವಾ ಟ್ರಸ್ಟ್<span></span></p>


<p class="Page-Break"> </p>
<p class="Chapter-Heading" id="toc_marker-2">ನಮ್ರ ನಿವೇದನೆ</p>
<p class="Shlok">ವೇದೇ ರಾಮಾಯಣೇ ಚೈವ ಪುರಾಣೇ ಭಾರತೇ ತಥಾ ।</p>
<p class="Shlok">ಆದಾವಂತೇ ಚ ಮಧ್ಯೇ ಚ ಹರಿಃ ಸರ್ವತ್ರ ಗೀಯತೇ ॥</p>
<p class="Text">ವೇದಪ್ರತಿಪಾದ್ಯನಾದ ಶ್ರೀಪರಮೇಶ್ವರನನ್ನೇ ವೇದಗಳು ಅನವರತ ಸ್ತುತಿಸುತ್ತಿವೆ. ವಿಶ್ವದ ಸಾರಸ್ವತ ಲೋಕದಲ್ಲಿ ಅಗ್ರಮಾನ್ಯವಾದ ವೇದಗಳು ಭಗವಂತನ ನಿಃಸ್ವಸನರೂಪವಾದುವು, ಅಪೌರುಷೇಯವಾದುವು. ಶ್ರೀಮದ್ರಾಮಾಯಣವು ಸತ್ಯ-ಶಿವ-ಸೌಂದರ್ಯಗಳ ಸಾಕ್ಷಾತ್ಕಾರದಿಂದ ಸಂಪನ್ನನಾಗಿದ್ದ ಮಹರ್ಷಿ, ಕವಿಬ್ರಹ್ಮ ವಾಲ್ಮೀಕಿ ಭಗವಂತನಿಂದ ರಚಿತವಾದ ರಸಕಾವ್ಯ, ಆದಿಕಾವ್ಯ, ಆದರ್ಶಕಾವ್ಯ. ಇದು <span class="char-style-override-2">ರಾಮಾಯಣಂ ವೇದಸಮಂ ಪವಿತ್ರಮ್; ಸಮುದ್ರಮಿವ ರತ್ನಾಢ್ಯಂ ಸರ್ವಶ್ರುತಿ ಮನೋಹರಮ್; ಗಾಯತ್ರೀಮಂತ್ರ ವಿಸ್ತಾರಮ್; ವೇದೋಪಬೃಂಹಣಾರ್ಥಾಯ; ವೇದವೇದ್ಯೇ ಪರೇ ಪುಂಸೀ ಜಾತೇ ದಶರಥಾತ್ಮಜೇ ॥ ವೇದಃ ಪ್ರಾಚೇತಸಾದಾಸೀತ್ ಸಾಕ್ಷಾದ್ರಾಮಾಯಣಾತ್ಮನಾ ॥</span> ಮುಂತಾದ ಪ್ರಶಸ್ತಿಗಳಿಗೆ ಪಾತ್ರವಾದ ರಾಮಾಯಣ ಮಹಾಕಾವ್ಯವು ವೇದದಷ್ಟೇ ಔನ್ನತ್ಯ, ಪವಿತ್ರವಾದುದು. ಇದು ಸನಾತನ ಸಂಸ್ಕೃತಿಯನ್ನು ಪ್ರತಿಬಿಂಬಿಸುವ ಆರ್ಷಕಾವ್ಯ. ಸಂಸ್ಕೃತಿ, ಸಮಾಜ, ರಾಜನೀತಿ, ಮಾನವಧರ್ಮ, ಪರಮಾರ್ಥತತ್ತ್ವ ಹೀಗೆ ಜೀವನದ ಎಲ್ಲ ಕ್ಷೇತ್ರಗಳನ್ನು ಪ್ರತಿನಿಧಿಸುವ ಗ್ರಂಥವು ಇರುವುದಾದರೆ ಅದು ಶ್ರೀಮದ್ರಾಮಾಯಣವೊಂದೇ. ಈ ರಾಮಾಯಣದ ಕಥಾನಾಯಕ ಪರಬ್ರಹ್ಮ ಪರಮಾತ್ಮನಾದ ಶ್ರೀರಾಮಚಂದ್ರ ಸ್ವಾಮಿಯು. ಶ್ರೀರಾಮನ ಕಡೆಗೆ ಕೊಂಡೊಯ್ಯುವ ಕಥೆಯೇ ರಾಮಾಯಣ. ರಾಮನ ಕಡೆಗೆ ಸಾಗಬೇಕಾದರೆ ಕಾವ್ಯದಲ್ಲಿ ಮಹೋನ್ನತ ಪಾತ್ರವಾದ ಶ್ರೀಆಂಜನೇಯಸ್ವಾಮಿಯ ಮಾರ್ಗದರ್ಶನದಲ್ಲಿ ಸಾಗಬೇಕು. ದಾಸಮಾರುತಿಯ ದಾಸನಾಗದೆ ಈಶನಾದ ಶ್ರೀರಾಮನ ಪ್ರಾಪ್ತಿಯಾಗದು. ಇಂತಹ ಶ್ರೀಮದ್ರಾಮಾಯಣ ಮಹಾವೃಕ್ಷದ ಒಂದು ವಿಶಿಷ್ಟವಾದ ಮಾರುತಿಯ ಲೀಲಾವೈಭವಗಳಿಂದೊಡಗೂಡಿದ ಸುಂದರಕಾಂಡವು.</p>
<p class="Sub-Heading">ಸುಂದರಕಾಂಡ</p>
<p class="Text">ಶ್ರೀಮದ್ರಾಮಾಯಣವೇ ಸೌಂದರ್ಯರಸದ ಘನೀಭೂತ ಪುತ್ಥಳಿಯಾಗಿದೆ. ಸಕ್ಕರೆಯ ಬೊಂಬೆಯ ಯಾವ ಭಾಗವನ್ನು  ಸವಿದರೂ ಸಿಹಿಯೇ. ಹಾಗೆಯೇ ರಾಮಾಯಣದ ಯಾವುದೇ ಕಾಂಡವನ್ನು ಮನ-ಬುದ್ಧಿಗಳು ಮುಟ್ಟಿದರೂ ಅಲ್ಲಿ ಸೌಂದರ್ಯವೇ ಸ್ರವಿಸುತ್ತದೆ. ವಾಲ್ಮೀಕಿಗಳು ಈ ಐದನೆಯ ಕಾಂಡಕ್ಕೆ ಸುಂದರಕಾಂಡವೆಂದೇ ನಾಮಕರಣ ಮಾಡಿದ್ದಾರೆ. ಅವರ ಪ್ರತಿಭೆ ಅದ್ವಿತೀಯವಾದುದು. ಕಥಾದೃಷ್ಟಿಯಿಂದ ಲಂಕಾಕಾಂಡವೆಂದೋ, ಹನುಮತ್ಕಾಂಡವೆಂದೋ ಕರೆಯಬಹುದಾಗಿತ್ತು. ಇದು  ನಡೆದುದು ಲಂಕೆಯಲ್ಲಿ. ಇದರ ಉದ್ದಕ್ಕೂ ಹನುಮಂತನ ಮಹಾಮಹಿಮೆ ಮತ್ತು ವಿಜಯಪರಂಪರೆಯ ಉಲ್ಲಾಸವನ್ನೇ  ನೋಡುತ್ತೇವೆ. ಆದ್ದರಿಂದ ಹನುಮತ್ಕಾಂಡವೆಂದೂ ಧಾರಾಳವಾಗಿ ಕರೆಯಬಹುದು. ಆದರೆ ಇದು ದಾಸಾಗ್ರೇಸರನಾದ ಆಂಜನೇಯನಿಗೆ ಸಮ್ಮತವಾಗಲಾರದು ಎಂದು ಕವಿಯು ಅವನ ಹೆಸರನ್ನಿಡದೆ ಸುಂದರಕಾಂಡವೆಂದೇ ಹೆಸರಿಸಿದರು. ಈ ಕಾಂಡವು ಸೌಂದರ್ಯರಾಶಿಯ ನಿಧಿಯೇ ಆಗಿದೆ. ಇದರಲ್ಲಿ ಯಾವ ಅಂಶ ಸುಂದರವಾಗಿಲ್ಲ?</p>
<p class="Shlok">ಸುಂದರೇ ಸುಂದರೋ ರಾಮಃ ಸುಂದರೇ ಸುಂದರಃ ಕಪಿಃ ।<br/>ಸುಂದರೇ ಸುಂದರೀ ಸೀತಾ ಸುಂದರೇ ಕಿಂ ನ ಸುಂದರಮ್ ॥</p>
<p class="Text">ಸುಂದರಕಾಂಡವನ್ನು <span class="char-style-override-2">ಸುಂದರಪ್ರಧಾನಂ ಕಾಂಡ — </span>ಸುಂದರನನ್ನು ಪ್ರಧಾನವಾಗಿ ಹೊಂದಿರುವ ಕಾಂಡ. <span class="char-style-override-2">ಸುಂದರಂ ಚ ತತ್ ಕಾಂಡಂ ಚ — </span>ಸುಂದರವಾಗಿರುವ ಕಾಂಡ. ಹೀಗೆ ಎರಡು ರೀತಿಯಿಂದ ಅರ್ಥೈಸಬಹುದು. ಮೊದಲನೆಯ ವಿವರಣೆಯ ಪ್ರಕಾರ ಸುಂದರನೇ ಈ ಕಾಂಡದ ಮುಖ್ಯಪಾತ್ರ. ಯಾರು ಆ ಸುಂದರ? ಎಂದರೆ ಕಪಿಮುಖ್ಯನಾದ ಆಂಜನೇಯನೇ. ಸುಂದರ ಶಬ್ದಕ್ಕೆ ಕಪಿಮುಖ್ಯ ಎಂಬ ಅರ್ಥವೂ ಉಂಟೆಂದು ಕೋಶ ಹೇಳುತ್ತದೆ. <span class="char-style-override-2">ಸುಂದರಃ ಕಪಿಮುಖ್ಯೇ ಸ್ಯಾತ್ ಕಾಮೇ ಚ ಮಣಿ ಸೂರ್ಯಯೋಃ ॥</span> ಇದಲ್ಲದೆ ಆಂಜನೇಯಸ್ವಾಮಿಯ ಅಷ್ಟೋತ್ತರ ನಾಮಾವಳಿಯಲ್ಲಿ ಸುಂದರ ಎಂಬ ಶಬ್ದ ಪಠಿತವಾಗಿದೆ. <span class="char-style-override-2">ದ್ವಿಭುಜಃ ಸುಂದರಃ ಶೂರಃ </span>ಆಂಜನೇಯನ ರೂಪ, ಗುಣ, ಶೀಲ, ಕೃತಿ ಎಲ್ಲವೂ ಅತ್ಯಂತ ಸುಂದರವಾಗಿದೆ. <span class="char-style-override-2">ಸುಂದರೇ ಸುಂದರಸ್ಸೋಽಯಮಂ-ಜನಾನಂದನೋತ್ಸವಃ </span>ಅವನ ಬಾಹ್ಯರೂಪವೂ ಸುಂದರವೇ, ಅದಕ್ಕಿಂತಲೂ ಅವನ ಗುಣಸಮೂಹಗಳು ಇನ್ನೂ ಹೆಚ್ಚು ಸೌಂದರ್ಯದ ರಾಶಿ. ಸಂತವರೇಣ್ಯ ಶ್ರೀಪುರಂದರದಾಸರೂ ಕೂಡ — <span class="char-style-override-2">‘ಸುಂದರ ಮೂರುತಿ ಮುಖ್ಯಪ್ರಾಣ ಮನೆಗೆ ಬಂದ’</span> ಎಂದು ಹಾಡಿರುವರು.</p>
<p class="Text">ತರುಣಸೂರ್ಯನಂತೆ ತೊಳ-ತೊಳಗಿ ಬೆಳಗುತ್ತಿರುವ ಮುಖಾರವಿಂದ — ಏಕಕಾಲದಲ್ಲಿ ಉದಯಿಸಿದ ಚಂದ್ರ-ಸೂರ್ಯರಂತೆಯೂ, ಪರ್ವತದಲ್ಲಿರುವ ಅಗ್ನಿಜ್ವಾಲೆಗಳಂತೆಯೂ, ವಿಶಾಲವಾದ ಕಮಲದಳಗಳಂತೆಯೂ ಹೊಳೆಯುತ್ತಿರುವ ಕಣ್ಣುಗಳು, ತೊಂಡೆಯ ಹಣ್ಣಿನಂತೆ ಕಂಗೊಳಿಸುತ್ತಿರುವ ತುಟಿಗಳು, ಇಡೀ ದೇಹವೇ ಸುಂದರ ಸ್ವರ್ಣಪರ್ವತದ ಪ್ರತಿರೂಪ ಹೀಗೆ ಯೋಗಿಗಳ ಒಳಹೊರ ದೃಷ್ಟಿಗಳಿಗೆ ಉತ್ಸವವಾಗುವ ದಿವ್ಯಸೌಂದರ್ಯದ ರಾಶಿ ಆತನ ಶ್ರೀದೇಹ. <span class="char-style-override-2">‘ಕಾಂಚನಾದ್ರಿ ಕಮನೀಯವಿಗ್ರಹಂ’</span>. ತೋಳುಗಳೆರಡನ್ನೂ ಚಾಚಿಕೊಂಡು ಮಹಾಸಮುದ್ರವನ್ನು ಹಾರುವಾಗಲಂತೂ ಆತನ ಬೃಹದಾಕಾರದ ದೇಹವು ರೆಕ್ಕೆಗಳಿಂದ ಕೂಡಿದ ಮಹಾಪರ್ವತವೋ ಎಂಬಂತೆ ತೋರುತ್ತದೆ. ಸಾಕ್ಷಾತ್ ಗರುಡದೇವರಂತೆಯೇ ಕಾಣುತ್ತದೆ. ಅದೇ ಬೃಹದಾಕಾರ, ಅದೇ ವೇಗ, ಅದೇ ಬಲ. ಬಾಲವೂ ಗರುತ್ಮಂತನು ರಭಸದಿಂದ ಆಕಾಶದಲ್ಲಿ ಒಯ್ಯುತ್ತಿರುವ ಸರ್ಪದಂತೆ ಬಳುಕುತ್ತಿದೆ. ಹೀಗೆಯೇ ಆತನ ಗುಣ-ಶೀಲಗಳೂ ಅಷ್ಟೇ ಸುಂದರವಾಗಿವೆ.</p>
<p class="Text">ತನ್ನ ಮಾತಿನ ಜಾಣ್ಮೆಯಿಂದ ಪ್ರಥಮ ಸಂದರ್ಶನದಲ್ಲೇ ಶ್ರೀರಾಮನ ಹೃದಯವನ್ನು ಸೂರೆಗೊಂಡಿದ್ದವನು ಅವನು. ಸೀತಾದೇವಿಗೆ ಶ್ರೀರಾಮನ ಸಮಾಚಾರವನ್ನು ಕೊಟ್ಟು ನಂಬಿಕೆಯನ್ನುಂಟುಮಾಡಿ ಸಮಾಧಾನ ಹೇಳುವಾಗಲೂ, ರಾಕ್ಷಸರಿಗೆ ಸವಾಲು ಹಾಕುವಾಗಲೂ, ರಾಕ್ಷಸರಾಜನಿಗೆ ತಿಳಿವಳಿಕೆ ಮತ್ತು ಎಚ್ಚರಿಕೆಯ ಮಾತುಗಳನ್ನು ಆಡುವಾಗಲೂ, ಶ್ರೀರಾಮನಿಗೆ ಸೀತಾದೇವಿಯ ಸಮಾಚಾರ-ಸಂದೇಶಗಳನ್ನು ಮುಟ್ಟಿಸುವಾಗಲೂ ಇದೇ ಮಾತಿನ ಪಾಟವವನ್ನು ಅವನಲ್ಲಿ ಕಾಣುತ್ತೇವೆ. ಅವನ ಸ್ಮರಣೆಮಾಡಿದರೂ ಮಾತಿನ ಪಾಟವ ಉಂಟಾಗುತ್ತದೆಯಲ್ಲವೇ? <span class="char-style-override-2">ಅಜಾಡ್ಯಂ ವಾಕ್ಪಟುತ್ವಂ ಚ ಹನೂಮತ್ಸ್ಮರಣಾದ್ಭವೇತ್. </span></p>
<p class="Text">ಅದಟು, ಉತ್ಸಾಹ, ಧೈರ್ಯ, ಸಮಯಸ್ಫೂರ್ತಿ ಮತ್ತು ಪರಾಕ್ರಮಗಳಲ್ಲಿ ಆತನಿಗೆ ಸರಿಸಮರಾರು? ಎಂತಹ ವಿಷಮ ಪರಿಸ್ಥಿತಿಯಲ್ಲೂ ಆತನು ಮನಸ್ಸಿನ ಹತೋಟಿಯನ್ನು ಕಳೆದುಕೊಳ್ಳುವುದಿಲ್ಲ. ನಿರ್ವೇದವು ಮಿತಿಮೀರಿ ಬಂದಾಗ ಅದಕ್ಕೆ ಸ್ವಲ್ಪ ಅವಕಾಶಕೊಟ್ಟರೂ ಶೀಘ್ರದಲ್ಲಿ ಅದನ್ನು ಓಡಿಸಿ ಉತ್ಸಾಹದಿಂದ ಕಾರ್ಯತತ್ಪರನಾಗುತ್ತಾನೆ. ಭಯವೆಂಬುದನ್ನೇ ಅರಿಯದ ಕಲಿ ಈ ಮಾರುತಿ. ಸುರಸೆಯೋ, ಸಿಂಹಿಕೆಯೋ, ಲಂಕಿಣಿಯೋ, ರಾಕ್ಷಸರಾಜನ ಸೈನಿಕವೀರರೋ ಅಥವಾ ಸ್ವಯಂ ತ್ರೈಲೋಕ್ಯತಲ್ಲಣನಾದ ರಾವಣನೋ-ಯಾರಾದರೇನು? ಯಾರ ಮುಂದೆಯೂ ಆತ ಎದೆಗುಂದುವುದಿಲ್ಲ. ಯಾವ ವಿಘ್ನವೂ ಆತನನ್ನು ಹೆಚ್ಚುಕಾಲ ತಡೆಯಲಾರದು. ಯಾರನ್ನು ಬುದ್ಧಿಬಲದಿಂದ ಗೆಲ್ಲಬೇಕು? ಯಾರನ್ನು ದೇಹಬಲದಿಂದ ಜಯಿಸಬೇಕು? ಯಾರನ್ನು ಇವೆರಡರಿಂದಲೂ ಗೆಲ್ಲಬೇಕು? ಎಂಬುದನ್ನು ಶೀಘ್ರವಾಗಿಯೇ ನಿರ್ಣಯಿಸಿ ಕಾರ್ಯಪ್ರವೃತ್ತನಾಗಿ ಜಯಗಳಿಸಿಬಿಡುತ್ತಾನೆ. ಆತನನ್ನು ಯುದ್ಧದಲ್ಲಿ ಎದುರಾಯಿಸಿ ಬದುಕಿಹೋದವನು ಇಂದ್ರಜಿತುವೊಬ್ಬನೇ. ಬ್ರಹ್ಮದೇವರನ್ನು ಗೌರವಿಸುವುದಕ್ಕೋಸ್ಕರ ಅವನ ಬ್ರಹ್ಮಾಸ್ತ್ರಕ್ಕೆ ಕಟ್ಟುಬಿದ್ದರೂ ಅದನ್ನು ರಾವಣನ ಸಂದರ್ಶನಕ್ಕೆ ಸಾಧನವನ್ನಾಗಿ ಉಪಯೋಗಿಸಿಕೊಳ್ಳುತ್ತಾನೆ.</p>
<p class="Text">ಹೊರಗಿನ ಶತ್ರುಗಳನ್ನು ಗೆಲ್ಲುವುದರಲ್ಲಿ ಮಾತ್ರವಲ್ಲ, ಒಳಗಿನ ಮಹಾಶತ್ರುವಾದ ದುಷ್ಟ ಕಾಮವನ್ನು ಗೆಲ್ಲುವುದರಲ್ಲೂ ಆದನು ಅದ್ವಿತೀಯ—<span class="char-style-override-2">ಶಂಬರವೈರಿಶರಾತಿಗಂ </span>ಭೋಗ-ಭಾಗ್ಯಗಳ ಆಗರವಾಗಿದ್ದ ರಾವಣನ ಅಂತಃಪುರದಲ್ಲಿ ನಾನಾಭಂಗಿಗಳಲ್ಲಿ ನಿದ್ರಿಸುತ್ತಿದ್ದ ಸುಂದರಿಯರ ಸಮೂಹವನ್ನು ಕಾರ್ಯವಶದಿಂದ ದಿಟ್ಟಿಸಿದಾಗಲೂ ಆತನ ಮನಸ್ಸಿನಲ್ಲಿ ಕಿಂಚಿತ್ತೂ ವಿಕಾರವುಂಟಾಗಲಿಲ್ಲ. ಇದಕ್ಕೆ ಅವನ ಅನುಭವವೇ ಸಾಕ್ಷಿ ಹೇಳುತ್ತದೆ. <span class="char-style-override-2">ನ ತು ಮೇ ಮನಸಾ ಕಿಂಚಿತ್ ವೈಕೃತ್ಯಮುಪ್ಮಪದ್ಯತೇ; ಮನೋ ಹಿ ಹೇತುಃ ಸರ್ವೇಷಾಮಿಂದ್ರಿಯಾಣಾಂ; ಜಿತೇಂದ್ರಿಯಂ ಬುದ್ಧಿಮತಾಂ ವರಿಷ್ಠಂ;</span> ‘ವಿಕಾರಗೊಳಿಸುವ ಸನ್ನಿವೇಶ- ಸಾಮಗ್ರಿಗಳು ಹೇರಳವಾಗಿದ್ದರೂ ಯಾವನ ಮನಸ್ಸು ವಿಕಾರಕ್ಕೆ ಒಳಗಾಗುವುದಿಲ್ಲವೋ ಆತನೇ ನಿಜವಾಗಿಯೂ ಧೀರನು.’ ಇಂತಹ ಧೀರರಿಗೆ ಅದ್ಭುತ ಉದಾಹರಣೆ ಭಗವಂತನಾದ ನಾರಾಯಣಮುನಿ, ಶ್ರೀರುದ್ರದೇವರು ಮತ್ತು ನಮ್ಮ ಈ ಮಾರುತಿ. ಮಾರುತಿಯು ರುದ್ರದೇವರ ಒಂದು ಅಂಶಾವತಾರವೆಂದು ಶಿವಪುರಾಣ ಹೇಳುತ್ತದೆ.</p>
<p class="Text">ಆತನು ಮಾಡಿದ ಸಮುದ್ರಲಂಘನ, ಸೀತಾನ್ವೇಷಣವಿಜಯ. ಮಹಾಶತ್ರುನಿಬರ್ಹಣ ಮತ್ತು ಲಂಕಾದಹನ — ಇವು ಇತರರಿಗೆ ಊಹಿಸಲೂ ಆಗದ ಕೆಲಸ. ಜ್ಞಾನ, ಬಲ, ಐಶ್ವರ್ಯ, ವೀರ್ಯ, ಶಕ್ತಿ, ತೇಜಸ್ಸುಗಳಿಗೆ ಆಯತನನಾದ ಶ್ರೀರಾಮ ಚಂದ್ರನೇ ಈ ಬಗೆಗೆ ಆತನನ್ನು ಅಭಿನಂದಿಸುತ್ತಾನೆ.</p>
<p class="Text"><span class="char-style-override-2">ಕೃತಂ ಹನುಮತಾ ಕಾರ್ಯಂ ಸುಮಹದ್ಭುವಿ ದುರ್ಲಭಮ್ । ಮನಸಾಪಿ ಯದನ್ಯೇನ ನ ಶಕ್ಯಂ ಧರಣೀತಲೇ ॥</span></p>
<p class="TXT-Right">(ಯುದ್ಧಕಾಂಡ — ಸರ್ಗ 1)</p>
<p class="Text">ಸೀತೆಯು ಇರುವ ಜಾಗವನ್ನು ಪತ್ತೆಮಾಡುವುದು ಮತ್ತು ಆಕೆಗೆ ಶ್ರೀರಾಮನ ಸಂದೇಶ-ಅಭಿಜ್ಞಾನಗಳನ್ನು ಮುಟ್ಟಿಸುವುದು </p>
<p class="Text">ಇಷ್ಟು ಮಾತ್ರ ಅವನು ಮಾಡಿದ್ದರೆ ಅದು ಸಾಮಾನ್ಯದೂತನ ಕಾರ್ಯವಾಗುತ್ತಿತ್ತು. ಆದರೆ ಈತನ ಸಾಧನೆ ಎಷ್ಟು ದೊಡ್ಡದು! ಮೇಲ್ಕಂಡ ಕೆಲಸಗಳ ಜೊತೆಗೆ ಸೀತೆಗೆ ಸಮಾಧಾನ ಹೇಳಿ ಆಕೆಯು ಪ್ರಾಣಧರಿಸುವಂತೆ ಮಾಡುತ್ತಾನೆ. ರಾವಣೇಶ್ವರನ ಮಹಾಸೇನೆಯನ್ನೂ, ಸೇನಾಪತಿಗಳನ್ನೂ ಬಡಿದುಹಾಕಿ ತನ್ನ ಮಹಾಶಕ್ತಿಯ ಪರಿಚಯವನ್ನು ಶತ್ರುಗಳಿಗೆ ಮಾಡಿಕೊಡುತ್ತಾನೆ. ಲಂಕೆಯ ಆಯಕಟ್ಟಿನ ಸ್ಥಾನಗಳನ್ನೂ ಶತ್ರುಗಳ ಬಲಾಬಲವನ್ನೂ ತಾನು ಪರಿಚಯಮಾಡಿಕೊಳ್ಳುತ್ತಾನೆ. (ಅರಿವಿನಿಂದ ವಿಭೀಷಣನ ಗೃಹ ಮತ್ತು ಅರಿಯದೇ ಸೀತಾದೇವಿಯು ಇದ್ದ ಸ್ಥಾನಗಳನ್ನು ಬಿಟ್ಟು) ಇಡೀ ಲಂಕಾನಗರಿಯನ್ನು ಅಗ್ನಿದೇವರಿಗೆ ಆಹುತಿ ಕೊಟ್ಟುಬಿಡುತ್ತಾನೆ.</p>
<p class="Text">ಇಷ್ಟೆಲ್ಲಾ ಬಲದೋರಿದ ತಾನು ಸುಗ್ರೀವರಾಯನ ಸೇನೆಯಲ್ಲಿ ಒಬ್ಬ ಸಾಧಾರಣ ವಾನರ, ತನಗಿಂತ ಪರಾಕ್ರಮಿಗಳು ಆ ಸೇನೆಯಲ್ಲಿ ಲಕ್ಷಾಂತರ ಮಂದಿ ಇದ್ದಾರೆ ಎಂದು ಘೋಷಣೆಮಾಡಿ ಶತ್ರುಗಳ ಗರ್ವವನ್ನು ಮುರಿದು ಅವರಲ್ಲಿ ಭಯವನ್ನು ತುಂಬಿ, ಮುಂದೆ ನಡೆಯುವ ಯುದ್ಧದಲ್ಲಿ ವಾನರರ ಕೆಲಸವನ್ನು ಸುಲಭಗೊಳಿಸುತ್ತಾನೆ ಮತ್ತು ತನ್ನ ಈ ಎಲ್ಲ ಸಾಧನೆಗಳನ್ನೂ ತನ್ನ ಮಿತ್ರರಲ್ಲೂ ಮತ್ತು ಪ್ರಭುದೇವರಲ್ಲೂ ಅರಿಕೆಮಾಡಿಕೊಂಡು ಅವರಲ್ಲಿ ಆನಂದ-ಉತ್ಸಾಹಗಳನ್ನು ತುಂಬುತ್ತಾನೆ. ಅವನ ಈ ಅದ್ಭುತವಾದ ದೌತ್ಯ ನಿರ್ವಹಣೆಯ ಆದರ್ಶವನ್ನು ಗುಣಜ್ಞನಾದ ಶ್ರೀರಾಮಚಂದ್ರನೇ ಕೊಂಡಾಡುತ್ತಾನೆ.</p>
<p class="Text"><span class="char-style-override-2">ಯೋ ಹಿ ಭೃತ್ಯೋ ನಿಯುಕ್ತಃ ಸಂಭರ್ತ್ರಾಕರ್ಮಣಿ ದುಷ್ಕರೇ । ಕುರ್ಯಾತ್ತದನುರೂಪೇಣ ತಮಾಹುಃ ಪುರುಷೋತ್ತಮಮ್ ॥</span></p>
<p class="TXT-Right">(ಯುದ್ಧಕಾಂಡ - ಸರ್ಗ 1)</p>
<p class="Text">ಇಷ್ಟೆಲ್ಲಾ ಮಹತ್ಕಾರ್ಯ ಮಾಡಿದ ತಾನು ಯಾರು? ಎಂದರೆ ರಾಮದೇವರ ಒಬ್ಬ ದಾಸ, ಮತ್ತು ಅವನಿಂದ ಪೋಷಿತನಾದ ಸುಗ್ರೀವರಾಯರ ಬಂಟ ಎಂದು ಹೇಳಿಕೊಳ್ಳುವ ಆತನ ವಿನಯಸಂಪತ್ತೂ ಎಷ್ಟು ಸುಂದರವಾಗಿದೆ!</p>
<p class="Text para-style-override-4">ದಾಸೋಹಂ ಕೋಸಲೇಂದ್ರಸ್ಯ ರಾಮಸ್ಯಾಕ್ಲಿಷ್ಟ ಕರ್ಮಣಃ ।</p>
<p class="Text para-style-override-4">ಜಯತ್ಯತಿಬಲೋ ರಾಮೋ ಲಕ್ಷ್ಮಣಶ್ಚ ಮಹಾಬಲಃ ।</p>
<p class="Text para-style-override-4">ರಾಜಾ ಜಯತಿ ಸುಗ್ರೀವೋ ರಾಘವೇಣಾಭಿಪಾಲಿತಃ ॥</p>
<p class="Text">ಕಪಿಮುಖ್ಯನಾದ ಹನುಮಂತನಲ್ಲಿ ಇಷ್ಟೆಲ್ಲಾ ಬಹಿರಂಗ ಮತ್ತು ಅಂತರಂಗ ಸೌಂದರ್ಯವಿದ್ದರೂ ಆತನ ಪಾತ್ರದ ಸೌಂದರ್ಯ ಅಷ್ಟರಿಂದಲೇ ಈ ಕಾಂಡಕ್ಕೆ ಸುಂದರಕಾಂಡವೆಂದು ಹೆಸರು ಬಂದಿದೆಯೆಂದು ಹೇಳಲಾಗುವುದಿಲ್ಲ. ಹನುಮಂತನು ಪ್ರಭುಪ್ರಾಣನಾದ ದಾಸಶ್ರೇಷ್ಠ. ತನ್ನ ಪ್ರಭುವಿನ ವೃದ್ಧಿಯಲ್ಲೇ ತನ್ನ ವೃದ್ಧಿಯನ್ನು ಕಾಣುವವನು.<span class="char-style-override-2"> ವವೃಧೇ ರಾಮವೃದ್ಧ್ಯರ್ಥಂ ಸಮುದ್ರ ಇವ ಪರ್ವಸು ;</span> ಅವನ ಹೃದಯನಾಯಕನಾಗಿ ಪುರುಷರಿಗೂ ಮೋಹನರೂಪನಾಗಿ ಸುಂದರತಮನಾಗಿರುವ ಶ್ರೀರಾಮನ ಅಪ್ರತಿಮ ಸೌಂದರ್ಯದ ಭವ್ಯವರ್ಣನೆಯನ್ನೂ ಇಲ್ಲಿ ಕಾಣುತ್ತೇವೆ. ಅವನ ದೇಹಸೌಂದರ್ಯ ಮತ್ತು ಆತ್ಮಸೌಂದರ್ಯ ಎರಡೂ ಅಪ್ರತಿಮವಾಗಿ ಚಿತ್ರಿತವಾಗಿವೆ. ಮೃತಸಂಜೀವಿನಿಯಾದ ಶ್ರೀರಾಮನ ಕಥೆ ಮರಳಿ-ಮರಳಿ ಇಲ್ಲಿ ವರ್ಣಿತವಾಗಿದೆ. ಅದನ್ನು ಭಕ್ತವರೇಣ್ಯನಾದ ಸುಂದರ ಕಪಿವೀರ ಆಂಜನೇಯನೇ ಕೀರ್ತನೆ ಮಾಡುತ್ತಾನೆ. ಅಂತೆಯೇ ಸೌಂದರ್ಯನಿಧಿಯಾದ ಕಥಾನಾಯಕಿ ಸೀತೆಯ ದೇಹಸೌಂದರ್ಯ ಮತ್ತು ಗುಣಶೀಲಗಳ ಸೌಂದರ್ಯವೂ ಸುಂದರವಾಗಿ ಚಿತ್ರಿತವಾಗಿದೆ.</p>
<p class="Text">ಅಂತೆಯೇ ಉತ್ಸಾಹ, ಅನುತ್ಸಾಹ, ಆಸೆ, ನಿರಾಸೆ, ಶೋಕ, ಸಂತೋಷ, ಸಂಭ್ರಮ ಮುಂತಾದ ಬೇರೆ ಬೇರೆ ಸ್ಥಿತಿಗಳಲ್ಲಿ ಶ್ರೀಆಂಜನೇಯ, ಶ್ರೀಸೀತಾದೇವಿ, ಶ್ರೀರಾಮಚಂದ್ರ ಮುಂತಾದವರ ಮನೋವಿಶ್ಲೇಷಣೆಯೂ ಅತಿಸುಂದರವಾಗಿ ಇಲ್ಲಿ ನಿರೂಪಿತವಾಗಿದೆ.</p>
<p class="Text"><span class="char-style-override-2">ಹನುಮದ್ವಿಜಯಂ ಕಾಂಡಂ ಯಃ ಪಾರಾಯಣಮಾಚರೇತ್ </span>ಎಂಬ ಪುರಾಣೋಕ್ತಿಯಂತೆ ಈ ಸುಂದರಕಾಂಡದ ಪಾರಾಯಣೆಯು ಸಕಲ ಸಿದ್ಧಿಗಳ ಆಗರ. ಭಕ್ತಿ-ಶ್ರದ್ಧೆಗಳಿಂದ ಇದನ್ನು ಪಠಿಸಿದರೆ ಮಾರುತಿಯ ಮತ್ತು ಅವನ ಸ್ವಾಮಿಯಾದ ಶ್ರೀರಾಮಪ್ರಭುವಿನ ಕೃಪೆಗೆ ಪಾತ್ರರಾಗುವುದರಲ್ಲಿ ಸಂದೇಹವೇ ಇಲ್ಲ.</p>
<p class="Text">ಭಾರತೀಯ ಸಂಸ್ಕೃತಿ ಪ್ರಚಾರಕ್ಕೆ ಕಟಿಬದ್ಧರಾದ ನಾವು ಅನೇಕ ದಶಕಗಳಿಂದ ಪುರಾಣೇತಿಹಾಸಗಳನ್ನು ಭಾರತೀಯ ವಿವಿಧ ಭಾಷೆಗಳಲ್ಲಿ ಪ್ರಕಟಿಸುತ್ತಿದ್ದೇವೆ. ಅದರಂತೆ ಈ ಸುಂದರಕಾಂಡವನ್ನು ಮೂಲಸಂಸ್ಕೃತ ಶ್ಲೋಕಗಳೊಂದಿಗೆ ಅನುವಾದವನ್ನು ಕನ್ನಡದಲ್ಲಿ ಪ್ರಕಟಿಸುತ್ತಿದ್ದೇವೆ. ಭಾವುಕ ಸಾಧಕರು, ಅಧ್ಯಾತ್ಮ ಪ್ರೇಮಿಗಳು ಇದನ್ನು ಸ್ವಾಗತಿಸುವರೆಂಬ ವಿಶ್ವಾಸ ನಮಗಿದೆ. ಆದಿಕಾವ್ಯವಾದ ಶ್ರೀಮದ್ರಾಮಾಯಣದಲ್ಲಿ ಅನೇಕ ಪಾಠಭೇದಗಳು ದೊರೆಯುತ್ತವೆ. ಅದರಲ್ಲಿ ಪ್ರಾಮಾಣಿಕ ಪಾಠವನ್ನೇ ನಾವು ಆರಿಸಿದ್ದೇವೆ. ಅನುವಾದದಲ್ಲಿಯೂ ಗೋವಿಂದರಾಜೀಯ ವ್ಯಾಖ್ಯಾನವನ್ನೇ ಮುಖ್ಯವಾಗಿ ಅನುಸರಿಸಿದ್ದೇವೆ. ಮುಂದೆ ಭಗವತ್ಕೃಪೆಯಿಂದ ಸಮಗ್ರ ಶ್ರೀಮದ್ರಾಮಾಯಣವನ್ನು ಕನ್ನಡದ ಜನತೆಗೆ ನೀಡಬೇಕೆಂಬ ಬಯಕೆಯೂ ಇದೆ. ಈ ಸುಂದರಕಾಂಡವನ್ನು ಕನ್ನಡಕ್ಕೆ ಸುಂದರವಾಗಿ ಅನುವಾದಿಸಿದ ಕೀರ್ತನಾಚಾರ್ಯ ಶ್ರೀಲಕ್ಷ್ಮಣದಾಸ ವೇಲಣಕರ್ ಇವರಿಗೆ ಮತ್ತು ಇದನ್ನು ಆಮೂಲಾಗ್ರವಾಗಿ ಪರಿಶೀಲಿಸಿ ಆಶೀರ್ವದಿಸಿದ ಶ್ರೀ ಪರಮಪೂಜ್ಯ ಶ್ರೀ ಶ್ರೀ ರಂಗಪ್ರಿಯ ಮಹಾದೇಶಿಕ ಮಹಾಸ್ವಾಮಿಗಳು ಇವರಿಗೂ ನಮ್ಮ ಕೃತಜ್ಞತೆಗಳು. ನಮ್ಮ ಹಿಂದಿನ ಎಲ್ಲ ಪ್ರಕಟಣೆಗಳನ್ನು ಪ್ರೀತ್ಯಾದರಗಳಿಂದ ಸ್ವಾಗತಿಸಿದ ಓದುಗರೂ ಇದನ್ನು ಅಷ್ಟೇ ಆತ್ಮೀಯವಾಗಿ ಸ್ವಾಗತಿಸುವರು ಎಂಬ ನಂಬಿಕೆ ನಮಗಿದೆ. </p>
<p class="Text para-style-override-3">ಆನಂದವು ನಿಮಗೆ — ಆಶೀರ್ವಾದವು ನಮಗೆ.<span></span></p>


<p class="Page-Break"> </p>
<p class="Chapter-Heading" id="toc_marker-3">ಶ್ರೀಸುಂದರಕಾಂಡ ಪಾರಾಯಣ ವಿಧಾನವು</p>
<p class="Text">ಶ್ರೀಮದ್ರಾಮಾಯಣಾಂತರ್ಗತ ಸುಂದರಕಾಂಡವನ್ನು ಭಕ್ತಿಶ್ರದ್ಧೆಯಿಂದ, ನಿಷ್ಠೆಯಿಂದ ಪಾರಾಯಣ ಮಾಡಿದರೆ ಭಗವಾನ್ ಶ್ರೀರಾಮಚಂದ್ರನ ಅನುಗ್ರಹವು ತಪ್ಪದೇ ಸಿದ್ಧಿಸುವುದು. ಇದು ಭಗವತ್ಸೇವಾಕಾರ್ಯವು. ಇದಕ್ಕೆ ಸಾಧಾರಣವಾಗಿ ದೇಶ, ಕಾಲ ನಿರ್ಣಯಗಳ ಕೆಲಸವೇ ಇಲ್ಲ. ಆದರೂ ಶೀಘ್ರಫಲ ಸಿದ್ಧಿಗಾಗಿ ಚೈತ್ರ, ವೈಶಾಖ, ಜ್ಯೇಷ್ಠ, ಶ್ರಾವಣ, ಆಶ್ವಯುಜ, ಕಾರ್ತೀಕ, ಮಾರ್ಗಶಿರ, ಮಾಘ, ಫಾಲ್ಗುಣ ಈ ತಿಂಗಳುಗಳು ಹೇಳಲಾಗಿವೆ. ಬಿದಿಗೆ, ತದಿಗೆ, ಪಂಚಮಿ, ಸಪ್ತಮಿ, ದಶಮಿ, ಏಕಾದಶೀ, ತ್ರಯೋದಶೀ ಈ ತಿಥಿಗಳು ಪ್ರಶಸ್ತ. ಭಾನುವಾರ, ಬುಧವಾರ, ಗುರುವಾರ ಶುಕ್ರವಾರ ಈ ವಾರಗಳಲ್ಲಿ ಪಾರಾಯಣವನ್ನು ಪ್ರಾರಂಭಿಸಿದರೆ ಸೂಕ್ತವೆಂದು ಪ್ರಾಮಾಣಿಕ ಅಭಿಪ್ರಾಯ.</p>
<p class="Text">ನದೀತೀರ, ಸಾಗರತಟ, ಪವಿತ್ರತೀರ್ಥಕ್ಷೇತ್ರಗಳು, ದೇವಾಲಯ, ಭಕ್ತರ ಸನ್ನಿಧಿ, ಸ್ವಗೃಹ, ಪ್ರಾರ್ಥನಾಮಂದಿರ, ತುಲಸೀತೋಟ ಇಂತಹ ಪವಿತ್ರ ಸ್ಥಾನದಲ್ಲಿ ಈ ಪಾರಾಯಣೆಯನ್ನು ಮಾಡಿದರೆ ಫಲಪ್ರದವಾಗುವುದು.</p>
<p class="Sub-Heading">ಶ್ರೀಸುಂದರಕಾಂಡ ಪಾರಾಯಣಕ್ರಮ</p>
<p class="Text para-style-override-5">ಓಂ ತತ್ಸತ್, ಅದ್ಯ ಶ್ರೀಸೀತಾರಾಮ ಹನುಮದನುಗ್ರಹ ಸಿದ್ಧ್ಯರ್ಥಂ, ಶ್ರೀಸೀತಾರಾಮಚಂದ್ರ ಹನುಮತ್ಪೂಜಾಂ ಕರಿಷ್ಯೇ ಇತಿ ಸಂಕಲ್ಪ್ಯ ॥</p>
<p class="Text"><span class="char-style-override-2">ಶ್ರೀಸೀತಾರಾಮಾಭ್ಯಾಂ ನಮಃ । ಶ್ರೀರಾಮಭಕ್ತಾಯ ಹನುಮತೇ ನಮಃ । ಶ್ರೀಭರತಾಯ ನಮಃ । ಶ್ರೀಲಕ್ಷ್ಮಣಾಯ ನಮಃ। ಶ್ರೀಶತ್ರುಘ್ನಾಯ ನಮಃ ॥ ಧ್ಯಾಯಾಮಿ, ಆವಾಹಯಾಮಿ, ಪೂಜಯಾಮಿ, ಅರ್ಘ್ಯ, ಪಾದ್ಯ, ಆಚಮನೀಯ, ಸ್ನಾನ, ವಸ್ತ್ರ, ಉಪವಸ್ತ್ರ, ಯಜ್ಞೋಪವೀತ, ಗಂಧ, ಪುಷ್ಪ, ಧೂಪ, ದೀಪ, ನೈವೇದ್ಯ, ತಾಂಬೂಲ, ನೀರಾಜನಾದಿಕಂ ಸಮರ್ಪಯಾಮಿ </span>—<span class="char-style-override-2"> ನಮಸ್ಕರೋಮಿ ॥</span> ಈ ವಿಧವಾಗಿ ಪೂಜಿಸಬೇಕು.</p>
<p class="Text">ಪೂಜಾನಂತರ ನಮಸ್ಕರಿಸಿ ಈ ಶ್ಲೋಕಗಳನ್ನು ಹೇಳಬೇಕು —</p>
<p class="Text para-style-override-5">ವಾಲ್ಮೀಕಿಗಿರಿ ಸಂಭೂತಾ ರಾಮಸಾಗರಗಾಮಿನೀ । ಶ್ರೀಮದ್ರಾಮಾಯಣೇ ಗಂಗಾ ಪುನಾತಿ ಭುವನತ್ರಯಮ್ ॥</p>
<p class="Text para-style-override-5">ಶ್ಲೋಕಸಾರ ಸಮಾಕೀರ್ಣಂ ಸರ್ಗಕಲ್ಲೋಲಸಂಕುಲಮ್ । ಕಾಂಡಗ್ರಾಹಮಹಾಮೀನಂ ವಂದೇ ರಾಮಾಯಣಾರ್ಣವಮ್ ॥</p>
<p class="Text para-style-override-5">ಓಂ ಅಸ್ಯ ಶ್ರೀಸುಂದರಕಾಂಡಮಹಾಮಂತ್ರಸ್ಯ ಭಗವಾನ್ ಹನುಮಾನ್ ಋಷಿಃ । ಅನುಷ್ಟುಪ್ ಛಂದಃ । ಶ್ರೀಜಗನ್ಮಾತಾ ಸೀತಾ ದೇವತಾ । ಶ್ರೀಂ ಬೀಜಂ । ಸ್ವಾಹಾ ಶಕ್ತಿಃ । ಸೀತಾಯೈ ಕೀಲಕಮ್ । ಶ್ರೀಸೀತಾಪ್ರಸಾದಸಿದ್ಧ್ಯರ್ಥಂ ಸುಂದರಕಾಂಡ ಪಾರಾಯಣೇ ವಿನಿಯೋಗಃ ।</p>
<p class="nyas">ಋಷ್ಯಾದಿನ್ಯಾಸಃ</p>
<p class="Text para-style-override-5">ಭಗವದ್ಧನುಮ ಋಷಯೇ ನಮಃ — ಶಿರಸಿ । ಅನುಷ್ಟುಪ್ ಛಂದಸೇ ನಮಃ — ಮುಖೇ । ಶ್ರೀಜಗನ್ಮಾತೃ ಸೀತಾದೇವತಾಯೈ ನಮಃ — ಹೃದಿ । ಶ್ರೀಂ ಬೀಜಾಯ ನಮಃ — ಗುಹ್ಯೇ । ಸ್ವಾಹಾ ಶಕ್ತಯೇ ನಮಃ — ಪಾದಯೋಃ । ಸೀತಾಯೈ ಕೀಲಕಾಯ ನಮಃ — ಸರ್ವಾಂಗೇ ॥</p>
<p class="nyas">ಕರನ್ಯಾಸಃ</p>
<p class="Text para-style-override-5">ಸೀತಾಯೈ ಅಂಗುಷ್ಠಾಭ್ಯಾಂ ನಮಃ । ವಿದೇಹರಾಜ ಸುತಾಯೈ ತರ್ಜನೀಭ್ಯಾಂ ನಮಃ । ರಾಮಸುಂದರ್ಯೈ ಮಧ್ಯಮಾಭ್ಯಾಂ ನಮಃ । ಹನುಮತಾ ಸಮಾಶ್ರಿತಾಯೈ ಅನಾಮಿಕಾಭ್ಯಾಂ ನಮಃ । ಭೂಮಿಸುತಾಯೈ ಕನಿಷ್ಠಿಕಾಭ್ಯಾಂ ನಮಃ । ಶರಣಂ ಭಜೇ ಕರತಲಕರಪೃಷ್ಠಾಭ್ಯಾಂ ನಮಃ । </p>
<p class="nyas">ಹೃದಯಾದಿನ್ಯಾಸಃ</p>
<p class="Text"><span class="char-style-override-2">ಸೀತಾಯೈ ಹೃದಯಾಯ ನಮಃ । ವಿದೇಹರಾಜಸುತಾಯೈ ಶಿರಸೇ ಸ್ವಾಹಾ । ರಾಮಸುಂದರ್ಯೈ ಶಿಖಾಯೈ ವಷಟ್। ಹನುಮತಾ ಸಮಾಶ್ರಿತಾಯೈಃ ಕವಚಾಯ ಹುಮ್ । ಭೂಮಿಸುತಾಯೈ ನೇತ್ರತ್ರಯಾಯ ವೌಷಟ್ । ಶರಣಂ ಭಜೇ ಇತ್ಯಸ್ತ್ರಾಯ ಫಟ್ । ಭೂರ್ಭುವಸ್ಸುವರೋಂ ಇತಿ ದಿಗ್ಬಂಧಃ</span></p>
<p class="nyas">ಧ್ಯಾನಮ್</p>
<p class="Text para-style-override-4">ಸೀತಾಮುದಾರಚರಿತಾಂ ವಿಧಿಸಾಂಬವಿಷ್ಣು ವಂದ್ಯಾಂ ತ್ರಿಲೋಕಜನನೀಂ ಶತಕಲ್ಪವಲ್ಲೀಮ್ । </p>
<p class="Text para-style-override-6"><span class="char-style-override-2">ಹೇಮೈರನೇಕಮಣಿರಂಜಿತಕೋಟಭಾಗೈಃ ಭೂಷಾಚಯೈ ರನುದಿನಂ ಸಹಿತಾಂ ನಮಾಮಿ ॥</span><span class="char-style-override-2"></span></p>


<p class="Page-Break"> </p>
<p class="Chapter-Heading" id="toc_marker-4">ಪ್ರಾರ್ಥನಾ ಶ್ಲೋಕಗಳು</p>
<p class="Shlok-Black">ಶುಕ್ಲಾಂಬರಧರಂ ವಿಷ್ಣುಂ ಶಶಿವರ್ಣಂ ಚತುರ್ಭುಜಮ್ ।</p>
<p class="Shlok-Black">ಪ್ರಸನ್ನವದನಂ ಧ್ಯಾಯೇತ್ ಸರ್ವವಿಘ್ನೋಪಶಾಂತಯೇ ॥ 1 ॥</p>
<p class="Shlok-Black">ವಾಗೀಶಾದ್ಯಃ ಸುಮನಸಃ ಸರ್ವಾರ್ಥಾನಾಮುಪಕ್ರಮೇ ।</p>
<p class="Shlok-Black">ಯಂ ನತ್ವಾ ಕೃತಕೃತ್ಯಾಃಸ್ಯುಸ್ತಂ ನಮಾಮಿ ಗಜಾನನಮ್ ॥ 2 ॥</p>
<p class="Shlok-Black">ಶಾರದಾ ಶಾರದಾಂಭೋಜವದನಾ ವದನಾಂಬುಜೇ ।</p>
<p class="Shlok-Black">ಸರ್ವದಾ ಸರ್ವದಾಸ್ಮಾಕಂ ಸನ್ನಿಧಿಃ ಸನ್ನಿಧಿಂ ಕ್ರಿಯಾತ್ ॥ 3 ॥</p>
<p class="Shlok-Black">ದೋರ್ಭಿರ್ಯುಕ್ತಾ ಚತುರ್ಭಿಃ ಸ್ಫಟಿಕಮಣಿಮಯೀ ಮಕ್ಷಮಾಲಾಂ ದಧಾನಾ </p>
<p class="Shlok-Black">ಹಸ್ತೇನೈಕೇನ ಪದ್ಮಂ ಸಿತಮಪಿ ಚ ಶುಕಂ ಪುಸ್ತಕಂ ಚಾಪರೇಣ ।</p>
<p class="Shlok-Black">ಭಾಸಾ ಕುಂದೇಂದು ಶಂಖಸ್ಫಟಿಕಮಣಿನಿಭಾ ಭಾಸಮಾನಾಸಮಾನಾ </p>
<p class="Shlok-Black">ಸಾ ಮೇ ವಾಗ್ದೇವತೇಯಂ ನಿವಸತು ವದನೇ ಸರ್ವದಾ ಸುಪ್ರಸನ್ನಾ ॥ 4 ॥</p>
<p class="Shlok-Black">ಕೂಜಂತಂ ರಾಮ ರಾಮೇತಿ ಮಧುರಂ ಮಧುರಾಕ್ಷರಮ್ ।</p>
<p class="Shlok-Black">ಆರುಹ್ಯ ಕವಿತಾಶಾಖಾಂ ವಂದೇ ವಾಲ್ಮೀಕಿಕೋಕಿಲಮ್ ॥ 5 ॥</p>
<p class="Shlok-Black">ವಾಲ್ಮೀಕೇರ್ಮುನಿಸಿಂಹಸ್ಯ ಕವಿತಾವನಚಾರಿಣಃ ।</p>
<p class="Shlok-Black">ಶೃಣ್ವನ್ರಾಮಕಥಾನಾದಂ ಕೋ ನ ಯಾತಿ ಪರಾಂ ಗತಿಮ್ ॥ 6 ॥</p>
<p class="Shlok-Black">ಯಃ ಪಿಬನ್ ಸತತಂ ರಾಮಚರಿತಾಮೃತಸಾಗರಮ್ ।</p>
<p class="Shlok-Black">ಅತೃಪ್ತಸ್ತಂ ಮುನಿಂ ವಂದೇ ಪ್ರಾಚೇತಸಮಕಲ್ಮಷಮ್ ॥ 7 ॥</p>
<p class="Shlok-Black">ಗೋಷ್ಪದೀಕೃತವಾರಾಶಿಂ ಮಶಕೀಕೃತರಾಕ್ಷಸಮ್ ।</p>
<p class="Shlok-Black">ರಾಮಾಯಣ ಮಹಾಮಾಲಾರತ್ನಂ ವಂದೇಽನಿಲಾತ್ಮಜಮ್ ॥ 8 ॥</p>
<p class="Shlok-Black">ಅಂಜನಾನಂದನಂ ವೀರಂ ಜಾನಕೀಶೋಕನಾಶನಮ್ ।</p>
<p class="Shlok-Black">ಕಪೀಶಮಕ್ಷಹಂತಾರಂ ವಂದೇ ಲಂಕಾ ಭಯಂಕರಮ್ ॥ 9 ॥</p>
<p class="Shlok-Black">ಮನೋಜವಂ ಮಾರುತ ತುಲ್ಯವೇಗಂ ಜಿತೇಂದ್ರಿಯಂ ಬುದ್ಧಿಮತಾಂ ವರಿಷ್ಠಮ್ ।</p>
<p class="Shlok-Black">ವಾತಾತ್ಮಜಂ ವಾನರಯೂಥಮುಖ್ಯಂ ಶ್ರೀರಾಮದೂತಂ ಶಿರಸಾ ನಮಾಮಿ ॥ 10 ॥</p>
<p class="Shlok-Black">ಉಲ್ಲಂಘ್ಯ ಸಿಂಧೋಃ ಸಲಿಲಂ ಸಲೀಲಂ ಯಃ ಶೋಕವಹ್ನಿಂ ಜನಕಾತ್ಮಜಾಯಾಃ ।</p>
<p class="Shlok-Black">ಆದಾಯ ತೇನೈವ ದದಾಹ ಲಂಕಾಂ ನಮಾಮಿ ತಂ ಪ್ರಾಂಜಲಿರಾಂಜನೇಯಮ್॥ 11 ॥</p>
<p class="Shlok-Black">ಆಂಜನೇಯಮತಿಪಾಟಲಾನನಂ ಕಾಂಚನಾದ್ರಿಕಮನೀಯವಿಗ್ರಹಮ್ ।</p>
<p class="Shlok-Black">ಪಾರಿಜಾತತರುಮೂಲವಾಸಿನಂ ಭಾವಯಾಮಿ ಪವಮಾನನಂದನಮ್ ॥ 12 ॥</p>
<p class="Shlok-Black">ಯತ್ರ ಯತ್ರ ರಘುನಾಥಕೀರ್ತನಂ ತತ್ರ ತತ್ರ ಕೃತಮಸ್ತಕಾಂಜಲಿಮ್ ।</p>
<p class="Shlok-Black">ಬಾಷ್ಪ ವಾರಿಪರಿಪೂರ್ಣಲೋಚನಂ ಮಾರುತಿಂ ನಮತ ರಾಕ್ಷಸಾಂತಕಮ್ ॥ 13 ॥</p>
<p class="Shlok-Black">ಯಃ ಕರ್ಣಾಂಜಲಿಸಂಪುಟೈರಹರಹಃ ಸಮ್ಯಕ್ಪಿಬತ್ಯಾದರಾತ್</p>
<p class="Shlok-Black">ವಾಲ್ಮೀಕೇರ್ವದನಾರವಿಂದಗಲಿತಂ ರಾಮಾಯಣಾಖ್ಯಂ ಮಧು ।</p>
<p class="Shlok-Black">ಜನ್ಮವ್ಯಾಧಿಜರಾವಿಪತ್ತಿಮರಣೈರತ್ಯಂತಸೋಪದ್ರವಂ</p>
<p class="Shlok-Black">ಸಂಸಾರಂ ಸ ವಿಹಾಯ ಗಚ್ಛತಿ ಪುಮಾನ್ವಿಷ್ಣೋಃ ಪದಂ ಶಾಶ್ವತಮ್ ॥ 14 ॥</p>
<p class="Shlok-Black">ತದುಪಗತಸಮಾಸಸಂಧಿಯೋಗಂ ಸಮಮಧುರೋಪನತಾರ್ಥವಾಕ್ಯಬದ್ಧಮ್ ।</p>
<p class="Shlok-Black">ರಘುವರಚರಿತಂ ಮುನಿಪ್ರಣೀತಂ ದಶಶಿರಸಶ್ಚ ವಧಂ ನಿಶಾಮಯಧ್ವಮ್ ॥ 15 ॥</p>
<p class="Shlok-Black">ವೇದವೇದ್ಯೇ ಪರೇ ಪುಂಸಿ ಜಾತೇ ದಶರಥಾತ್ಮಜೇ ।</p>
<p class="Shlok-Black">ವೇದಃ ಪ್ರಾಚೇತಸಾದಾಸೀತ್ಸಾಕ್ಷಾದ್ರಾಮಾಯಣಾತ್ಮನಾ ॥ 16 ॥</p>
<p class="Shlok-Black">ಶ್ರೀರಾಘವಂ ದಶರಥಾತ್ಮಜಮಪ್ರಮೇಯಂ ಸೀತಾಪತಿಂ ರಘುಕುಲಾನ್ವಯರತ್ನದೀಪಮ್ ।</p>
<p class="Shlok-Black">ಆಜಾನುಬಾಹುಮ್ ಅರವಿಂದದಳಾಯತಾಕ್ಷಮ್ ರಾಮಂ ನಿಶಾಚರವಿನಾಶಕರಮ್ ನಮಾಮಿ ॥ 17 ॥</p>
<p class="Shlok-Black">ವೈದೇಹೀಸಹಿತಂ ಸುರದ್ರುಮತಲೇ ಹೈಮೇ ಮಹಾಮಂಟಪೇ </p>
<p class="Shlok-Black">ಮಧ್ಯೇಪುಷ್ಪಕಮಾಸನೇ ಮಣಿಮಯೇ ವೀರಾಸನೇ ಸುಸ್ಥಿತಮ್ ।</p>
<p class="Shlok-Black">ಅಗ್ರೇ ವಾಚಯತಿ ಪ್ರಭಂಜನಸುತೇ ತತ್ತ್ವಂ ಮುನಿಭ್ಯಃ ಪರಂ  </p>
<p class="Shlok-Black">ವ್ಯಾಖ್ಯಾಂತಂ ಭರತಾದಿಭಿಃ ಪರಿವೃತಂ ರಾಮಂ ಭಜೇ ಶ್ಯಾಮಲಮ್ ॥ 18 ॥</p>
<p class="Shlok-Black">ವಾಮೇ ಭೂಮಿಸುತಾ ಪುರಶ್ಚ ಹನುಮಾನ್ ಪಶ್ಚಾತ್ ಸುಮಿತ್ರಾಸುತಃ </p>
<p class="Shlok-Black">ಶತ್ರುಘ್ನೋ ಭರತಶ್ಚ ಪಾರ್ಶ್ವದಲಯೋರ್ವಾಯ್ವಾದಿಕೋಣೇಷು ಚ ।</p>
<p class="Shlok-Black">ಸುಗ್ರೀವಶ್ಚ ವಿಭೀಷಣಶ್ಚ ಯುವರಾಟ್ ತಾರಾಸುತೋ ಜಾಂಬವಾನ್ </p>
<p class="Shlok-Black">ಮಧ್ಯೇ ನೀಲಸರೋಜಕೋಮಲರುಚಿಂ ರಾಮಂ ಭಜೇ ಶ್ಯಾಮಲಮ್ ॥ 19 ॥</p>
<p class="Shlok-Black">ನಮೋಽಸ್ತು ರಾಮಾಯ ಸಲಕ್ಷ್ಮಣಾಯ ದೇವ್ಯೈ ಚ ತಸ್ಯೈ ಜನಕಾತ್ಮಜಾಯೈ ।</p>
<p class="Shlok-Black">ನಮೋಽಸ್ತು ರುದ್ರೇಂದ್ರಯಮಾನಿಲೇಭ್ಯೋ ನಮೋಽಸ್ತು ಚಂದ್ರಾರ್ಕಮರುದ್ಗಣೇಭ್ಯಃ ॥20 ॥</p>
<p class="Shlok-Black">ರಾಮಂ ರಾಜಾನುಜಂ ಸೀತಾಂ ಭರತಂ ಭರತಾನುಜಮ್ ।</p>
<p class="Shlok-Black">ಸುಗ್ರೀವಂ ವಾಯಸೂನುಂ ಚ ಪ್ರಣಮಾಮಿ ಪುನಃ ಪುನಃ ॥ 21 ॥</p>
<p class="Sub-Heading">ಪಾರಾಯಣ ಬಳಿಕ ಪೂಜೆ ಮಾಡಬೇಕು — ಪಾರಾಯಣದ ನಂತರ ಕೆಳಗಿನ ಶ್ಲೋಕಗಳನ್ನು ಪಠಿಸಬೇಕು</p>
<p class="Text para-style-override-4">ಸ್ವಸ್ತಿ ಪ್ರಜಾಭ್ಯಃ ಪರಿಪಾಲಯಂತಾಂ ನ್ಯಾಯೇನ ಮಾರ್ಗೇಣ ಮಹೀಂ ಮಹೀಶಾಃ । </p>
<p class="Text para-style-override-4">ಗೋಬ್ರಾಹ್ಮಣೇಭ್ಯಃ ಶುಭಮಸ್ತು ನಿತ್ಯಂ ಲೋಕಾಃ ಸಮಸ್ತಾಃ ಸುಖಿನೋ ಭವಂತು ॥</p>
<p class="Text para-style-override-5">ಕಾಲೇ ವರ್ಷತು ಪರ್ಜನ್ಯಃ ಪೃಥಿವೀ ಸಸ್ಯಶಾಲಿನೀ । ದೇಶೋಽಯಂ ಕ್ಷೋಭರಹಿತೋ ಬ್ರಾಹ್ಮಣಾಃ ಸಂತು ನಿರ್ಭಯಾಃ ॥</p>
<p class="Text para-style-override-5">ಅಪುತ್ರಾಃ ಪುತ್ರಣಃ ಸಂತು ಪುತ್ರಿಣಃ ಸಂತು ಪೌತ್ರಿಣಃ । ಅಧನಾಃ ಸಧನಾಃ ಸಂತು ಜೀವಂತು ಶರದಾಂ ಶತಮ್ ॥</p>
<p class="Text para-style-override-5">ಯದಕ್ಷರಪದಭ್ರಷ್ಟಂ ಮಾತ್ರಾಹೀನಂ ಚ ಯದ್ಭವೇತ್ । ತತ್ಸರ್ವಂ ಕ್ಷಮ್ಯತಾಂ ದೇವ ಶ್ರೀರಾಘವ ನಮೋಽಸ್ತುತೇ ॥</p>
<p class="Text para-style-override-5">ಲಾಭಸ್ತೇಷಾಂ ಜಯಸ್ತೇಷಾಂ ಕುತಸ್ತೇಷಾಂ ಪರಾಭವಃ । ಯೇಷಾಮಿಂದೀವರಶ್ಯಾಮೋ ಹೃದಯೇ ಸುಪ್ರತಿಷ್ಠಿತಃ ॥</p>
<p class="Text para-style-override-5">ಕಾಯೇನ ವಾಚಾ ಮನಸೇಂದ್ರಿಯೈರ್ವಾ ಬುದ್ಧ್ಯಾತ್ಮನಾ ವಾ ಪ್ರಕೃತೇಃ ಸ್ವಭಾವಾತ್ । </p>
<p class="Text para-style-override-5">ಕರೋಮಿ ಯದ್ಯತ್ಸಕಲಂ ಪರಸ್ಮೈ ನಾರಾಯಣಾಯೇತಿ ಸಮರ್ಪಯಾಮಿ ॥</p>
<p class="Text para-style-override-5">ಚರಿತಂ ರಘುನಾಥಸ್ಯ ಶತಕೋಟಿ ಪ್ರವಿಸ್ತರಮ್ । ಏಕೈಕಮಕ್ಷರಂ ಪುಂಸಾಂ ಮಹಾಪಾತಕನಾಶನಮ್ ॥</p>
<p class="Text para-style-override-5">ಶೃಣ್ವನ್ ರಾಮಾಯಣಂ ಭಕ್ತ್ಯಾಯಃ ಪಾದಂ ಪಾದಮೇವವಾ । ಸ ಯಾತಿ ಬ್ರಹ್ಮಣಃ ಸ್ಥಾನಂ ಬ್ರಹ್ಮಣಾ ಪೂಜ್ಯತೇ ಸದಾ ॥</p>
<p class="Text para-style-override-5">ರಾಮಾಯ ರಾಮ ಭದ್ರಾಯ ರಾಮಚಂದ್ರಾಯ ವೇಧಸೇ । ರಘುನಾಥಾಯ ನಾಥಾಯ ಸೀತಾಯಾಃ ಪತಯೇ ನಮಃ ॥</p>
<p class="Sub-Heading">ಶ್ರೀರಾಮಮಂಗಳಾಶಾಸನಮ್</p>
<p class="Shlok-Black">ಮಂಗಲಂ ಕೋಸಲೇಂದ್ರಾಯ ಮಹನೀಯಗುಣಾಬ್ಧಯೇ ।</p>
<p class="Shlok-Black">ಚಕ್ರವರ್ತಿತನೂಜಾಯ ಸಾರ್ವಭೌಮಾಯ ಮಂಗಳಮ್ ॥ 1 ॥</p>
<p class="Shlok-Black">ವೇದವೇದಾಂತವೇದ್ಯಾಯ ಮೇಘಶ್ಯಾಮಲಮೂರ್ತಯೇ ।</p>
<p class="Shlok-Black">ಪುಂಸಾಂ ಮೋಹನರೂಪಾಯ ಪುಣ್ಯಶ್ಲೋಕಾಯ ಮಂಗಳಮ್ ॥ 2 ॥</p>
<p class="Shlok-Black">ವಿಶ್ವಾಮಿತ್ರಾಂತರಂಗಾಯ ಮಿಥಿಲಾನಗರೀಪತೇಃ । </p>
<p class="Shlok-Black">ಭಾಗ್ಯಾನಾಂ ಪರಿಪಾಕಾಯ ಭವ್ಯರೂಪಾಯ ಮಂಗಳಮ್ ॥ 3 ॥</p>
<p class="Shlok-Black">ಪಿತೃಭಕ್ತಾಯ ಸತತಂ ಭ್ರಾತೃಭಿಃ ಸಹ ಸೀತಯಾ ।</p>
<p class="Shlok-Black">ನಂದಿತಾಖಿಲಲೋಕಾಯ ರಾಮಭದ್ರಾಯ ಮಂಗಳಮ್ ॥ 4 ॥</p>
<p class="Shlok-Black">ತ್ಯಕ್ತಸಾಕೇತವಾಸಾಯ ಚಿತ್ರಕೂಟವಿಹಾರಿಣೇ । </p>
<p class="Shlok-Black">ಸೇವ್ಯಾಯ ಸರ್ವಯಮಿನಾಂ ಧೀರೋದಯಾಯ ಮಂಗಳಮ್ ॥ 5 ॥</p>
<p class="Shlok-Black">ಸೌಮಿತ್ರಿಣಾ ಚ ಜಾನಕ್ಯಾ ಚಾಪಬಾಣಾಸಿಧಾರಿಣೇ । </p>
<p class="Shlok-Black">ಸಂಸೇವ್ಯಾಯ ಸದಾ ಭಕ್ತ್ಯಾ ಸ್ವಾಮಿನೇ ಮಮ ಮಂಗಳಮ್ ॥ 6 ॥</p>
<p class="Shlok-Black">ದಂಡಕಾರಣ್ಯವಾಸಾಯ ಖರದೂಷಣಶತ್ರವೇ । </p>
<p class="Shlok-Black">ಗೃಧ್ರರಾಜಾಯ ಭಕ್ತಾಯ ಮುಕ್ತಿದಾಯಾಸ್ತು ಮಂಗಳಮ್ ॥ 7 ॥</p>
<p class="Shlok-Black">ಸಾದರಂ ಶಬರೀದತ್ತಲಮೂಲಾಭಿಲಾಷಿಣೇ । </p>
<p class="Shlok-Black">ಸೌಲಭ್ಯಪರಿಪೂರ್ಣಾಯ ಸತ್ತ್ವೋದ್ರಿಕ್ತಾಯ ಮಂಗಳಮ್ ॥ 8 ॥</p>
<p class="Shlok-Black">ಹನುಮತ್ಸಮವೇತಾಯ ಹರೀಶಾಭೀಷ್ಟದಾಯಿನೇ । </p>
<p class="Shlok-Black">ವಾಲಿಪ್ರಮಥನಾಯಾಸ್ತು ಮಹಾಧೀರಾಯ ಮಂಗಳಮ್ ॥ 9 ॥</p>
<p class="Shlok-Black">ಶ್ರೀಮತೇ ರಘುವೀರಾಯ ಸೇತೂಲ್ಲಂಘಿತಸಿಂಧವೇ ।</p>
<p class="Shlok-Black">ಜಿತರಾಕ್ಷಸರಾಜಾಯ ರಣಧೀರಾಯ ಮಂಗಳಮ್ ॥ 10 ॥</p>
<p class="Shlok-Black">ವಿಭೀಷಣಕೃತೇ ಪ್ರೀತ್ಯಾ ಲಂಕಾಭೀಷ್ಟಪ್ರದಾಯಿನೇ ।</p>
<p class="Shlok-Black">ಸರ್ವಲೋಕಶರಣ್ಯಾಯ ಶ್ರೀರಾಘವಾಯ ಮಂಗಳಮ್ ॥ 11 ॥</p>
<p class="Shlok-Black">ಆಸಾದ್ಯ ನಗರೀಂ ದಿವ್ಯಾಮಭಿಷಿಕ್ತಾಯ ಸೀತಯಾ । </p>
<p class="Shlok-Black">ರಾಜಾಧಿರಾಜರಾಜಾಯ ರಾಮಭದ್ರಾಯ ಮಂಗಳಮ್ ॥ 12 ॥</p>
<p class="Shlok-Black">ಬ್ರಹ್ಮಾದಿದೇವಸೇವ್ಯಾಯ ಬ್ರಹ್ಮಣ್ಯಾಯ ಮಹಾತ್ಮನೇ । </p>
<p class="Shlok-Black">ಜಾನಕೀಪ್ರಾಣನಾಥಾಯ ರಘುನಾಥಾಯ ಮಂಗಳಮ್ ॥ 13 ॥</p>
<p class="Shlok-Black">ಶ್ರೀಸೌಮ್ಯಜಾಮಾತೃಮುನೇಃ ಕೃಪಯಾಸ್ಮಾನುಪೇಯುಷೇ । </p>
<p class="Shlok-Black">ಮಹತೇ ಮಮ ನಾಥಾಯ ರಘುನಾಥಾಯ ಮಂಗಳಮ್ ॥ 14 ॥</p>
<p class="Shlok-Black">ಮಂಗಲಾಶಾಸನಪರೈರ್ಮದಾಚಾರ್ಯಪುರೋಗಮೈಃ । </p>
<p class="Shlok-Black">ಸರ್ವೈಶ್ಚ ಪೂರ್ವೈರಾಚಾರ್ಯೈಃ ಸತ್ಕೃತಾಯಾಸ್ತು ಮಂಗಳಮ್ ॥ 15 ॥</p>
<p class="Shlok-Black">ರಮ್ಯಜಾಮಾತೃಮುನಿನಾ ಮಂಗಳಾಶಾಸನಂ ಕೃತಮ್ । </p>
<p class="Shlok-Black">ತ್ರೈಲೋಕ್ಯಾಧಿಪತಿಃ ಶ್ರೀಮಾನ್ ಕರೋತು ಮಂಗಳಂ ಸದಾ ॥ 16 ॥</p>
<p class="Text para-style-override-6"><span class="char-style-override-2"> ॥ ಇತಿ ಶ್ರೀವರವರಮುನಿಸ್ವಾಮಿಕೃತ ಶ್ರೀರಾಮಮಂಗಳಾಶಾಸನಮ್ ಸಂಪೂರ್ಣಮ್ ॥</span><span class="char-style-override-2"></span></p>


<p class="Page-Break"> </p>
<p class="Chapter-Heading" id="toc_marker-5">ವಿಶೇಷ ಕಾರ್ಯಸಿದ್ಧಿಗಾಗಿ ಮಂತ್ರಗಳು</p>
<p class="nyas">ಆಪತ್ತು ತೊಲಗಿ — ಸಂಪತ್ತಿನ ಪ್ರಾಪ್ತಿಗಾಗಿ</p>
<p class="Shlok-Black">ಆಪದಾಮಪಹರ್ತಾರಂ ದಾತಾರಂ ಸರ್ವಸಂಪದಾಮ್ । </p>
<p class="Shlok-Black">ಲೋಕಾಭಿರಾಮಂ ಶ್ರೀರಾಮಂ ಭೂಯೋ ಭೂಯೋ ನಮಾಮ್ಯಹಮ್ ॥</p>
<p class="nyas">ಶತ್ರು ವಿಜಯಕ್ಕಾಗಿ ಕಾಮಕ್ರೋಧಾದಿ ಜಯಿಸಲು</p>
<p class="Shlok-Black">ಧರ್ಮಾತ್ಮಾ ಸತ್ಯಸಂಧಶ್ಚ ರಾಮೋ ದಶರಥಿರ್ಯದಿ ।</p>
<p class="Shlok-Black">ಪೌರುಷೇ ಚಾಪ್ರತಿದ್ವಂದ್ಯಃ ಶರೈನಂ ಜಹಿ ರಾವಣಿಮ್ ॥</p>
<p class="nyas">ಕಳೆದುಹೋದ ವಸ್ತುವಿನ ಪುನಃ ಪ್ರಾಪ್ತಿಗಾಗಿ</p>
<p class="Shlok-Black">ತದುನ್ನ ಸಂ ಪಾಂಡು ರದಂತಮವ್ರಣಂ ಶುಚಿಸ್ಮಿತಂ ಪದ್ಮಪಲಾಶಲೋಚನಮ್ ।</p>
<p class="Shlok-Black">ದ್ರಕ್ಷ್ಯೇ ತದಾರ್ಯಾವದನಂ ಕದಾ ನ್ವಹಂ ಪ್ರಪನ್ನ ತಾರಾಧಿಪತುಲ್ಯ ದರ್ಶನಮ್ ॥</p>
<p class="nyas">ವ್ಯಾಧಿ ನಿವಾರಣೆಗಾಗಿ</p>
<p class="Shlok-Black">ರಾಮಭದ್ರ ಮಹೇಷ್ವಾಸ ರಘುವೀರ ನೃಪೋತ್ತಮ ।</p>
<p class="Shlok-Black">ಭೋ ದಶಾಸ್ಯಾಂತ ಕಾಸ್ಮಾಕಂ ರಕ್ಷಾಂ ದೇಹಿ ಶ್ರಿಯಂ ಚ ಮೇ ॥</p>
<p class="nyas">ಸರ್ವಾರ್ಥ ಸಿದ್ಧಿಗಾಗಿ</p>
<p class="Shlok-Black">ಸುಪ್ರಸನ್ನಃ ಶಾಂತಮನಾಃ ಸತ್ಯಸಂಧೋ ಜಿತೇಂದ್ರಿಯಃ ।</p>
<p class="Shlok-Black">ಧರ್ಮಜ್ಞೋ ನಯಸಾರಜ್ಞೋ ರಾಜಾ ದಾಶರಥಿರ್ಜಯಾ ॥</p>
<p class="nyas">ದುಷ್ಕರ ಕಾರ್ಯಸಿದ್ಧಿಗಾಗಿ</p>
<p class="Shlok-Black">ಸರ್ವಾನ್ ಲೋಕಾನ್ ಸುಸಂಹೃತ್ಯ ಸಭೂತಾನ್ ಸಚರಾಚರಾನ್ ।</p>
<p class="Shlok-Black">ಪುನರೇವ ತಥಾ ಸ್ರಷ್ಟುಂ ಶಕ್ತೋ ರಾಮೋ ಮಹಾಯಶಾಃ ॥</p>
<p class="nyas">ಭಗವಚ್ಛರಣಾಗತಿ ಪ್ರಾಪ್ತಿಗೆ</p>
<p class="Shlok-Black">ಸಕೃದೇವ ಪ್ರಪನ್ನಾಯ ತವಾಸ್ಮೀತಿ ಚ ಯಾಚತೇ ।</p>
<p class="Shlok-Black">ಅಭಯಂ ಸರ್ವಭೂತೇಭ್ಯೋ ದದಾಮೈತದ್ವ್ರತಂ ಮಮ ॥</p>
<p class="nyas">ಭಗವದನುಗ್ರಹ ಪ್ರಾಪ್ತಿಗೆ</p>
<p class="Shlok-Black">ಇಂದ್ರಕರ್ಮಾ ಮಹೇಂದ್ರಸ್ತ್ವಂ ಪದ್ಮನಾಭೋ ರಣಾಂತಕೃತ್ ।</p>
<p class="Shlok-Black">ಶರಣ್ಯಂ ಶರಣಂ ಚ ತ್ವಾಮಾಹುರ್ದಿವ್ಯಾ ಮಹರ್ಷಯಃ ॥</p>
<p class="nyas">ಪ್ರಾರಂಭಿಸಿದ ಕಾರ್ಯವು ಸಫಲವಾಗಲು</p>
<p class="Shlok-Black">ನಮೋಽಸ್ತು ರಾಮಾಯ ಸುಲಕ್ಷ್ಮಣಾಯ ದೇವ್ಯೈ ಚ ತಸ್ಯೈ ಜನಕಾತ್ಮಜಾಯೈ । </p>
<p class="Shlok-Black">ನಮೋಽಸ್ತು ರುದ್ರೇಂದ್ರಯಮಾನಿಲೇಭ್ಯೋ ನಮೋಽಸ್ತು ಚಂದ್ರಾರ್ಕಮರುದ್ಗಣೇಭ್ಯಃ ॥</p>
<p class="nyas">ಸರ್ವಕಾರ್ಯ ಸಿದ್ಧಿಗಾಗಿ</p>
<p class="Shlok-Black">ಜಯತ್ಯತಿಬಲೋ ರಾಮೋ ಲಕ್ಷ್ಮಣಶ್ಚ ಮಹಾಬಲಃ । </p>
<p class="Shlok-Black">ರಾಜಾ ಜಯತಿ ಸುಗ್ರೀವೋ ರಾಘವೇಣಾಭಿಪಾಲಿತಃ ॥</p>
<p class="Shlok-Black">ದಾಸೋಽಹಂ ಕೋಸಲೇಂದ್ರಸ್ಯ ರಾಮಸ್ಯಾಕ್ಲಿಷ್ಟಕರ್ಮಣಃ ।</p>
<p class="Shlok-Black">ಹನುಮಾನ್ ಶತ್ರುಸೈನ್ಯಾನಾಂ ನಿಹಂತಾ ಮಾರುತಾತ್ಮಜಃ ॥</p>
<p class="Shlok-Black">ನ ರಾವಣಸಹಸ್ರಂ ಮೇ ಯುದ್ಧೇ ಪ್ರತಿಬಲಂ ಭವೇತ್ ।</p>
<p class="Shlok-Black">ಶಿಲಾಭಿಸ್ತು ಪ್ರಹರತಃ ಪಾದಪೈಶ್ಚ ಸಹಸ್ರಶಃ ॥</p>
<p class="Shlok-Black">ಅರ್ದಯಿತ್ವಾ ಪುರೀಂ ಲಂಕಾಮಭಿವಾದ್ಯ ಚ ಮೈಥಿಲೀಮ್ ।</p>
<p class="Shlok-Black">ಸಮೃದ್ಧಾರ್ಥೋ ಗಮಿಷ್ಯಾಮಿ ಮಿಷತಾಂ ಸರ್ವರಕ್ಷಸಾಮ್ ॥</p>
<p class="Shlok-Black">ಅರ್ಥಸಿದ್ಧಿಂ ತು ವೈದೇಹ್ಯಾ ಪಶ್ಯಾಮ್ಯಹ ಮುಪಸ್ಥಿತಾಮ್ ।</p>
<p class="Shlok-Black para-style-override-3">ರಾಕ್ಷಸೇಂದ್ರ ವಿನಾಶಂ ಚ ವಿಜಯಂ ರಾಘವಸ್ಯ ಚ ॥<span></span></p>


<p class="Page-Break"> </p>
<p class="Chapter-Heading" id="toc_marker-6">ಸಂಕ್ಷಿಪ್ತರಾಮಾಯಣ</p>
<p class="nyas">(ವಾಲ್ಮೀಕಿರಾಮಾಯಣ ಬಾಲಕಾಂಡ ಪ್ರಥಮಃ ಸರ್ಗಃ)</p>
<p class="Shlok">ಹರಿಃ ಓಂ</p>
<p class="Shlok-Black">ತಪಃ ಸ್ವಾಧ್ಯಾಯನಿರತಂ ತಪಸ್ವೀ ವಾಗ್ವಿದಾಂ ವರಮ್ ।</p>
<p class="Shlok-Black">ನಾರದಂ ಪರಿಪಪ್ರಚ್ಛ ವಾಲ್ಮೀಕಿರ್ಮುನಿಪುಂಗವಮ್ ॥ 1 ॥</p>
<p class="Shlok-Black">ಕೋ ನ್ವಸ್ಮಿನ್ಸಾಂಪ್ರತಂ ಲೋಕೇ ಗುಣವಾನ್ಕಶ್ಚ ವೀರ್ಯವಾನ್ ।</p>
<p class="Shlok-Black">ಧರ್ಮಜ್ಞಶ್ಚ ಕೃತಜ್ಞಶ್ಚ ಸತ್ಯವಾಕ್ಯೋ ದೃಢವ್ರತಃ ॥ 2 ॥</p>
<p class="Shlok-Black">ಚಾರಿತ್ರೇಣ ಚ ಕೋ ಯುಕ್ತಃ ಸರ್ವಭೂತೇಷು ಕೋ ಹಿತಃ ।</p>
<p class="Shlok-Black">ವಿದ್ಯಾನ್ ಕಃ ಕಃ ಸಮರ್ಥಶ್ಚ ಕಶ್ಚೈಕಪ್ರಿಯದರ್ಶನಃ ॥ 3 ॥</p>
<p class="Shlok-Black">ಆತ್ಮಾವಾನ್ ಕೋ ಜಿತಕ್ರೋಧೋ ದ್ಯುತಿಮಾನ್ಕೋಽನಸೂಯಕಃ ।</p>
<p class="Shlok-Black">ಕಸ್ಯ ಬಿಭ್ಯತಿ ದೇವಾಶ್ಚ ಜಾತರೋಷಸ್ಯ ಸಂಯುಗೇ ॥ 4 ॥</p>
<p class="Shlok-Black">ಏತದಿಚ್ಛಾಮ್ಯಹಂ ಶ್ರೋತುಂ ಪರಂ ಕೌತೂಹಲಂ ಹಿ ಮೇ ।</p>
<p class="Shlok-Black">ಮಹರ್ಷೇ ತ್ವಂ ಸಮರ್ಥೋಽಸಿ ಜ್ಞಾತುಮೇವಂವಿಧಂ ನರಮ್ ॥ 5 ॥</p>
<p class="Shlok-Black">ಶ್ರುತ್ವಾ ಚೈತತ್ತ್ರಿ ಲೋಕಜ್ಞೋ ವಾಲ್ಮೀಕೇರ್ನಾರದೋ ವಚಃ ।</p>
<p class="Shlok-Black">ಶ್ರೂಯತಾಮಿತಿ ಚಾಮನ್ತ್ರ್ಯ ಪ್ರಹೃಷ್ಟೋ ವಾಕ್ಯಮಬ್ರವೀತ್ ॥ 6 ॥</p>
<p class="Shlok-Black">ಬಹವೋ ದುರ್ಲಭಾಶ್ಚೈವ ಯೇ ತ್ವಯಾ ಕೀರ್ತಿತಾ ಗುಣಾಃ ।</p>
<p class="Shlok-Black">ಮುನೇ ವಕ್ಷ್ಯಾಮ್ಯಹಂ ಬುದ್ಧ್ವಾತೈರ್ಯುಕ್ತಃ ಶ್ರೂಯತಾಂ ನರಃ ॥ 7 ॥ </p>
<p class="Shlok-Black">ಇಕ್ಷ್ವಾಕುವಂಶಪ್ರಭವೋ ರಾಮೋ ನಾಮ ಜನೈಃ ಶ್ರುತಃ ।</p>
<p class="Shlok-Black">ನಿಯತಾತ್ಮಾ ಮಹವೀರ್ಯೋ ದ್ಯುತಿಮಾನ್ಧೃತಿಮಾನ್ವಶೀ ॥ 8 ॥</p>
<p class="Shlok-Black">ಬುದ್ಧಿಮಾನ್ನೀತಿಮಾನ್ವಾಗ್ಮೀ ಶ್ರೀಮಾನ್ ಶತ್ರುನಿಬರ್ಹಣಃ । </p>
<p class="Shlok-Black">ವಿಪುಲಾಂಸೋ ಮಹಾಬಾಹುಃ ಕಂಬುಗ್ರೀವೋ ಮಹಾಹನುಃ ॥ 9 ॥</p>
<p class="Shlok-Black">ಮಹೋರಸ್ಕೋ ಮಹೇಷ್ವಾಸೋ ಗೂಢಜತ್ರುರರಿಂದಮಃ । </p>
<p class="Shlok-Black">ಆಜಾನುಬಾಹುಃ ಸುಶಿರಾಃ ಸುಲಲಾಟಃ ಸುವಿಕ್ರಮಃ ॥ 10 ॥</p>
<p class="Shlok-Black">ಸಮಃ ಸಮವಿಭಕ್ತಾಂಗಃ ಸ್ನಿಗ್ಧವರ್ಣಃ ಪ್ರತಾಪವಾನ್ ।</p>
<p class="Shlok-Black">ಪೀನವಕ್ಷಾ ವಿಶಾಲಾಕ್ಷೋ ಲಕ್ಷ್ಮೀವಾನ್ ಶುಭಲಕ್ಷಣಃ ॥ 11 ॥</p>
<p class="Shlok-Black">ಧರ್ಮಜ್ಞಃ ಸತ್ಯಸಂಧಶ್ಚ ಪ್ರಜಾನಾಂ ಚ ಹಿತೇ ರತಃ । </p>
<p class="Shlok-Black">ಯಶಸ್ವೀ ಜ್ಞಾನಸಂಪನ್ನಃ ಶುಚಿರ್ವಶ್ಯಃ ಸಮಾಧಿಮಾನ್ ॥ 12 ॥</p>
<p class="Shlok-Black">ಪ್ರಜಾಪತಿಸಮಃ ಶ್ರೀಮಾಂಧಾತಾ ರಿಪುನಿಷೂದನಃ । </p>
<p class="Shlok-Black">ರಕ್ಷಿತಾ ಜೀವಲೋಕಸ್ಯ ಧರ್ಮಸ್ಯ ಪರಿರಕ್ಷಿತಾ ॥ 13 ॥</p>
<p class="Shlok-Black">ರಕ್ಷಿತಾ ಸ್ವಸ್ಯ ಧರ್ಮಸ್ಯ ಸ್ವಜನಸ್ಯ ಚ ರಕ್ಷಿತಾ ।</p>
<p class="Shlok-Black">ವೇದವೇದಾಂಗ ತತ್ತ್ವಜ್ಞೋ ಧನುರ್ವೇದೇ ಚ ನಿಷ್ಠಿತಃ ॥ 14 ॥</p>
<p class="Shlok-Black">ಸರ್ವಶಾಸ್ತ್ರಾರ್ಥತತ್ತ್ವಜ್ಞಃ ಸ್ಮೃತಿಮಾನ್ಪ್ರತಿಭಾನವಾನ್ ।</p>
<p class="Shlok-Black">ಸರ್ವಲೋಕಪ್ರಿಯಃ ಸಾಧುರದೀನಾತ್ಮಾ ವಿಚಕ್ಷಣಃ ॥ 15 ॥</p>
<p class="Shlok-Black">ಸರ್ವದಾಭಿಗತಃ ಸದ್ಭಿಃ ಸಮುದ್ರ ಇವ ಸಿಂಧುಭಿಃ । </p>
<p class="Shlok-Black">ಆರ್ಯಃ ಸರ್ವಸಮಶ್ಚೈವ ಸದೈವ ಪ್ರಿಯದರ್ಶನಃ ॥ 16 ॥</p>
<p class="Shlok-Black">ಸ ಚ ಸರ್ವಗುಣೋಪೇತಃ ಕೌಸಲ್ಯಾನಂದವರ್ಧನಃ । </p>
<p class="Shlok-Black">ಸಮುದ್ರ ಇವ ಗಾಂಭೀರ್ಯೇ ಧೈರ್ಯೇಣ ಹಿಮವಾನಿವ ॥ 17 ॥</p>
<p class="Shlok-Black">ವಿಷ್ಣು ನಾ ಸದೃಶೋ ವೀರ್ಯೇ ಸೋಮವತ್ಪ್ರಿಯದರ್ಶನಃ ।</p>
<p class="Shlok-Black">ಕಾಲಾಗ್ನಿ ಸದೃಶಃ ಕ್ರೋಧೇ ಕ್ಷಮಯಾ ಪೃಥಿವೀಸಮಃ ॥ 18 ॥</p>
<p class="Shlok-Black">ಧನದೇನ ಸಮಸ್ತ್ಯಾಗೇ ಸತ್ಯೇ ಧರ್ಮ ಇವಾಪರಃ ।</p>
<p class="Shlok-Black">ತಮೇವಂ ಗುಣಸಂಪನ್ನಂ ರಾಮಂ ಸತ್ಯಪರಾಕ್ರಮಮ್ ॥ 19 ॥</p>
<p class="Shlok-Black">ಜ್ಯೇಷ್ಠಂ ಶ್ರೇಷ್ಠ ಗುಣೈರ್ಯುಕ್ತಂ ಪ್ರಿಯಂ ದಶರಥಃ ಸುತಮ್ ।</p>
<p class="Shlok-Black">ಪ್ರಕೃತೀನಾಂ ಹಿತೇ ಯುಕ್ತಂ ಪ್ರಕೃತಿಪ್ರಿಯಕಾಮ್ಯಯಾ ॥ 20 ॥</p>
<p class="Shlok-Black">ಯೌವರಾಜ್ಯೇನ ಸಂಯೋಕ್ತುಮ್ ಐಚ್ಛತ್ಪ್ರೀತ್ಯಾ ಮಹೀಪತಿಃ । </p>
<p class="Shlok-Black">ತಸ್ಯಾಭಿಷೇಕಸಂಭಾರಾಂದೃಷ್ಟ್ವಾ ಭಾರ್ಯಾಥ ಕೈಕಯೀ ॥ 21 ॥</p>
<p class="Shlok-Black">ಪೂರ್ವಂ ದತ್ತವರಾ ದೇವೀ ವರಮೇನಮಯಾಚತ । </p>
<p class="Shlok-Black">ವಿವಾಸನಂ ಚ ರಾಮಸ್ಯ ಭರತಸ್ಯಾಭಿಷೇಚನಮ್ ॥ 22 ॥</p>
<p class="Shlok-Black">ಸ ಸತ್ಯವಚನಾದ್ರಾಜಾ ಧರ್ಮಪಾಶೇನ ಸಂಯತಃ ।</p>
<p class="Shlok-Black">ವಿವಾಸಯಾಮಾಸ ಸುತಂ ರಾಮಂ ದಶರಥಃ ಪ್ರಿಯಮ್ ॥ 23 ॥</p>
<p class="Shlok-Black">ಸ ಜಗಾಮ ವನಂ ವೀರಃ ಪ್ರತಿಜ್ಞಾಮನುಪಾಲಯನ್ । </p>
<p class="Shlok-Black">ಪಿತುರ್ವಚನನಿರ್ದೇಶಾತ್ಕೈಕೇಯಾಃ ಪ್ರಿಯಕಾರಣಾತ್ ॥ 24 ॥</p>
<p class="Shlok-Black">ತಂ ವ್ರಜಂತಂ ಪ್ರಿಯೋ ಭ್ರಾತಾ ಲಕ್ಷ್ಮಣೋಽನುಜಗಾಮ ಹ ।</p>
<p class="Shlok-Black">ಸ್ನೇಹಾದ್ವಿನಯಸಂಪನ್ನಃ ಸುಮಿತ್ರಾನಂದವರ್ಧನಃ ॥ 25 ॥</p>
<p class="Shlok-Black">ಭ್ರಾತರಂ ದಯಿತೋ ಭ್ರಾತುಃ ಸೌಭ್ರಾತ್ರಮನುದರ್ಶಯನ್ । </p>
<p class="Shlok-Black">ರಾಮಸ್ಯ ದಯಿತಾ ಭಾರ್ಯಾ ನಿತ್ಯಂ ಪ್ರಾಣಸಮಾ ಹಿತಾ ॥ 26 ॥</p>
<p class="Shlok-Black">ಜನಕಸ್ಯ ಕುಲೇ ಜಾತಾ ದೇವಮಾಯೇವ ನಿರ್ಮಿತಾ । </p>
<p class="Shlok-Black">ಸರ್ವಲಕ್ಷಣಸಂಪನ್ನಾ ನಾರೀಣಾಮುತ್ತಮಾ ವಧೂಃ ॥ 27 ॥</p>
<p class="Shlok-Black">ಸೀತಾಪ್ಯನುಗತಾ ರಾಮಂ ಶಶಿನಂ ರೋಹೀಣೀ ಯಥಾ ।</p>
<p class="Shlok-Black">ಪೌರೈರನುಗತೋ ದೂರಂ ಪಿತ್ರಾ ದಶರಥೇನ ಚ ॥ 28 ॥</p>
<p class="Shlok-Black">ಶೃಂಗಬೇರಪುರೇ ಸೂತಂ ಗಂಗಾ ಕೂಲೇ ವ್ಯಸರ್ಜಯತ್ ।</p>
<p class="Shlok-Black">ಗುಹಮಾಸಾದ್ಯ ಧರ್ಮಾತ್ಮಾ ನಿಷಾದಾಧಿಪತಿಂ ಪ್ರಿಯಮ್ ॥ 29 ॥</p>
<p class="Shlok-Black">ಗುಹೇನ ಸಹಿತೋ ರಾಮೋ ಲಕ್ಷ್ಮಣೇನ ಚ ಸೀತಯಾ । </p>
<p class="Shlok-Black">ತೇ ವನೇನ ವನಂ ಗತ್ವಾನದೀಸ್ತೀರ್ತ್ವಾ ಬಹೂದಕಾಃ ॥ 30 ॥</p>
<p class="Shlok-Black">ಚಿತ್ರಕೂಟಮನುಪ್ರಾಪ್ಯ ಭರದ್ವಾಜಸ್ಯ ಶಾಸನಾತ್ । </p>
<p class="Shlok-Black">ರಮ್ಯಮಾವಸಥಂ ಕೃತ್ವಾರಮಮಾಣಾ ವನೇ ತ್ರಯಃ ॥ 31 ॥</p>
<p class="Shlok-Black">ದೇವಗಂಧರ್ವಸಂಕಾಶಾಸ್ತತ್ರ ತೇ ನ್ಯವಸನ್ ಸುಖಮ್ । </p>
<p class="Shlok-Black">ಚಿತ್ರಕೂಟಂ ಗತೇ ರಾಮೇ ಪುತ್ರಶೋಕಾತುರಸ್ತದಾ ॥ 32 ॥</p>
<p class="Shlok-Black">ರಾಜಾ ದಶರಥಃ ಸ್ವರ್ಗಂ ಜಗಾಮ ವಿಲಪನ್ ಸುತಮ್ । </p>
<p class="Shlok-Black">ಗತೇ ತು ತಸ್ಮಿನ್ಭರತೋ ವಸಿಷ್ಠ ಪ್ರಮುಖೈರ್ದ್ವಿಜೈಃ ॥ 33 ॥</p>
<p class="Shlok-Black">ನಿಯುಜ್ಯಮಾನೋ ರಾಜ್ಯಾಯ ನೈಚ್ಛದ್ರಾಜ್ಯಂ ಮಹಾಬಲಃ । </p>
<p class="Shlok-Black">ಸ ಜಗಾಮ ವನಂ ವೀರೋ ರಾಮಪಾದಪ್ರಸಾದಕಃ ॥ 34 ॥</p>
<p class="Shlok-Black">ಗತ್ವಾತು ಸಮಹಾತ್ಮಾನಂ ರಾಮಂ ಸತ್ಯಪರಾಕ್ರಮಮ್ ।</p>
<p class="Shlok-Black">ಅಯಾಚದ್ ಭ್ರಾತರಂ ರಾಮಮಾರ್ಯಭಾವಪುರಸ್ಕೃತಃ ॥ 35 ॥</p>
<p class="Shlok-Black">ತ್ವಮೇವ ರಾಜಾ ಧರ್ಮಜ್ಞ ಇತಿ ರಾಮಂ ವಚೋಽಬ್ರವೀತ್ ।</p>
<p class="Shlok-Black">ರಾಮೋಽಪಿ ಪರಮೋದಾರಃ ಸುಮುಖಃ ಸುಮಹಾಯಶಾಃ ॥ 36 ॥</p>
<p class="Shlok-Black">ನ ಚೈಚ್ಛತ್ಪಿತುರಾದೇಶಾದ್ರಾಜ್ಯಂ ರಾಮೋ ಮಹಾಬಲಃ । </p>
<p class="Shlok-Black">ಪಾದುಕೇ ಚಾಸ್ಯ ರಾಜ್ಯಾಯ ನ್ಯಾಸಂ ದತ್ತ್ವಾ ಪುನಃ ಪುನಃ ॥ 37 ॥</p>
<p class="Shlok-Black">ನಿವರ್ತಯಾಮಾಸ ತತೋ ಭರತಂ ಭರತಾಗ್ರಜಃ ।</p>
<p class="Shlok-Black">ಸ ಕಾಮಮನವಾಪ್ಯೈವ ರಾಮಪಾದಾವುಪಸ್ಪೃಶನ್ ॥ 38 ॥</p>
<p class="Shlok-Black">ನಂದಿಗ್ರಾಮೇಽಕರೋದ್ರಾಜ್ಯಂ ರಾಮಾಗಮನಕಾಂಕ್ಷಯಾ ।</p>
<p class="Shlok-Black">ಗತೇ ತು ಭರತೇ ಶ್ರೀಮಾನ್ಸತ್ಯಸಂಧೋ ಜಿತೇಂದ್ರಿಯಃ ॥ 39 ॥</p>
<p class="Shlok-Black">ರಾಮಸ್ತು ಪುನರಾಲಕ್ಷ್ಯ ನಾಗರಸ್ಯ ಜನಸ್ಯ ಚ ।</p>
<p class="Shlok-Black">ತತ್ರಾಗಮನಮೇಕಾಗ್ರೋ ದಂಡ ಕಾನ್ಪ್ರವಿವೇಶ ಹ ॥ 40 ॥</p>
<p class="Shlok-Black">ಪ್ರವಿಶ್ಯ ತು ಮಹಾರಣ್ಯಂ ರಾಮೋ ರಾಜೀವಲೋಚನಃ ।</p>
<p class="Shlok-Black">ವಿರಾಧಂ ರಾಕ್ಷಸಂ ಹತ್ವಾ ಶರಭಂಗಂ ದದರ್ಶ ಹ ॥ 41 ॥</p>
<p class="Shlok-Black">ಸುತೀಕ್ಷ್ಣಂ ಚಾಪ್ಯಗಸ್ತ್ಯಂ ಚ ಅಗಸ್ತ್ಯ ಭ್ರಾತರಂ ತಥಾ ।</p>
<p class="Shlok-Black">ಅಗಸ್ತ್ಯ ವಚನಾಚ್ಚೈವ ಜಗ್ರಾಹೈಂದ್ರಂ ಶರಾಸನಮ್ ॥ 42 ॥</p>
<p class="Shlok-Black">ಖಡ್ಗಂ ಚ ಪರಮಪ್ರೀತಸ್ತೂಮೀ ಚಾಕ್ಷಯಸಾಯಕೌ ।</p>
<p class="Shlok-Black">ವಸತಸ್ತಸ್ಯ ರಾಮಸ್ಯ ವನೇ ವನಚರೈಃ ಸಹ ॥ 43 ॥</p>
<p class="Shlok-Black">ಋಷಯೋಽಧ್ಯಾಗಮನ್ ಸರ್ವೇ ವಧಾಯಾಸುರರಕ್ಷಸಾಮ್ ।</p>
<p class="Shlok-Black">ಸ ತೇಷಾಂ ಪ್ರತಿಶುಶ್ರಾವ ರಾಕ್ಷಸಾನಾಂ ತದಾ ವನೇ ॥ 44 ॥</p>
<p class="Shlok-Black">ಪ್ರತಿಜ್ಞಾತಶ್ಚರಾಮೇಣ ವಧಃ ಸಂಯತಿ ರಕ್ಷಸಾಮ್ । </p>
<p class="Shlok-Black">ಋಷೀಣಾಮಗ್ನಿ ಕಲ್ಪಾನಾಂ ದಂಡಕಾರಣ್ಯ ವಾಸಿನಾಮ್ ॥ 45 ॥</p>
<p class="Shlok-Black">ತೇನ ತತ್ರೈವ ವಸತಾ ಜನಸ್ಥಾನನಿವಾಸಿನೀ । </p>
<p class="Shlok-Black">ವಿರೂಪಿತಾ ಶೂರ್ಪಣಖಾ ರಾಕ್ಷಸೀ ಕಾಮರೂಪಿಣೀ ॥ 46 ॥</p>
<p class="Shlok-Black">ತತಃ ಶೂರ್ಪಣಖಾವಾಕ್ಯಾದುದ್ಯುಕ್ತಾನ್ ಸರ್ವರಾಕ್ಷಸಾನ್ । </p>
<p class="Shlok-Black">ಖರಂ ತ್ರಿಶಿರಸಂ ಚೈವ ದೂಷಣಂ ಚೈವ ರಾಕ್ಷಸಮ್ ॥ 47 ॥</p>
<p class="Shlok-Black">ನಿಜಘಾನ ರಣೇ ರಾಮಸ್ತೇಷಾಂ ಚೈವ ಪದಾನುಗಾನ್ ।</p>
<p class="Shlok-Black">ವನೇ ತಸ್ಮಿನ್ನಿವಸತಾ ಜನಸ್ಥಾನನಿವಾಸಿನಾಮ್ ॥ 48 ॥</p>
<p class="Shlok-Black">ರಕ್ಷಸಾಂ ನಿಹತಾನ್ಯಾಸನ್ ಸಹಸ್ರಾಣಿ ಚತುರ್ದಶ । </p>
<p class="Shlok-Black">ತತೋ ಜ್ಞಾತಿವಧಂ ಶ್ರುತ್ವಾ ರಾವಣಃ ಕ್ರೋಧಮೂರ್ಛಿತಃ ॥ 49 ॥</p>
<p class="Shlok-Black">ಸಹಾಯಂ ವರಯಾಮಾಸ ಮಾರೀಚಂ ನಾಮ ರಾಕ್ಷಸಮ್ । </p>
<p class="Shlok-Black">ವಾರ್ಯಮಾಣಃ ಸುಬಹುಶೋ ಮಾರೀಚೇನ ಸ ರಾವಣಃ ॥ 50 ॥</p>
<p class="Shlok-Black">ನ ವಿರೋಧೋ ಬಲವತಾ ಕ್ಷಮೋ ರಾವಣ ತೇನ ತೇ ।</p>
<p class="Shlok-Black">ಅನಾದೃತ್ಯ ತು ತದ್ವಾಕ್ಯಂ ರಾವಣಃ ಕಾಲಚೋದಿತಃ ॥ 51 ॥</p>
<p class="Shlok-Black">ಜಗಾಮ ಸಹಮಾರೀಚಸ್ತಸ್ಯಾಶ್ರಮಪದಂ ತದಾ । </p>
<p class="Shlok-Black">ತೇನ ಮಾಯಾವಿನಾ ದೂರಮಪವಾಹ್ಯ ನೃಪಾತ್ಮಜೌ ॥ 52 ॥</p>
<p class="Shlok-Black">ಜಹಾರ ಭಾರ್ಯಾಂ ರಾಮಸ್ಯ ಗೃಧ್ರಂ ಹತ್ವಾ ಜಟಾಯುಷಮ್ । </p>
<p class="Shlok-Black">ಗೃಧ್ರಂ ಚ ನಿಹತಂ ದೃಷ್ಟ್ವಾ ಹೃತಾಂ ಶ್ರುತ್ವಾ ಚ ಮೈಥಿಲೀಮ್ ॥ 53 ॥</p>
<p class="Shlok-Black">ರಾಘವಃ ಶೋಕಸಂತಪ್ತೋ ವಿಲಲಾಪಾಕುಲೆಂದ್ರಿಯಃ । </p>
<p class="Shlok-Black">ತತಸ್ತೇನೈವ ಶೋಕೇನ ಗೃಧ್ರಂ ದಗ್ಧ್ವಾ ಜಟಾಯುಷಮ್ ॥ 54 ॥</p>
<p class="Shlok-Black">ಮಾರ್ಗಮಾಣೋ ವನೇ ಸೀತಾಂ ರಾಕ್ಷಸಂ ಸಂದದರ್ಶ ಹ ।</p>
<p class="Shlok-Black">ಕಬಂಧಂ ನಾಮ ರೂಪೇಣ ವಿಕೃತಂ ಘೋರದರ್ಶನಮ್ ॥ 55 ॥</p>
<p class="Shlok-Black">ತಂ ನಿಹತ್ಯ ಮಹಾಬಾಹುರ್ದದಾಹ ಸ್ವರ್ಗತಶ್ಚ ಸಃ । </p>
<p class="Shlok-Black">ಸ ಚಾಸ್ಯ ಕಥಯಾಮಾಸ ಶಬರೀಂ ಧರ್ಮಚಾರಿಣೀಮ್ ॥ 56 ॥</p>
<p class="Shlok-Black">ಶ್ರಮಣಾಂ ಧರ್ಮನಿಪುಣಾಮಭಿಗಚ್ಛೇತಿ ರಾಘವ । </p>
<p class="Shlok-Black">ಸೋಽಭ್ಯಗಚ್ಛನ್ಮಹಾತೇಜಾ ಶಬರೀಂ ಶತ್ರುಸೂದನಃ ॥ 57 ॥</p>
<p class="Shlok-Black">ಶಬರ್ಯಾ ಪೂಜಿತಃ ಸಮ್ಯಗ್ರಾಮೋ ದಶರಥಾತ್ಮಜಃ ।</p>
<p class="Shlok-Black">ಪಂಪಾತೀರೇ ಹನುಮತಾ ಸಂಗತೋ ವಾನರೇಣ ಹ ॥ 58 ॥</p>
<p class="Shlok-Black">ಹನೂಮದ್ವಚನಾಚ್ಚೈವ ಸುಗ್ರೀವೇಣ ಸಮಾಗತಃ ।</p>
<p class="Shlok-Black">ಸುಗ್ರೀವಾಯ ಚ ತತ್ಸರ್ವಂ ಶಂಸದ್ರಾಮೋ ಮಹಾಬಲಃ ॥ 59 ॥</p>
<p class="Shlok-Black">ಆದಿತಸ್ತ ದ್ಯಥಾವೃತ್ತಂ ಸೀತಾಯಾಶ್ಚ ವಿಶೇಷತಃ ।</p>
<p class="Shlok-Black">ಸುಗ್ರೀವಶ್ಚಾಪಿ ತತ್ಸರ್ವಂ ಶ್ರುತ್ವಾ ರಾಮಸ್ಯ ವಾನರಃ ॥ 60 ॥</p>
<p class="Shlok-Black">ಚಕಾರ ಸಖ್ಯಂ ರಾಮೇಣ ಪ್ರೀತಶ್ಚೈವಾಗ್ನಿಸಾಕ್ಷಿಕಮ್ । </p>
<p class="Shlok-Black">ತತೋ ವಾನರರಾಜೇನ ವೈರಾನುಕಥನಂ ಪ್ರತಿ ॥ 61 ॥</p>
<p class="Shlok-Black">ರಾಮಾಯಾವೇದಿತಂ ಸರ್ವಂ ಪ್ರಣಯಾದ್ದುಃಖಿತೇನ ಚ ।</p>
<p class="Shlok-Black">ಪ್ರತಿಜ್ಞಾತಂ ಚ ರಾಮೇಣ ತದಾ ವಾಲಿವಧಂ ಪ್ರತಿ ॥ 62 ॥</p>
<p class="Shlok-Black">ವಾಲಿನಶ್ಚ ಬಲಂ ತತ್ರ ಕಥಯಾಮಾಸ ವಾನರಃ ।</p>
<p class="Shlok-Black">ಸುಗ್ರೀವಃ ಶಂಕಿತಶ್ಚಾ ಸೀನ್ನಿತ್ಯಂ ವೀರ್ಯೇಣ ರಾಘವೇ ॥ 63 ॥</p>
<p class="Shlok-Black">ರಾಘವಪ್ರತ್ಯ ಯಾರ್ಥಂ ತು ದುಂದುಭೇಃ ಕಾಯಮುತ್ತಮಮ್ ।</p>
<p class="Shlok-Black">ದರ್ಶಯಾಮಾಸ ಸುಗ್ರೀವೋ ಮಹಾಪರ್ವತಸನ್ನಿಭಮ್ ॥ 64 ॥</p>
<p class="Shlok-Black">ಉತ್ಸ್ಮಯಿತ್ವಾ ಮಹಾಬಾಹುಃ ಪ್ರೇಕ್ಷ್ಯ ಚಾಸ್ಥಿ ಮಹಾಬಲಃ ।</p>
<p class="Shlok-Black">ಪಾದಾಂಗುಷ್ಠೇನ ಚಿಕ್ಷೇಪ ಸಂಪೂರ್ಣಂ ದಶಯೋಜನಮ್ ॥ 65 ॥</p>
<p class="Shlok-Black">ಬಿಭೇದ ಚ ಪುನಃ ಸಾಲಾನ್ಸಪ್ತೈಕೇನ ಮಹೇಷುಣಾ ।</p>
<p class="Shlok-Black">ಗಿರಿಂ ರಸಾತಲಂ ಚೈವ ಜನಯನ್ ಪ್ರತ್ಯಯಂ ತದಾ ॥ 66 ॥</p>
<p class="Shlok-Black">ತತಃ ಪ್ರೀತಮನಾಸ್ತೇನ ವಿಶ್ವಸ್ತಃ ಸ ಮಹಾಕಪಿಃ ।</p>
<p class="Shlok-Black">ಕಿಷ್ಕಿಂಧಾಂ ರಾಮಸಹಿತೋ ಜಗಾಮ ಚ ಗುಹಾಂ ತದಾ ॥ 67 ॥</p>
<p class="Shlok-Black">ತತೋಽಗರ್ಜದ್ಧರಿವರಃ ಸುಗ್ರೀವೋ ಹೇಮಪಿಂಗಲಃ ।</p>
<p class="Shlok-Black">ತೇನ ನಾದೇನ ಮಹತಾ ನಿರ್ಜಗಾಮ ಹರೀಶ್ವರಃ ॥ 68 ॥</p>
<p class="Shlok-Black">ಅನುಮಾನ್ಯ ತದಾ ತಾರಾಂ ಸುಗ್ರೀವೇಣ ಸಮಾಗತಃ । </p>
<p class="Shlok-Black">ನಿಜಘಾನ ಚ ತತ್ರೈನಂ ಶರೇಣೈ ಕೇನ ರಾಘವಃ ॥ 69 ॥</p>
<p class="Shlok-Black">ತತಃ ಸುಗ್ರೀವವಚನಾದ್ಧತ್ವಾ ವಾಲಿನಮಾಹವೇ ।</p>
<p class="Shlok-Black">ಸುಗ್ರೀವಮೇವ ತದ್ರಾಜ್ಯೇ ರಾಘವಃ ಪ್ರತ್ಯಪಾದಯತ್ ॥ 70 ॥</p>
<p class="Shlok-Black">ಸ ಚ ಸರ್ವಾನ್ ಸಮಾನೀಯ ವಾನರಾನ್ವಾ ನರರ್ಷಭಃ </p>
<p class="Shlok-Black">ದಿಶಃ ಪ್ರಸ್ಥಾಪಯಾಮಾಸ ದಿದೃಕ್ಷುರ್ಜನಕಾತ್ಮಜಾಮ್ ॥ 71 ॥</p>
<p class="Shlok-Black">ತತೋ ಗೃಧ್ರಸ್ಯ ವಚನಾತ್ಸಂಪಾತೇರ್ಹನುಮಾನ್ಬಲೀ ।</p>
<p class="Shlok-Black">ಶತಯೋಜವಿಸ್ತೀರ್ಣಂ ಪುಪ್ಲುವೇ ಲವಣಾರ್ಣವಮ್ ॥ 72 ॥</p>
<p class="Shlok-Black">ತತ್ರ ಲಂಕಾಂ ಸಮಾಸಾದ್ಯ ಪುರೀಂ ರಾವಣಪಾಲಿತಾಮ್ </p>
<p class="Shlok-Black">ದದರ್ಶ ಸೀತಾಂ ಧ್ಯಾಯಂತೀಮಶೋಕವನಿಕಾಂ ಗತಾಮ್ ॥ 73 ॥</p>
<p class="Shlok-Black">ನಿವೇದಯಿತ್ವಾಬಿಜ್ಞಾನಂ ಪ್ರವೃತ್ತಿಂ ವಿ ನಿವೇದ್ಯ ಚ ।</p>
<p class="Shlok-Black">ಸಮಾಸ್ವಾಸ್ಯ ಚ ವೈದೇಹೀಂ ಮರ್ದಯಾಮಾಸ ತೋರಣಮ್ ॥ 74 ॥</p>
<p class="Shlok-Black">ಪಂಚಿ ಸೇನಾಗ್ರಗಾನ್ಹ ತ್ವಾ ಸಪ್ತ ಮಂತ್ರಿ ಸುತಾನಪಿ ।</p>
<p class="Shlok-Black">ಶೂರಮಕ್ಷಂ ಚ ನಿಷ್ಪಿಷ್ಯ ಗ್ರಹಣಂ ಸಮುಪಾಗಮತ್ ॥ 75 ॥</p>
<p class="Shlok-Black">ಅಸೇಣೋನ್ಮುಕ್ತಮಾತ್ಮಾನಂ ಜ್ಞಾತ್ವಾ ಪೈತಾಮಹಾದ್ವರಾತ್ ।</p>
<p class="Shlok-Black">ಮರ್ಷಯನ್ ರಾಕ್ಷಸಾನ್ವೀರೋ ಯಂತ್ರಿಣಸ್ತಾನ್ಯದೃಚ್ಛಯಾ ॥ 76 ॥</p>
<p class="Shlok-Black">ತತೋ ದಗ್ಧ್ವಾಪುರೀಂ ಲಂಕಾಮೃತೇ ಸೀತಾಂ ಚ ಮೈಥಿಲೀಮ್ ।</p>
<p class="Shlok-Black">ರಾಮಾಯ ಪ್ರಿಯಮಾಖ್ಯಾತುಂ ಪುನರಾಯಾನ್ಮಹಾಕಪಿಃ ॥ 77 ॥</p>
<p class="Shlok-Black">ಸೋಽಭಿಗಮ್ಯ ಮಹಾತ್ಮಾನಂ ಕೃತ್ವಾ ರಾಮಂ ಪ್ರದಕ್ಷಿಣಮ್ ।</p>
<p class="Shlok-Black">ನ್ಯವೇದಯದಮೇಯಾತ್ಮಾ ದೃಷ್ಟಾಸೀತೇತಿ ತತ್ತ್ವತಃ ॥ 78 ॥</p>
<p class="Shlok-Black">ತತಃ ಸುಗ್ರೀವಸಹಿತೋ ಗತ್ವಾ ತೀರಂ ಮಹೋದಧೇ ।</p>
<p class="Shlok-Black">ಸಮುದ್ರಂ ಕ್ಷೋಭಯಾಮಾಸ ಶರೈರಾದಿತ್ಯ ಸನ್ನಿಭೈಃ ॥ 79 ॥</p>
<p class="Shlok-Black">ದರ್ಶಯಾಮಾಸ ಜಾತ್ಮಾನಂ ಸಮುದ್ರಃ ಸರಿತಾಂ ಪತಿಃ ।</p>
<p class="Shlok-Black">ಸಮುದ್ರವಚನಾಚ್ಚೈವ ನಲಂ ಸೇತುಮಕಾರಯತ್ ॥ 80 ॥</p>
<p class="Shlok-Black">ತೇನ ಗತ್ವಾ ಪುರೀಂ ಲಂಕಾಂ ಹತ್ವಾ ರಾವಣಮಾಹವೇ ।</p>
<p class="Shlok-Black">ರಾಮಃ ಸೀತಾಮನುಪ್ರಾಪ್ಯ ಪರಾಂ ವ್ರೀಡಾಮುಪಾಗಮತ್ ॥ 81 ॥</p>
<p class="Shlok-Black">ತಾಮುವಾಚ ತತೋ ರಾಮಃ ಪರುಷಂ ಜನಸಂಸದಿ ।</p>
<p class="Shlok-Black">ಅಮೃಷ್ಯಮಾಣಾ ಸಾ ಸೀತಾ ವಿವೇಶ ಜ್ವಲನಂ ಸತೀ ॥ 82 ॥</p>
<p class="Shlok-Black">ತತೋಽಗ್ನಿ ವಚನಾತ್ಸೀತಾಂ ಜ್ಞಾತ್ವಾ ವಿಗತಕಲ್ಮಷಾಮ್ ।</p>
<p class="Shlok-Black">ಕರ್ಮಣಾ ತೇನ ಮಹತಾ ತ್ರೈಲೋಕ್ಯಂ ಸಚರಾಚರಮ್ ॥ 83 ॥</p>
<p class="Shlok-Black">ಸದೇವರ್ಷಿಗಣಂ ತುಷ್ಟಂ ರಾಘವಸ್ಯ ಮಹಾತ್ಮನಃ ।</p>
<p class="Shlok-Black">ಬಭೌ ರಾಮಃ ಸಂಪ್ರಹೃಷ್ಟಃ ಪೂಜಿತಃ ಸರ್ವದೈವತೈಃ ॥ 84 ॥</p>
<p class="Shlok-Black">ಅಭಿಷಿಚ್ಯ ಚ ಲಂಕಾಯಾಂ ರಾಕ್ಷಸೇಂದ್ರಂ ವಿಭೀಷಣಮ್ ।</p>
<p class="Shlok-Black">ಕೃತಕೃತ್ಯಸ್ತದಾ ರಾಮೋ ವಿಜ್ವರಃ ಪ್ರಮುಮೋದ ಹ ॥ 85 ॥</p>
<p class="Shlok-Black">ದೇವತಾಭ್ಯೋ ವರಂ ಪ್ರಾಪ್ಯ ಸಮುತ್ಥಾಪ್ಯ ಚ ವಾನರಾನ್ ।</p>
<p class="Shlok-Black">ಅಯೋಧ್ಯಾಂ ಪ್ರಸ್ಥಿತೋ ರಾಮಃ ಪುಷ್ಪಕೇಣ ಸುಹೃದ್ವೃತಃ ॥ 86 ॥</p>
<p class="Shlok-Black">ಭರದ್ವಾಜಾಶ್ರಮಂ ಗತ್ವಾ ರಾಮಃ ಸತ್ಯಪರಾಕ್ರಮಃ । </p>
<p class="Shlok-Black">ಭರತಸ್ಯಾಂತಿಕೇ ರಾಮೋ ಹನೂಮಂತಂ ವ್ಯಸರ್ಜಯತ್ ॥ 87 ॥</p>
<p class="Shlok-Black">ಪುನರಾಖ್ಯಾಯಿಕಾಂ ಜಲ್ಪನ್ ಸುಗ್ರೀವಸಹಿತಸ್ತದಾ । </p>
<p class="Shlok-Black">ಪುಷ್ಪಕಂ ತತ್ಸಮಾರುಹ್ಯ ನಂದಿಗ್ರಾಮಂ ಯಯೌ ತದಾ ॥ 88 ॥</p>
<p class="Shlok-Black">ನಂದಿಗ್ರಾಮೇ ಜಟಾಂ ಹಿತ್ವಾ ಭ್ರಾತೃಭಿಃ ಸಹಿತೋನಘಃ ।</p>
<p class="Shlok-Black">ರಾಮಃ ಸೀತಾಮನುಪ್ರಾಪ್ಯ ರಾಜ್ಯಂ ಪುನರವಾಪ್ತವಾನ್ ॥ 89 ॥</p>
<p class="Shlok-Black">ಪ್ರಹೃಷ್ಟ ಮುದಿತೋ ಲೋಕಸ್ತುಷ್ಟಃ ಪುಷ್ಟಃ ಸುಧಾರ್ಮಿಕಃ । </p>
<p class="Shlok-Black">ನಿರಾಮಯೋ ಹ್ಯ ರೋಗಶ್ಚ ದುರ್ಭಿಕ್ಷ ಭಯವರ್ಜಿತಃ ॥ 90 ॥</p>
<p class="Shlok-Black">ನ ಪುತ್ರಮರಣಂ ಕೇಚಿದ್ ರಕ್ಷ್ಯಂತಿ ಪುರುಷಾಃ ಕ್ವಚಿತ್ ।</p>
<p class="Shlok-Black">ನಾರ್ಯಶ್ಚಾ ವಿಧವಾ ನಿತ್ಯಂ ಭವಿಷ್ಯಂತಿ ಪತಿವ್ರತಾಃ ॥ 91 ॥</p>
<p class="Shlok-Black">ನ ಚಾಗ್ನಿಜಂ ಭಯಂ ಕಿಂಚಿನ್ನಾಪ್ಸು ಮಜ್ಜಂತಿ ಜಂತವಃ । </p>
<p class="Shlok-Black">ನ ವಾತಜಂ ಭಯಂ ಕಿಂಚಿನ್ನಾಪಿ ಜ್ವರಕೃತಂ ತಥಾ ॥ 92 ॥</p>
<p class="Shlok-Black">ನ ಚಾಪಿ ಕ್ಷುದ್ಭಯಂ ತತ್ರ ನ ತಸ್ಕರಭಯಂ ತಥಾ ।</p>
<p class="Shlok-Black">ನಗರಾಣಿ ಚ ರಾಷ್ಟ್ರಾಣಿ ಧನಧಾನ್ಯ ಯುತಾನಿ ಚ ॥ 93 ॥</p>
<p class="Shlok-Black">ನಿತ್ಯಂ ಪ್ರಮುದಿತಾಃ ಸರ್ವೇ ಯಥಾ ಕೃತಯುಗೇ ತಥಾ ।</p>
<p class="Shlok-Black">ಅಶ್ವಮೇಧಶತೈರಿಷ್ಟ್ವಾ ತಥಾ ಬಹುಸುವರ್ಣಕೈಃ ॥ 94 ॥</p>
<p class="Shlok-Black">ಗವಾಂ ಕೋಟ್ಯಯುತಂ ದತ್ತ್ವಾ ವಿದ್ವಭ್ಯೋ ವಿಧಿಪೂರ್ವಕಮ್ ।</p>
<p class="Shlok-Black">ಅಸಂಖ್ಯೇಯಂ ಧನಂ ದತ್ತ್ವಾ ಬ್ರಾಹ್ಮಣೇಭ್ಯೋ ಮಹಾಯಶಾಃ ॥ 95 ॥</p>
<p class="Shlok-Black">ರಾಜವಂಶಾನ್ ಶತಗುಣಾನ್ ಸ್ಥಾಪಯಿಷ್ಯತಿ ರಾಘವಃ ।</p>
<p class="Shlok-Black">ಚಾತುರ್ವರ್ಣ್ಯಂ ಚ ಲೋಕೇಽಸ್ಮಿನ್ ಸ್ವೇ ಸ್ವೇ ಧರ್ಮೇ ನಿಯೋಕ್ಷ್ಯತಿ ॥ 96 ॥</p>
<p class="Shlok-Black">ದಶ ವರ್ಷಸಹಸ್ರಾಣಿ ದಶ ವರ್ಷ ಶತಾನಿ ಚ ।</p>
<p class="Shlok-Black">ರಾಮೋ ರಾಜ್ಯಮುಪಾಸಿತ್ವಾ ಬ್ರಹ್ಮಲೋಕಂ ಪ್ರಯಾಸ್ಯತಿ ॥ 97 ॥</p>
<p class="Shlok-Black">ಇದಂ ಪವಿತ್ರಂ ಪಾಪಘ್ನಂ ಪುಣ್ಯಂ ವೇದೈಶ್ಚ ಸಂಮಿತಮ್ ।</p>
<p class="Shlok-Black">ಯಃ ಪಠೇದ್ರಾಮಚರಿತಂ ಸರ್ವಪಾಪೈಃ ಪ್ರಮುಚ್ಯತೇ ॥ 98 ॥</p>
<p class="Shlok-Black">ಏತದಾಖ್ಯಾನಮಾಯುಷ್ಯಂ ಪಠನ್ ರಾಮಾಯಣಂ ನರಃ ।</p>
<p class="Shlok-Black">ಸಪುತ್ರಪೌತ್ರಃ ಸಗಣಃ ಪ್ರೇತ್ಯ ಸ್ವರ್ಗೇ ಮಹೀಯತೇ ॥ 99 ॥</p>
<p class="Shlok-Black">ಪಠನ್ ದ್ವಿಜೋ ವಾಗೃಷಭತ್ವಮೀಯಾತ್</p>
<p class="Shlok-Black">ಸ್ಯಾತ್ ಕ್ಷತ್ರಿಯೋ ಭೂಮಿಪತಿತ್ವ ಮೀಯಾತ್ ।</p>
<p class="Shlok-Black">ವಣಿಗ್ ಜನಃ ಪಣ್ಯ ಫಲತ್ವಮೀಯಾತ್ </p>
<p class="Shlok-Black">ಜನಶ್ಚಶೂದ್ರೋಽಪಿ  ಮಹತ್ತ್ವಮೀಯಾತ್ ॥ (100)</p>
<p class="ChapterEnd">॥ ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಬಾಲಕಾಂಡೇ <br/>ರಾಮಾಯಣಕಥಾಸಂಕ್ಷೇಪೋ ನಾಮ ಪ್ರಥಮಃ ಸರ್ಗಃ ॥</p>
<p class="Text"> </p>
<p class="Text para-style-override-3"><span class="char-style-override-3"> </span></p>


<p class="Page-Break">॥ ಶ್ರೀಸೀತಾರಾಮಚಂದ್ರಾಭ್ಯಾಂ ನಮಃ ॥</p>
<p class="Book-Name">ಶ್ರೀಮದ್ವಾಲ್ಮೀಕಿ ರಾಮಾಯಣಮ್ ಸುಂದರಕಾಂಡ</p>
<p class="Chapter-Heading" id="toc_marker-7">ಮೊದಲನೆಯ ಸರ್ಗ</p>
<p class="Sub-Heading">ಹನುಮಂತನು ಸಮುದ್ರವನ್ನು ದಾಟಿದ್ದು, ಮಾರ್ಗಮಧ್ಯದಲ್ಲಿ ಮೈನಾಕನಿಂದ ಸ್ವಾಗತ, ಸುರಸೆಯ ಪರಾಜಯ, ಸಿಂಹಿಕೆಯ ವಧೆ, ಲಂಕೆಯ ಸೌಂದರ್ಯ ವೀಕ್ಷಣೆ —<span class="char-style-override-4"></span></p>
<p class="Shlok-Number" id="toc_marker-7-1">ಶ್ಲೋಕ - 1</p>
<p class="Shlok">ತತೋ ರಾವಣನೀತಾಯಾಃ ಸೀತಾಯಾಃ ಶತ್ರುಕರ್ಶನಃ ।</p>
<p class="Shlok">ಇಯೇಷ ಪದಮನ್ವೇಷ್ಟುಂ ಚಾರಣಾಚರಿತೇ ಪಥಿ ॥</p>
<p class="Text">ಶತ್ರುಸಂಹಾರಕನಾದ ಹನುಮಂತನು (ಜಾಂಬವಂತರ ಪ್ರೇರಣೆಯಿಂದ) ಅದ್ಭುತವಾದ ಶಕ್ತಿಯನ್ನು ಸ್ಮರಿಸಿಕೊಂಡು ರಾವಣನಿಂದ ಅಪಹೃತಳಾದ ಸೀತೆಯ ಜಾಡನ್ನು ಹುಡುಕುವ ಸಲುವಾಗಿ, ಚಾರಣಾದಿ ದೇವತೆಗಳು ಸಂಚರಿಸುವ ಆಕಾಶ ಮಾರ್ಗದಿಂದ ಪ್ರಯಾಣ ಮಾಡಲು ಬಯಸಿದನು. ॥ 1 ॥</p>
<p class="Shlok-Number" id="toc_marker-7-2">ಶ್ಲೋಕ - 2</p>
<p class="Shlok">ದುಷ್ಕರಂ ನಿಷ್ಪ್ರತಿದ್ವಂದ್ವಂ ಚಿಕೀರ್ಷನ್ ಕರ್ಮ ವಾನರಃ ।</p>
<p class="Shlok">ಸಮುದಗ್ರಶಿರೋಗ್ರೀವೋ ಗವಾಂ ಪತಿರಿವಾಬಭೌ ॥</p>
<p class="Text">ಹನುಮಂತನು ಸಾಟಿಯೇ ಇಲ್ಲದ, ಅತ್ಯಂತ ದುಷ್ಕರವಾದ ಕಾರ್ಯವನ್ನು ಮಾಡಲು ನಿರ್ಧರಿಸಿ, ತಲೆ ಮತ್ತು ಕುತ್ತಿಗೆಯನ್ನು ಮೇಲಕ್ಕೆತ್ತಿ ಸೆಟೆದುನಿಂತಿದ್ದ ಅವನು ಗೂಳಿಗಳ ರಾಜನಂತೆ ವಿರಾಜಿಸುತ್ತಿದ್ದನು. ॥ 2 ॥ </p>
<p class="Shlok-Number" id="toc_marker-7-3">ಶ್ಲೋಕ - 3<span class="char-style-override-5"></span></p>
<p class="Shlok">ಅಥ ವೈಡೂರ್ಯವರ್ಣೇಷು ಶಾದ್ವಲೇಷು ಮಹಾಬಲಃ ।</p>
<p class="Shlok">ಧೀರಃ ಸಲಿಲಕಲ್ಪೇಷು ವಿಚಚಾರ ಯಥಾಸುಖಮ್ ॥</p>
<p class="Text">ಬಳಿಕ ಅಂತಹ ಧೀರನಾದ, ಮಹಾಬಲನಾದ ಹನುಮಂತನು ವೈಡೂರ್ಯದಂತೆ ಶೋಭಿಸುತ್ತಿದ್ದು, ಮೃದುವಾದ, ಸ್ವಚ್ಛವಾದ, ವಿಶಾಲ ಜಲರಾಶಿಯ ವಾಯುಸ್ಪರ್ಶದಿಂದ ಏಳುವ ತರಂಗಗಳಿಂದ ಶೋಭಿಸುತ್ತಿರುವ ಆ ಹಚ್ಚನೆಯ ಹುಲ್ಲುಗಾವಲಿನಲ್ಲಿ, (ಮುಂದಿನ ಕಾರ್ಯವನ್ನು ಯೋಚಿಸುತ್ತ) ಅತ್ತಂದಿತ್ತ ಸಂಚರಿಸಿದನು. ॥ 3 ॥</p>
<p class="Shlok-Number" id="toc_marker-7-4">ಶ್ಲೋಕ - 4</p>
<p class="Shlok">ದ್ವಿಜಾನ್ ವಿತ್ರಾಸಯನ್ ಧೀಮಾನುರಸಾ ಪಾದಪಾನ್ ಹರನ್ ।</p>
<p class="Shlok">ಮೃಗಾಂಶ್ಚ ಸುಬಹೂನ್ನಿಘ್ನನ್ ಪ್ರವೃದ್ಧ ಇವ ಕೇಸರೀ ॥</p>
<p class="Text">ಪ್ರತಿಭಾಶಾಲಿಯಾದ ಆ ಹನುಮಂತನು ಕೊಬ್ಬಿದ ಸಿಂಹದಂತೆ ವಿಜೃಂಭಿಸಿದನು. ಅವನು ತಿರುಗಾಡುತ್ತಿರುವಾಗ ಅವನ ಉಬ್ಬಿದ ಎದೆಗೆ ಎದುರಾಗಿ ಸಿಕ್ಕಿದ ಅನೇಕ ವೃಕ್ಷಗಳು ಮುರಿದು ಬಿದ್ದುವು. ವೇಗವಾಗಿ ಅವನು ಹೋಗುತ್ತಿರುವಾಗ ಪಕ್ಷಿಗಳು ಭಯಗೊಂಡು ಚದುರಿ ಹಾರಿಹೋಗುತ್ತಿದ್ದವು. ಅನೇಕ ಮೃಗಗಳು ಕಾಲಿನ ತುಳಿತಕ್ಕೆ ಸಿಕ್ಕಿ ಸತ್ತುಹೋದುವು. ॥ 4 ॥</p>
<p class="Shlok-Number" id="toc_marker-7-5">ಶ್ಲೋಕ - 5</p>
<p class="Shlok">ನೀಲಲೋಹಿತಮಾಂಜಿಷ್ಠಪತ್ರವರ್ಣೈಃ ಸಿತಾಸಿತೈಃ ।</p>
<p class="Shlok">ಸ್ವಭಾವವಿಹಿತೈಶ್ಚಿತ್ರೈರ್ಧಾತು ಭಿಃ ಸಮಲಂಕೃತಮ್ ॥</p>
<p class="Text">ಹನುಮಂತನು ಹೋಗುತ್ತಿದ್ದ ಪರ್ವತವು ಸ್ವಭಾವ ಸಿದ್ಧವಾದ ಕಪ್ಪು, ಕೆಂಪು, ಹಸಿರು, ಎಣ್ಣೆಗೆಂಪು, ಬಿಳಿ ಹಾಗೂ ನೀಲಿ ಬಣ್ಣಗಳ ಧಾತುಗಳಿಂದ ಅಲಂಕೃತವಾಗಿತ್ತು. ॥ 5 ॥</p>
<p class="Shlok-Number" id="toc_marker-7-6">ಶ್ಲೋಕ - 6</p>
<p class="Shlok">ಕಾಮರೂಪಿಭಿರಾವಿಷ್ಟಮಭೀಕ್ಷ್ಣಂ ಸಪರಿಚ್ಛದೈಃ ।</p>
<p class="Shlok">ಯಕ್ಷಕಿನ್ನರಗಂಧರ್ವೈರ್ದೇವಕಲ್ಪೈಶ್ಚ ಪನ್ನಗೈಃ ॥</p>
<p class="Shlok-Number" id="toc_marker-7-7">ಶ್ಲೋಕ - 7</p>
<p class="Shlok">ಸ ತಸ್ಯ ಗಿರಿವರ್ಯಸ್ಯ ದಲೇ ನಾಗವರಾಯುತೇ ।</p>
<p class="Shlok">ತಿಷ್ಠನ್ ಕಪಿವರಸ್ತತ್ರ ಹ್ರದೇ ನಾಗ ಇವಾಬಭೌ ॥</p>
<p class="Text">ಅಲ್ಲಿ ದೇವತೆಗಳಿಗೆ ಸಮಾನರಾದ ಬೇಕುಬೇಕಾದಂತೆ ರೂಪಗಳನ್ನು ಧರಿಸುವ ಸಾಮರ್ಥ್ಯವುಳ್ಳ, ಯಕ್ಷ, ಗಂಧರ್ವ, ಕಿನ್ನರರಿಂದಲೂ, ಪನ್ನಗಗಳಿಂದಲೂ ಹಾಗೂ ಆನೆಗಳಿಂದಲೂ ಕೂಡಿದ್ದ ಆ ಮಹೇಂದ್ರಗಿರಿಯ ತಪ್ಪಲು ಪ್ರದೇಶದಲ್ಲಿ ನಿಂತಿದ್ದ ಹನುಮಂತನು ಜಲರಾಶಿಯ ಮಧ್ಯದಲ್ಲಿರುವ ಒಂದು ಮಹಾಗಜದಂತೆ ಪ್ರಕಾಶಿಸುತ್ತಿದ್ದನು. ॥ 6-7 ॥ </p>
<p class="Shlok-Number" id="toc_marker-7-8">ಶ್ಲೋಕ - 8</p>
<p class="Shlok">ಸ ಸೂರ್ಯಾಯ ಮಹೇಂದ್ರಾಯ ಪವನಾಯ ಸ್ವಯಂಭುವೇ ।</p>
<p class="Shlok">ಭೂತೇಭ್ಯಶ್ಚಾಂಜಲಿಂ ಕೃತ್ವಾ ಚಕಾರ ಗಮನೇ ಮತಿಮ್ ॥</p>
<p class="Text">ಬಳಿಕ ಹನುಮಂತನು ಸೂರ್ಯನಿಗೂ, ಮಹೇಂದ್ರನಿಗೂ, ವಾಯುದೇವರಿಗೂ, ಬ್ರಹ್ಮದೇವರಿಗೂ ಹಾಗೂ ಇತರ ದೇವತೆಗಳಿಗೂ, ಭೂತಗಣಗಳಿಗೂ ಕೈಜೋಡಿಸಿ ನಮಸ್ಕರಿಸಿ ಮುಂದೆ ಹೋಗಲು ನಿಶ್ಚಯಿಸಿದನು. ॥ 8 ॥ </p>
<p class="Shlok-Number" id="toc_marker-7-9">ಶ್ಲೋಕ - 9</p>
<p class="Shlok">ಅಂಜಲಿಂ ಪ್ರಾಙ್ಮುಖಃ ಕುರ್ವನ್ ಪವನಾಯಾತ್ಮಯೋನಯೇ ।</p>
<p class="Shlok">ತತೋ ಹಿ ವವೃಧೇ ಗಂತುಂ ದಕ್ಷಿಣೋ ದಕ್ಷಿಣಾಂ ದಿಶಮ್ ॥</p>
<p class="Text">ಸರ್ವಕಾರ್ಯ ಸಮರ್ಥನಾದ ಮಾರುತಿಯು ಪೂರ್ವಾಭಿಮುಖವಾಗಿ ನಿಂತು ತನ್ನ ಹುಟ್ಟಿಗೆ ಕಾರಣನಾದ ವಾಯುದೇವರಿಗೆ ಪುನಃ ನಮಸ್ಕರಿಸಿದನು. ದಕ್ಷಿಣ ದಿಕ್ಕಿನಲ್ಲಿರುವ ಸಮುದ್ರವನ್ನು ಲಂಘಿಸುವ ಸಲುವಾಗಿ ಎತ್ತರವಾಗಿ ಬೆಳೆಯತೊಡಗಿದನು.॥9॥ </p>
<p class="Shlok-Number" id="toc_marker-7-10">ಶ್ಲೋಕ - 10</p>
<p class="Shlok">ಪ್ಲವಂಗಪ್ರವರೈರ್ದೃಷ್ಟಃ ಪ್ಲವನೇ ಕೃತನಿಶ್ಚಯಃ ।</p>
<p class="Shlok">ವವೃಧೇ ರಾಮವೃದ್ಧ್ಯರ್ಥಂ ಸಮುದ್ರ ಇವ ಪರ್ವಸು ॥</p>
<p class="Text">ಹಾರಿಕೊಂಡೇ ಸಮುದ್ರವನ್ನು ದಾಟಬೇಕೆಂದು ದೃಢವಾಗಿ ನಿಶ್ಚಯಿಸಿದ್ದ ಹನುಮಂತನು ಶ್ರೀರಾಮನ ಕಾರ್ಯಸಿದ್ಧಿಗಾಗಿ, ಪರ್ವಕಾಲದಲ್ಲಿ ಸಮುದ್ರವು ಉಕ್ಕೇರುವಂತೆ ಮೈಯುಬ್ಬಿ ಬೆಳೆಯುತ್ತಿರುವುದನ್ನು ಕಪಿನಾಯಕರೆಲ್ಲರೂ ವೀಕ್ಷಿಸಿದರು. ॥ 10 ॥ </p>
<p class="Shlok-Number" id="toc_marker-7-11">ಶ್ಲೋಕ - 11</p>
<p class="Shlok">ನಿಷ್ಪ್ರಮಾಣಶರೀರಃಸನ್ ಲಿಲಂಘಯಿಷುರರ್ಣವಮ್ ।</p>
<p class="Shlok">ಬಾಹುಭ್ಯಾಂ ಪೀಡಯಾಮಾಸ ಚರಣಾಭ್ಯಾಂ ಚ ಪರ್ವತಮ್ ॥</p>
<p class="Text">ಸಾಗರವನ್ನು ಲೀಲಾಜಾಲವಾಗಿ ದಾಟಲು ಮಾರುತಿಯು ಅಪರಿಮಿತವಾಗಿ ಬೆಳೆದು ನಿಂತನು. ಹಾರಲು ಉದ್ಯುಕ್ತನಾದ ಅವನು ಮಹೇಂದ್ರ ಗಿರಿಯನ್ನು ಕೈಗಳಿಂದಲೂ ಕಾಲುಗಳಿಂದಲೂ ಬಲವಾಗಿ ಅದುಮಿದನು. ॥ 11 ॥</p>
<p class="Shlok-Number" id="toc_marker-7-12">ಶ್ಲೋಕ - 12</p>
<p class="Shlok">ಸ ಚಚಾಲಾಚಲಶ್ಚಾಪಿ ಮುಹೂರ್ತಂ ಕಪಿಪೀಡಿತಃ ।</p>
<p class="Shlok">ತರೂಣಾಂ ಪುಷ್ಪಿತಾಗ್ರಾಣಾಂ ಸರ್ವಂ ಪುಷ್ಪಮಶಾತಯತ್ ॥</p>
<p class="Text">ಕಪೀಶ್ವರನು ಆ ಪರ್ವತವನ್ನು ಅದುಮಿದಾಗ ಸ್ವಲ್ಪ ಹೊತ್ತಿನವರೆಗೆ ಅದು ಅಲುಗಾಡುತ್ತಲೇ ಇತ್ತು. ಮರಗಳ ತುದಿಯಲ್ಲಿ ಅರಳಿನಿಂತ ಪುಷ್ಪಗಳೆಲ್ಲ ಕೆಳಗುದುರಿದವು. ॥ 12 ॥ </p>
<p class="Shlok-Number" id="toc_marker-7-13">ಶ್ಲೋಕ - 13</p>
<p class="Shlok">ತೇನ ಪಾದಪಮುಕ್ತೇನ ಪುಷ್ಪೌಘೇಣ ಸುಗಂಧಿನಾ ।</p>
<p class="Shlok">ಸರ್ವತಃ ಸಂವೃತಃ ಶೈಲೋ ಬಭೌ ಪುಷ್ಪಮಯೋ ಯಥಾ ॥</p>
<p class="Text"> ಕೆಳಕ್ಕುದುರಿದ ಸುಗಂಧ ಯುಕ್ತವಾದ ಪುಷ್ಪರಾಶಿಯಿಂದ ಆ ಪರ್ವತವು ತುಂಬಿಹೋಯಿತು. ತತ್ಕಾಲದಲ್ಲಿ ಅದು ಹೂವಿನದೇ ಪರ್ವತವೋ ಎಂಬಂತೆ ಕಾಣುತ್ತಿತ್ತು. ॥ 13 ॥ </p>
<p class="Shlok-Number" id="toc_marker-7-14">ಶ್ಲೋಕ - 14</p>
<p class="Shlok">ತೇನ ಚೋತ್ತಮವೀರ್ಯೇಣ ಪೀಡ್ಯಮಾನಃ ಸ ಪರ್ವತಃ ।</p>
<p class="Shlok">ಸಲಿಲಂ ಸಂಪ್ರಸುಸ್ರಾವ ಮದಂ ಮತ್ತ ಇವ ದ್ವಿಪಃ ॥</p>
<p class="Text">ಮಹಾಪರಾಕ್ರಮಿಯಾದ ಹನುಮಂತನಿಂದ ಅದುಮಲ್ಪಟ್ಟ ಆ ಪರ್ವತವು, ಮದಿಸಿದ ಆನೆಯು ತನ್ನ ಗಂಡಸ್ಥಲದಿಂದ ಮದೋದಕವನ್ನು ಸುರಿಸುವಂತೆ, ಎಲ್ಲ ಕಡೆಗಳಿಂದಲೂ ನೀರನ್ನು ಹೊರಚಿಮ್ಮಿಸಿತು. ॥ 14 ॥</p>
<p class="Shlok-Number" id="toc_marker-7-15">ಶ್ಲೋಕ - 15</p>
<p class="Shlok">ಪೀಡ್ಯಮಾನಸ್ತು ಬಲಿನಾ ಮಹೇಂದ್ರಸ್ತೇನ ಪರ್ವತಃ ।</p>
<p class="Shlok">ರೀತೀರ್ನಿರ್ವರ್ತಯಾಮಾಸ ಕಾಂಚನಾಂ ಜನರಾಜತೀಃ ॥</p>
<p class="Text"> ಮಹಾ ಬಲಿಷ್ಠನಾದ ಮಾರುತಿಯ ಕೈ-ಕಾಲುಗಳಿಂದ ಅದುಮಲ್ಟಟ್ಟ ಮಹೇಂದ್ರಪರ್ವತವು ತನ್ನಲ್ಲಿ ಅಡಗಿದ್ದ ಬಂಗಾರ, ಬೆಳ್ಳಿ, ಕಬ್ಬಿಣ ಮುಂತಾದ ಧಾತುಗಳನ್ನು ಹೊರಹಾಕಿತು. ॥ 15 ॥ </p>
<p class="Shlok-Number" id="toc_marker-7-16">ಶ್ಲೋಕ - 16</p>
<p class="Shlok">ಮುಮೋಚ ಚ ಶಿಲಾಃ ಶೈಲೋ ವಿಶಾಲಾಃ ಸುಮನಃಶಿಲಾಃ ।</p>
<p class="Shlok">ಮಧ್ಯಮೇನಾರ್ಚಿಷಾ ಜುಷ್ಟೋ ಧೂಮರಾಜೀರಿವಾನಲಃ ॥</p>
<p class="Text">ಮಹಾ ಅಗ್ನಿಯ ಸಪ್ತಾರ್ಚಿಗಳಲ್ಲಿ ‘ಸುಲೋಹಿತ’<span class="char-style-override-6">*</span> ಎಂಬುದು ಮಧ್ಯ ಮಾರ್ಚಿಯು ಅದರ ಜ್ವಾಲೆಗಳಿಂದ ಹೊಗೆಯು ಹೊರ ಸೂಸುವಂತೆ ಆಂಜನೇಯನಿಂದ ಅದುಮಲ್ಪಟ್ಟ ಆ ಮಹೇಂದ್ರ ಗಿರಿಯಿಂದ ಮಣಿ ಶಿಲೆಗಳಿಂದ ಯುಕ್ತವಾದ ದೊಡ್ಡ-ದೊಡ್ಡ ಬಂಡೆಗಳು ಸಿಡಿದು ಪುಡಿ-ಪುಡಿಯಾಗಿ ಬಿದ್ದವು.<span class="char-style-override-6">**</span> ॥ 16 ॥ </p>
<p class="Footnotes para-style-override-7"><span class="char-style-override-2">* ಕಾಲೀಕರಾಲೀ ಚ ಮನೋಜವಾ ಚ ಸುಲೋಹಿತಾಯಾ ಚ ಸುಧೂಮ್ರವರ್ಣಾ ।<br/>ಸ್ಫುಲಿಂಗಿನೀ ವಿಶ್ವರುಚೀ ಚ ದೇವಿ ಲೇಲಾಯಮಾನಾ ಇತಿ ಸಪ್ತಜಿಹ್ವಾಃ ॥ (ಮುಂಡಕೋಪನಿಷತ್ತು 1/2/4)</span></p>
<p class="Footnotes">	ಇವು ಏಳು ಅಗ್ನಿ ಜಾಲೆಗಳು (ನಾಲಿಗೆಗಳು) ಅದರಲ್ಲಿ ಮಧ್ಯದ ಜ್ವಾಲೆಯಾದ ‘ಸುಲೋಹಿತ’ ದಿಂದ ಧೂಮವು ಹೊರಹೊಮ್ಮುತ್ತದೆ. </p>
<p class="Footnotes">**	ಪರ್ವತದ ಬಂಡೆಗಳ ಹೊಡೆತದಿಂದ ಉಂಟಾದ ಅಗ್ನಿಯಿಂದ ಬೆಂದ ಆ ಪರ್ವತದಿಂದ ಬಂಗಾರ, ಬೆಳ್ಳಿ ಮೊದಲಾದ ಧಾತುಗಳು ಕರಗಿ ನೀರಾಗಿ ಹರಿಯತೊಡಗಿದವು.</p>
<p class="Shlok-Number" id="toc_marker-7-17">ಶ್ಲೋಕ - 17</p>
<p class="Shlok">ಗಿರಿಣಾ ಪೀಡ್ಯಮಾನೇನ ಪೀಡ್ಯಮಾನಾನಿ ಸರ್ವತಃ ।</p>
<p class="Shlok">ಗುಹಾವಿಷ್ಟಾನಿ ಭೂತಾನಿ ವಿನೇದುರ್ವಿಕೃತೈಃ ಸ್ವರೈಃ ॥</p>
<p class="Shlok-Number" id="toc_marker-7-18">ಶ್ಲೋಕ - 18</p>
<p class="Shlok">ಸ ಮಹಾಸತ್ತ್ವಸಂನಾದಃ ಶೈಲಪೀಡಾನಿಮಿತ್ತಜಃ ।</p>
<p class="Shlok">ಪೃಥಿವೀಂ ಪೂರಯಾಮಾಸ ದಿಶಶ್ಚೋಪವನಾನಿ ಚ ॥</p>
<p class="Text">ಹನುಮಂತನಿಂದ ಅದುಮಲ್ಪಟ್ಟ ಪರ್ವತವು ಕಂಪಿಸಿದಾಗ, ಪರ್ವತದ ಗುಹೆಗಳಲ್ಲಿದ್ದ ಎಲ್ಲ ಪ್ರಾಣಿಗಳು ತೊಂದರೆಗೊಳಗಾಗಿ ಎಲ್ಲ ಕಡೆಗಳಿಂದಲೂ ವಿಕಾರ ಸ್ವರಗಳಿಂದ ಕೂಗಿಕೊಂಡವು. ಪರ್ವತದ ಕಂಪನದಿಂದ ಗುಹೆಗಳಲ್ಲಿ ವಾಸ ಮಾಡುತ್ತಿದ್ದ ಎಲ್ಲ ಪ್ರಾಣಿಗಳು ಭಯದಿಂದ ಆರ್ತನಾದಗಳನ್ನು ಮಾಡಿದವು ಆ ಆಕ್ರಂದನ ಧ್ವನಿಯು ಭೂಮಂಡಲವನ್ನು, ಉಪವನಗಳನ್ನು, ಹತ್ತು ದಿಕ್ಕುಗಳನ್ನು ವ್ಯಾಪಿಸಿತು. ॥ 17-18 ॥</p>
<p class="Shlok-Number" id="toc_marker-7-19">ಶ್ಲೋಕ - 19</p>
<p class="Shlok">ಶಿರೋಭಿಃ ಪೃಥುಭಿಃ ಸರ್ಪಾ ವ್ಯಕ್ತಸ್ವಸ್ತಿಕಲಕ್ಷಣೈಃ ।</p>
<p class="Shlok">ವಮಂತಃ ಪಾವಕಂ ಘೋರಂ ದದಂಶುರ್ದಶನೈಃ ಶಿಲಾಃ ॥</p>
<p class="Text">ಸ್ಪಷ್ಟವಾಗಿ ಕಾಣುವ ಸ್ವಸ್ತಿಕ ಲಕ್ಷಣಗಳಿಂದ ಕೂಡಿಕೊಂಡಿದ್ದ ದೊಡ್ಡ-ದೊಡ್ಡ ಹೆಡೆಗಳನ್ನು ಹೊಂದಿದ್ದ ಭಾರೀ ಸರ್ಪಗಳು ಪರ್ವತವು ನಡುಗುವಿಕೆಯಿಂದ ಖತಿಗೊಂಡು ಮುಖದಿಂದ ಘೋರವಾದ ವಿಷಾಗ್ನಿಯನ್ನು ಕಾರುತ್ತಾ ವಿಷದ ಹಲ್ಲುಗಳಿಂದ ಬಂಡೆಗಳನ್ನೇ ಕಚ್ಚುತ್ತಿದ್ದವು. ॥ 19 ॥ </p>
<p class="Shlok-Number" id="toc_marker-7-20">ಶ್ಲೋಕ - 20</p>
<p class="Shlok">ತಾಸ್ತದಾ ಸವಿಷೈರ್ದಷ್ಟಾಃ ಕುಪಿತೈಸ್ತೈರ್ಮಹಾಶಿಲಾಃ ।</p>
<p class="Shlok">ಜಜ್ವಲುಃ ಪಾವಕೋದ್ದೀಪ್ತಾ ಬಿಭಿದುಶ್ಚ ಸಹಸ್ರಧಾ ॥</p>
<p class="Text">ಕೋಪಗೊಂಡ ಆ ಮಹಾವಿಷಸರ್ಪಗಳಿಂದ ಕಚ್ಚಲ್ಪಟ್ಟ ಮಹೇಂದ್ರಪರ್ವತದ ದೊಡ್ಡ-ದೊಡ್ಡ ಬಂಡೆಗಳು ಅಗ್ನಿಯಿಂದ ಉದ್ದೀಪನಗೊಂಡು ಪ್ರಜ್ವಲಿಸುತ್ತಾ ಕ್ಷಣಮಾತ್ರದಲ್ಲಿ ಸಾವಿರಾರು ಚೂರು ಚುರುಗಳಾಗಿ ಒಡೆದುಹೋದವು. ॥ 20 ॥</p>
<p class="Shlok-Number" id="toc_marker-7-21">ಶ್ಲೋಕ - 21</p>
<p class="Shlok">ಯಾನಿ ಔಷಧಜಾಲಾನಿ ತಸ್ಮಿನ್ಜಾತಾನಿ ಪರ್ವತೇ ।</p>
<p class="Shlok">ವಿಷಘ್ನಾನ್ಯಪಿ ನಾಗಾನಾಂ ನ ಶೇಕುಃ ಶಮಿತುಂ ವಿಷಮ್ ॥</p>
<p class="Text">ಆ ಪರ್ವತದಲ್ಲೇ ಹುಟ್ಟಿ ಬೆಳೆದಿದ್ದ ವಿಷವನ್ನು ಹೋಗಲಾಡಿಸಲು ಸಮರ್ಥವಾಗಿದ್ದ ಔಷಧಿಲತೆಗಳ ಸಮೂಹಗಳು ಕೂಡ ಖತಿಗೊಂಡ ಸರ್ಪಗಳ ವಿಷವನ್ನು ಉಪಶಮನಗೊಳಿಸಲು ಅಸಮರ್ಥವಾದುವು. ॥ 21 ॥</p>
<p class="Shlok-Number" id="toc_marker-7-22">ಶ್ಲೋಕ - 22</p>
<p class="Shlok">ಭಿದ್ಯತೇಽಯಂ ಗಿರಿರ್ಭೂತೈರಿತಿ ಮತ್ವಾ ತಪಸ್ವಿನಃ ।</p>
<p class="Shlok">ತ್ರಸ್ತಾ ವಿದ್ಯಾಧರಾಸ್ತಸ್ಮಾದುತ್ಪೇತುಃ ಸ್ತ್ರೀಗಣೈಃ ಸಹ ॥</p>
<p class="Text">ಯಾವುದೋ ಮಹಾಪ್ರಾಣಿಗಳಿಂದ ಈ ಮಹೇಂದ್ರ ಪರ್ವತವು ಭೇದಿಸಲ್ಪಡುತ್ತಿದೆ ಎಂದು ಭಾವಿಸಿ, ಅಲ್ಲಿ ಆಶ್ರಯವನ್ನು ಪಡೆದಿದ್ದ ತಪಸ್ವಿಗಳು ಭಯಗೊಂಡು ಅಲ್ಲಿಂದ ಧಾವಿಸಿದರು. ವಿದ್ಯಾಧರರೂ ಭಯದಿಂದ ತಮ್ಮ ಸ್ತ್ರೀಯರೊಡನೆ ಅಂತರಿಕ್ಷದ ಕಡೆಗೆ ಹಾರಿದರು. ॥ 22 ॥ </p>
<p class="Shlok-Number" id="toc_marker-7-23">ಶ್ಲೋಕ - 23</p>
<p class="Shlok">ಪಾನಭೂಮಿಗತಂ ಹಿತ್ವಾ ಹೈಮಮಾಸವಭಾಜನಮ್ ।</p>
<p class="Shlok">ಪಾತ್ರಾಣಿ ಚ ಮಹಾರ್ಹಾಣಿ ಕರ್ಕಾಂಶ್ಚ ಹಿರಣ್ಮಯಾನ್ ॥</p>
<p class="Text">ಆ ವಿದ್ಯಾಧರರು ಪಾನಭೂಮಿಯಲ್ಲಿದ್ದ ಮಧುರ ಪಾನೀಯಗಳನ್ನು, ಬಂಗಾರದ ಪಾತ್ರೆಗಳನ್ನು, ಅಮೂಲ್ಯವಾದ ಭೋಜನ ಪಾತ್ರೆಗಳನ್ನು, ಕನಕ ಕಲಶಗಳನ್ನು ಭಯದಿಂದ ಅಲ್ಲೆ ಬಿಟ್ಟು ಹೋದರು. ॥ 23 ॥ </p>
<p class="Shlok-Number" id="toc_marker-7-24">ಶ್ಲೋಕ - 24</p>
<p class="Shlok">ಲೇಹ್ಯಾನುಚ್ಚಾವಚಾನ್ ಭಕ್ಷ್ಯಾನ್ ಮಾಂಸಾನಿ ವಿವಿಧಾನಿ ಚ ।</p>
<p class="Shlok">ಆರ್ಷಭಾಣಿ ಚ ಚರ್ಮಾಣಿ ಖಡ್ಗಾಂಶ್ಚ ಕನಕತ್ಸರೂನ್ ॥</p>
<p class="Text">ಅವರು ನಾನಾವಿಧವಾದ ಲೇಹ್ಯಗಳನ್ನು, ಬಗೆಬಗೆಯ ಭಕ್ಷ್ಯಗಳನ್ನು, ಚೆನ್ನಾಗಿ ಮಾಗಿದ ವಿವಿಧ ಮಧುರ ರಸ ಫಲಗಳನ್ನು, ಎತ್ತಿನ ಚರ್ಮದಿಂದ ಮಾಡಿದ ಗುರಾಣಿಗಳನ್ನು, ಚಿನ್ನದ ಹಿಡಿಗಳಿಂದ ಕೂಡಿದ ಕತ್ತಿಗಳನ್ನು ಪರಿತ್ಯಜಿಸಿ ಆಕಾಶವನ್ನು ಸೇರಿದರು. ॥ 24 ॥</p>
<p class="Shlok-Number" id="toc_marker-7-25">ಶ್ಲೋಕ - 25</p>
<p class="Shlok">ಕೃತಕಂಠಗುಣಾಃ ಕ್ಷೀಬಾ ರಕ್ತಮಾಲ್ಯಾನುಲೇಪನಾಃ ।</p>
<p class="Shlok">ರಕ್ತಾಕ್ಷಾಃ ಪುಷ್ಕರಾಕ್ಷಾಶ್ಚ ಗಗನಂ ಪ್ರತಿಪೇದಿರೇ ॥</p>
<p class="Text"> ಅವರು ಕಂಠಾಭರಣಗಳನ್ನು, ಕೆಂಪು ಹೂವಿನ ಮಾಲೆಗಳನ್ನು ಧರಿಸಿ, ಗಂಧವನ್ನು ಪೂಸಿಕೊಂಡಿದ್ದರು. ಕೆಂಗಣ್ಣರೂ, ಕಮಲಾಕ್ಷರೂ ಆಗಿದ್ದು, ಪಾನ ಭೂಮಿಯಲ್ಲಿ ಮದ್ಯಾಸವಗಳನ್ನು ಸೇವಿಸುತ್ತಾ ಆನಂದ ತುಂದಿಲರಾಗಿದ್ದ ವಿದ್ಯಾಧರರು ಭಯದಿಂದ ಆಕಾಶಕ್ಕೆ ನೆಗೆದರು. ॥ 25 ॥</p>
<p class="Shlok-Number" id="toc_marker-7-26">ಶ್ಲೋಕ - 26</p>
<p class="Shlok">ಹಾರನೂಪುರಕೇಯೂರಪಾರಿಹಾರ್ಯಧರಾಃ ಸ್ತ್ರೀಯಃ ।</p>
<p class="Shlok">ವಿಸ್ಮಿತಾಃ ಸಸ್ಮಿತಾಸ್ತಸ್ಥುರಾಕಾಶೇ ರಮಣೈಃ ಸಹ ॥</p>
<p class="Text">ಹಾರಗಳನ್ನು, ಕಾಲಂದುಗೆಗಳನ್ನು, ತೋಳಬಂದಿಗೆಗಳನ್ನು, ಬಳೆಗಳನ್ನು ಧರಿಸಿದ್ದ ವಿದ್ಯಾಧರ ಸ್ತ್ರೀಯರು ಹನುಮಂತನ ಬೃಹದಾಕಾರವನ್ನು, ಪರ್ವತವನ್ನು ಅಲ್ಲಾಡಿಸುತ್ತಿದ್ದ ಅವನ ಹೆಜ್ಜೆಗಳ ಸಂಘಟನೆಯನ್ನು ನೋಡುತ್ತಾ, ಸಂಭ್ರಮಾಶ್ಚರ್ಯಗಳಿಂದ, ಮಂದಹಾಸದಿಂದ ತಮ್ಮ ಪ್ರಿಯಕರರೊಡಗೂಡಿ ಅಂತರಿಕ್ಷದಲ್ಲಿ ನಿಂತಿದ್ದರು. ॥ 26 ॥</p>
<p class="Shlok-Number" id="toc_marker-7-27">ಶ್ಲೋಕ - 27</p>
<p class="Shlok">ದರ್ಶಯಂತೋ ಮಹಾವಿದ್ಯಾಂ ವಿದ್ಯಾಧರಮಹರ್ಷಯಃ ।</p>
<p class="Shlok">ಸಪ್ರಿಯಾಸ್ತಸ್ಥುರಾಕಾಶೇ ವೀಕ್ಷಾಂಚಕ್ರುಶ್ಚ ಪರ್ವತಮ್ ॥</p>
<p class="Text">ಹೀಗೆ ವಿದ್ಯಾಧರರೂ, ಮಹರ್ಷಿಗಳೂ ನಿರಾಲಂಬರಾಗಿ ಆಕಾಶದಲ್ಲಿ ನಿಂತುಕೊಂಡು, ತಮ್ಮ ವಾಯುಸ್ತಂಭನವೆಂಬ ಮಹಾವಿದ್ಯೆಯನ್ನು ಪ್ರದರ್ಶಿಸುತ್ತಾ ಜೊತೆಗೂಡಿ ನಿಂತು, ತಾವು ಪರಿತ್ಯಜಿಸಿದ ಮಹೇಂದ್ರ ಪರ್ವತವನ್ನು ಕೂತೂಹಲದಿಂದ ವಿಕ್ಷಿಸುತ್ತಿದ್ದರು. ॥27॥ </p>
<p class="Shlok-Number" id="toc_marker-7-28">ಶ್ಲೋಕ - 28</p>
<p class="Shlok">ಶುಶ್ರುವುಶ್ಚ ತದಾ ಶಬ್ದ ಮೃಷೀಣಾಂ ಭಾವಿತಾತ್ಮನಾಮ್ ।</p>
<p class="Shlok">ಚಾರಣಾನಾಂ ಚ ಸಿದ್ಧಾನಾಂ ಸ್ಥಿತಾನಾಂ ವಿಮಲೇಽಂಬರೇ ॥</p>
<p class="Text">ಅವರು ಆಗ ತಮ್ಮಂತೆಯೇ ಆಕಾಶದಲ್ಲಿ ನಿಂತಿದ್ದ ಪವಿತ್ರಾಂತಃಕರಣರಾದ ಮಹರ್ಷಿಗಳೂ, ಸಿದ್ಧ-ಚಾರಣರೂ ಆಡುತ್ತಿದ್ದ ಮಾತುಗಳನ್ನು ಕೇಳಿದರು. ॥ 28 ॥</p>
<p class="Shlok-Number" id="toc_marker-7-29">ಶ್ಲೋಕ - 29</p>
<p class="Shlok">ಏಷ ಪರ್ವತಸಂಕಾಶೋ ಹನೂಮಾನ್ ಮಾರುತಾತ್ಮಜಃ ।</p>
<p class="Shlok">ತಿತೀರ್ಷತಿ ಮಹಾವೇಗಃ ಸಾಗರಂ ಮಕರಾಲಯಮ್ ॥</p>
<p class="Text">‘‘ಪರ್ವತಾಕಾರನಾದ ವಾಯುಪುತ್ರನೂ, ಮಹಾವೇಗ ಶಾಲಿಯೂ ಆದ ಹನುಮಂತನು ವರುಣನ ನಿವಾಸಸ್ಥಾನವಾದ ಈ ಸಮುದ್ರವನ್ನು ದಾಟಲು ಮನಸ್ಸು ಮಾಡಿದ್ದಾನೆ. ॥ 29 ॥</p>
<p class="Shlok-Number" id="toc_marker-7-30">ಶ್ಲೋಕ - 30</p>
<p class="Shlok">ರಾಮಾರ್ಥಂ ವಾನರಾರ್ಥಂ ಚ ಚಿಕೀರ್ಷನ್ ಕರ್ಮ ದುಷ್ಕರಮ್ ।</p>
<p class="Shlok">ಸಮುದ್ರಸ್ಯ ಪರಂ ಪಾರಂ ದುಷ್ಪ್ರಾಪಂ ಪ್ರಾಪ್ತುಮಿಚ್ಛತಿ ॥</p>
<p class="Text">ಶ್ರೀರಾಮನ ಕಾರ್ಯಸಿದ್ಧಿಗಾಗಿಯೂ, ವಾನರರಾಜನಾದ ಸುಗ್ರೀವನ ಅಪ್ಪಣೆಮೇರೆಗೆ ದುಷ್ಕರವಾದ ಕಾರ್ಯವನ್ನು ಮಾಡಲು ಬಯಸಿರುವನು. ಇವನು ಅತಿಕಷ್ಟಸಾಧ್ಯವಾದ ಈ ಸಮುದ್ರದ ಆಚೆಯ ದಡವನ್ನು ಸೇರಲು ಇಚ್ಛಿಸಿದ್ದಾನೆ.’’ ॥30॥</p>
<p class="Shlok-Number" id="toc_marker-7-31">ಶ್ಲೋಕ - 31</p>
<p class="Shlok">ಇತಿ ವಿದ್ಯಾಧರಾಃ ಶ್ರುತ್ವಾ ವಚಸ್ತೇಷಾಂ ತಪಸ್ವಿನಾಮ್ ।</p>
<p class="Shlok">ತಮಪ್ರಮೇಯಂ ದದೃಶುಃ ಪರ್ವತೇ ವಾನರರ್ಷಭಮ್ ॥</p>
<p class="Text">ಹೀಗೆ ನಿರ್ಮಲವಾದ ಆಕಾಶದಲ್ಲಿ ನಿಂತಿದ್ದ ಸಿದ್ಧ-ಚಾರಣರೂ ಮತ್ತು ತಪಸ್ವಿಗಳೂ ಹೇಳುತ್ತಿದ್ದ ಮಾತುಗಳನ್ನು ಕೇಳಿ ವಿದ್ಯಾಧರರು ಕುತೂಹಲಾವಿಷ್ಟರಾಗಿ ಮಹೇಂದ್ರ ಪರ್ವತದಲ್ಲಿದ್ದ, ಅಪ್ರಮೇಯನಾದ, ವಾನರಶ್ರೇಷ್ಠನಾದ ಹನುಮಂತನನ್ನು ನೋಡುತ್ತಿದ್ದರು. ॥ 31 ॥</p>
<p class="Shlok-Number" id="toc_marker-7-32">ಶ್ಲೋಕ - 32</p>
<p class="Shlok">ದುಧುವೇ ಚ ಸ ರೋಮಾಣಿ ಚಕಂಪೇ ಚಾಚಲೋಪಮಃ । </p>
<p class="Shlok">ನನಾದ ಸುಮಹಾನಾದಂ ಸ ಮಹಾನಿವ ತೋಯದಃ ॥</p>
<p class="Text">ಆಗ ಆಂಜನೇಯನು ಮಹಾಪರ್ವತದಂತೆ ಕಾಣುತ್ತಿದ್ದನು. ಅವನ ಶರೀರದ ರೋಮ ಕೋಟಿಗಳು ನಿಮಿರಿನಿಂತಿದ್ದುವು. ಮೈಯನ್ನೊಮ್ಮೆ ಒದರಿ, ಪ್ರಳಯಕಾಲದ ಮೇಘವು ಗರ್ಜಿಸುವಂತೆ ಒಂದು ಮಹಾನಾದವನ್ನು ಮಾಡಿದನು. ॥ 32 ॥</p>
<p class="Shlok-Number" id="toc_marker-7-33">ಶ್ಲೋಕ - 33</p>
<p class="Shlok">ಆನುಪೂರ್ವ್ಯೇಣ ವೃತ್ತಂ ಚ ಲಾಂಗೂಲಂ ರೋಮಭಿಶ್ಚಿತಮ್ । </p>
<p class="Shlok">ಉತ್ಪತಿಷ್ಯನ್ ವಿಚಿಕ್ಷೇಪ ಪಕ್ಷಿರಾಜ ಇವೋರಗಮ್ ॥</p>
<p class="Text">ಹಾರಲು ಸನ್ನದ್ಧವಾದ ಮಾರುತಿಯು ಕ್ರಮವನ್ನನುಸರಿಸಿ ಸುತ್ತಿಕೊಂಡಿದ್ದ, ಕೂದಲುಗಳಿಂದ ತುಂಬಿಹೋಗಿದ್ದ ಬಾಲವನ್ನು ಗರುಡನು ಹಾವನ್ನು ಎಸೆಯುವಂತೆ ನೀಲಾಕಾಶದಲ್ಲಿ ಮೇಲಕ್ಕೆ ಚೆಲ್ಲಿದನು. ॥ 33 ॥</p>
<p class="Shlok-Number" id="toc_marker-7-34">ಶ್ಲೋಕ - 34<span class="char-style-override-5"> </span></p>
<p class="Shlok">ತಸ್ಯ ಲಾಂಗೂಲಮಾವಿದ್ಧಮಾತ್ತವೇಗಸ್ಯ ಪೃಷ್ಠತಃ ।</p>
<p class="Shlok">ದದೃಶೇ ಗರುಡೇನೇವ ಹ್ರಿಯಮಾಣೋ ಮಹೋರಗಃ ॥</p>
<p class="Text">ಆ ಮಾರುತಿಯು ತನ್ನ ಬಾಲವನ್ನು ಜೋರಾಗಿ ಕೊಡಹಿದನು. ಅವನ ಬೆನ್ನ ಹಿಂದೆ ಸಂಬಂಧವಾಗಿದ್ದ ಮಹಾವೇಗವಾದ ಆ ಬಾಲವು ಗರುಡನಿಂದ ಸೆಳೆಯಲ್ಪಡುತ್ತಿದ್ದ ಮಹಾಸರ್ಪದಂತೆ ಕಾಣುತ್ತಿತ್ತು. ॥ 34 ॥</p>
<p class="Shlok-Number" id="toc_marker-7-35">ಶ್ಲೋಕ - 35</p>
<p class="Shlok">ಬಾಹೂ ಸಂಸ್ಥಂಭಯಾಮಾಸ ಮಹಾಪರಿಘಸನ್ನಿಭೌ ।</p>
<p class="Shlok">ಸಸಾದ ಚ ಕಪಿಃ ಕಟ್ಯಾಂ ಚರಣೌ ಸಂಚುಕೋಚ ಚ ॥</p>
<p class="Text">ಆ ಕಪೀಶ್ವರನು ಮಹಾಪರಿಘದಂತಿರುವ ತನ್ನೆರಡು ತೋಳುಗಳನ್ನು ಬಿಗಿಗೊಳಿಸಿದನು. ಸೊಂಟದ ಮೇಲೆ ಶರೀರದ ಭಾರವನ್ನಿಟ್ಟನು. ಕಾಲುಗಳನ್ನು ಬಗ್ಗಿಸಿಕೊಂಡನು. ॥ 35 ॥</p>
<p class="Shlok-Number" id="toc_marker-7-36">ಶ್ಲೋಕ - 36</p>
<p class="Shlok">ಸಂಹೃತ್ಯ ಚ ಭುಜೌ ಶ್ರೀಮಾಂಸ್ತಥೈವ ಚ ಶಿರೋಧರಾಮ್ । </p>
<p class="Shlok">ತೇಜಃ ಸತ್ತ್ವಂ ತಥಾ ವೀರ್ಯಮಾವಿವೇಶ ಸ ವೀರ್ಯವಾನ್ ॥</p>
<p class="Text">ಶುಭ ಲಕ್ಷಣ ಸಂಪನ್ನನಾದ ಆ ಮಾರುತಿಯು ತನ್ನ ತೋಳುಗಳನ್ನು ಸ್ವಲ್ಪ ಮಡಸಿಕೊಂಡು ಕತ್ತನ್ನು ಚಿಕ್ಕದು ಮಾಡಿಕೊಂಡನು. ಹಾರಲು ಮುಖ್ಯವಾಗಿ ಬೇಕಾಗುವ ತೇಜಸ್ಸು, ಸತ್ತ್ವ(ಬಲ)ವನ್ನು, ಪರಾಕ್ರಮವನ್ನು ತನ್ನಲ್ಲಿ ತುಂಬಿಕೊಂಡನು. ॥ 36 ॥ </p>
<p class="Shlok-Number" id="toc_marker-7-37">ಶ್ಲೋಕ - 37</p>
<p class="Shlok">ಮಾರ್ಗಮಾಲೋಕಯನ್ ದೂರಾದೂರ್ಧ್ವಂ ಪ್ರಣಿಹಿತೇಕ್ಷಣಃ ।</p>
<p class="Shlok">ರುರೋಧ ಹೃದಯೇ  ಪ್ರಾಣಾನಾಕಾಶಮವಲೋಕಯನ್ ॥</p>
<p class="Text">ಊರ್ಧ್ವ ದೃಷ್ಟಿಯುಳ್ಳವನಾಗಿದ್ದ ಹನುಮಂತನು ದೂರದಿಂದಲೇ ತಾನು ಸಾಗಬೇಕಾಗಿದ್ದ ಮಾರ್ಗವನ್ನು ಅವಲೋಕಿಸುತ್ತಾ, ಮತ್ತೊಮ್ಮೆ ಆಕಾಶದ ಕಡೆಗೂ ವೀಕ್ಷಿಸುತ್ತಾ, ಹಾರುವ ಸಲುವಾಗಿ ಪ್ರಾಣಗಳನ್ನು ಹೃದಯದಲ್ಲಿ ಸ್ತಂಭಿಸಿದನು. (ಉಸುರು ಬಿಗಿ ಹಿಡಿದನು.) ॥ 37 ॥</p>
<p class="Shlok-Number" id="toc_marker-7-38">ಶ್ಲೋಕ - 38</p>
<p class="Shlok">ಪದ್ಭ್ಯಾಂ ದೃಢಮವಸ್ಥಾನಂ ಕೃತ್ವಾ ಸ ಕಪಿಕುಂಜರಃ ।</p>
<p class="Shlok">ನಿಕುಂಚ್ಯ ಕರ್ಣೌ ಹನುಮಾನುತ್ಪತಿಷ್ಯನ್ ಮಹಾಬಲಃ ॥ </p>
<p class="Shlok-Number" id="toc_marker-7-39">ಶ್ಲೋಕ - 39</p>
<p class="Shlok">ವಾನರಾನ್ ವಾನರಶ್ರೇಷ್ಠ ಇದಂ ವಚನಮಬ್ರವೀತ್ ।</p>
<p class="Shlok">ಯಥಾ ರಾಘವನಿರ್ಮುಕ್ತಃ ಶರಃ ಶ್ವಸನವಿಕ್ರಮಃ ॥</p>
<p class="Shlok-Number" id="toc_marker-7-40">ಶ್ಲೋಕ - 40</p>
<p class="Shlok">ಗಚ್ಛೇತ್ತದ್ವದ್ಗಮಿಷ್ಯಾಮಿ ಲಂಕಾಂ ರಾವಣಪಾಲಿತಾಮ್ ।</p>
<p class="Shlok">ನ ಹಿ ದ್ರಕ್ಷ್ಯಾಮಿ ಯದಿ ತಾಂ ಲಂಕಾಯಾಂ ಜನಕಾತ್ಮಜಾಮ್ ॥</p>
<p class="Shlok-Number" id="toc_marker-7-41">ಶ್ಲೋಕ - 41</p>
<p class="Shlok">ಅನೇನೈವ ಹಿ ವೇಗೇನ ಗಮಿಷ್ಯಾಮಿ ಸುರಾಲಯಮ್ ।</p>
<p class="Shlok">ಯದಿ ವಾ ತ್ರಿದಿವೇ ಸೀತಾಂ ನ ದ್ರಕ್ಷ್ಯಾಮಿ ಕೃತಶ್ರಮಃ ॥</p>
<p class="Shlok-Number" id="toc_marker-7-42">ಶ್ಲೋಕ - 42</p>
<p class="Shlok">ಬದ್ಧ್ವಾ ರಾಕ್ಷಸರಾಜಾನಮಾನಯಿಷ್ಯಾಮಿ ರಾವಣಮ್ ।</p>
<p class="Shlok">ಸರ್ವಥಾ ಕೃತಕಾರ್ಯೋಽಹಮೇಷ್ಯಾಮಿ ಸಹ ಸೀತಯಾ ॥</p>
<p class="Shlok-Number" id="toc_marker-7-43">ಶ್ಲೋಕ - 43</p>
<p class="Shlok">ಆನಯಿಷ್ಯಾಮಿ ವಾ ಲಂಕಾಂ ಸಮುತ್ಪಾಟ್ಯ ಸರಾವಣಾಮ್ ।</p>
<p class="Shlok">ಏವಮುಕ್ತ್ವಾ ತು ಹನುಮಾನ್ ವಾನರಾನ್ ವಾನರೋತ್ತಮಃ ॥</p>
<p class="Text">ಹೀಗೆ ಹಾರಲು ಸಿದ್ಧನಾಗಿ ನಿಂತ ಕಪಿಶ್ರೇಷ್ಠನಾದ, ಮಹಾ ಬಲನಾದ ಆಂಜನೇಯನು ಕಾಲುಗಳನ್ನು ನೆಲದಮೇಲೆ ದೃಢವಾಗಿ ಊರಿ, ಎರಡೂ ಕಿವಿಗಳನ್ನೂ ಹಿಂದಕ್ಕೆ ಮಡಚಿಕೊಂಡು, ಪರ್ವತದ ಕೆಳಭಾಗದಲ್ಲಿ ನಿಂತಿದ್ದ ಅಂಗದಾದಿ ವಾನರರಿಗೆ ಹೀಗೆ ಹೇಳಿದನು. ‘‘ವಾನರ ಶ್ರೇಷ್ಠರೇ! ಶ್ರೀರಾಘವನು ಬಿಡುವ ವಾಯು ಸಮಾನವೇಗವುಳ್ಳ ಬಾಣದಂತೆ, ರಾವಣನಿಂದ ಪಾಲಿಸಲ್ಪಡುವ ಲಂಕಾಪಟ್ಟಣಕ್ಕೆ ವೇಗವಾಗಿ ಹೋಗುತ್ತೇನೆ. ಅಲ್ಲಿ ಜನಕನ ಮಗಳಾದ ಸೀತಾದೇವಿಯನ್ನು ಕಾಣದಿದ್ದರೆ, ನಾನು ಅದೇ ಶರವೇಗದಿಂದಲೇ ಸುರಲೋಕಕ್ಕೆ ಹೋಗುತ್ತೇನೆ. ಅಷ್ಟು ಶ್ರಮ ಪಟ್ಟು ಸ್ವರ್ಗಕ್ಕೆ ಹೋಗಿ ಅಲ್ಲಿಯೂ ಸೀತೆಯನ್ನು ಕಾಣದಿದ್ದರೆ ನಾನು ಪುನಃ ಲಂಕಾಪಟ್ಟಣಕ್ಕೆ ಹೋಗಿ ರಾಕ್ಷಸರಾಜನಾದ ರಾವಣನನ್ನು ಬಂಧಿಸಿ ಇಲ್ಲಿಗೆ ಕರೆತರುತ್ತೇನೆ. ಆದರೆ ನಾನು ಅಷ್ಟು ನಿರಾಶನಾಗಬೇಕಾಗಿಲ್ಲ. ಎಲ್ಲ ರೀತಿಯಿಂದ ನಾನು ಕೃತಕೃತ್ಯನಾಗಿ ಸೀತೆಯೊಡನೆ ಇಲ್ಲಿಗೆ ಬರುತ್ತೇನೆ. ಲಂಕಾಪಟ್ಟಣದಲ್ಲಿ ಸೀತೆಯನ್ನು ಹುಡುಕಲು ಸಾಧ್ಯವಾಗದಿದ್ದರೆ ನಾನು ಲಂಕೆಯನ್ನೇ ಕಿತ್ತು ರಾವಣನೊಡನೆ ಇಲ್ಲಿಗೆ ತರುತ್ತೇನೆ. ಆದುದರಿಂದ ನೀವು ನಿಶ್ಚಿಂತರಾಗಿರಿ’’ ಎಂದು ಹೇಳಿ ವಾನರೋತ್ತಮನಾದ ಹನುಮಂತನು ಕಪಿಗಳಿಗೆ ಆಶ್ವಾಸನೆಯನ್ನು ನೀಡಿದನು. ॥ 38-43 ॥</p>
<p class="Shlok-Number" id="toc_marker-7-44">ಶ್ಲೋಕ - 44</p>
<p class="Shlok">ಉತ್ಪಪಾತಾಥ ವೇಗೇನ ವೇಗವಾನವಿಚಾರಯನ್ ।</p>
<p class="Shlok">ಸುಪರ್ಣಮಿವ ಚಾತ್ಮಾನಂ ಮೇನೇ ಸ ಕಪಿಕುಂಜರಃ ॥</p>
<p class="Text">ಮಹಾಬಲಶಾಲಿಯಾದ ಹನುಮಂತನು ಮುಂದೆ ಬರಬಹುದಾದ ವಿಘ್ನಗಳನ್ನು ಪರಿಗಣಿಸದೆ ವೇಗದಿಂದ ಮೇಲಕ್ಕೆ ಹಾರಿದನು. ಆಗ ಆ ಕಪೀಶ್ವರನು ತನ್ನನ್ನು ಗರುಡನೆಂದೇ ಭಾವಿಸಿಕೊಂಡನು. ॥ 44 ॥ </p>
<p class="Shlok-Number" id="toc_marker-7-45">ಶ್ಲೋಕ - 45</p>
<p class="Shlok">ಸಮುತ್ಪತತಿ ತಸ್ಮಿಂಸ್ತು ವೇಗಾತ್ತೇ ನಗರೋಹಿಣಃ ।</p>
<p class="Shlok">ಸಂಹೃತ್ಯ ವಿಟಪಾನ್ ಸರ್ವಾನ್ ಸಮುತ್ಪೇತುಃ ಸಮಂತತಃ ॥</p>
<p class="Text">ಆತನು ವೇಗದಿಂದ ಮೇಲಕ್ಕೆ ಹಾರಿದ ರಭಸಕ್ಕೆ ಪರ್ವತದ ಮೇಲಿದ್ದ ವೃಕ್ಷಗಳೆಲ್ಲವೂ ಬುಡ ಮೇಲಾಗಿ ಕೊಂಬೆ-ರೆಂಬೆಗಳೊಂದಿಗೆ ಎಲ್ಲ ಕಡೆಗಳಿಂದಲೂ ಹನುಮಂತನನ್ನೆ ಹಿಂಬಾಲಿಸಿದವು. ॥ 45 ॥ </p>
<p class="Shlok-Number" id="toc_marker-7-46">ಶ್ಲೋಕ - 46</p>
<p class="Shlok">ಸ ಮತ್ತಕೋಯಷ್ಟಿಬಕಾನ್ ಪಾದಪಾನ್ ಪುಷ್ಪಶಾಲಿನಃ ।</p>
<p class="Shlok">ಉದ್ವಹನ್ನೂರುವೇಗೇನ ಜಗಾಮ ವಿಮಲೇಂಬರೇ ॥ </p>
<p class="Text">ಮದಿಸಿದ ಕೊಕ್ಕರೆಗಳಿಂದಲೂ, ನೀರ್ಕೋಳಿಗಳಿಂದಲೂ ಪುಷ್ಪಗಳಿಂದಲೂ ಯುಕ್ತವಾದ ವೃಕ್ಷಗಳನ್ನು, ಭಾರೀ ವೇಗದಿಂದ ಹಾರಿಸಿಕೊಂಡು ಮಾರುತಿಯು ಶುಭ್ರವಾದ ಆಕಾಶದಲ್ಲಿ ಪ್ರಯಾಣ ಮಾಡಿದನು. ॥ 46 ॥</p>
<p class="Shlok-Number" id="toc_marker-7-47">ಶ್ಲೋಕ - 47</p>
<p class="Shlok">ಉರುವೇಗೋದ್ಧತಾ ವೃಕ್ಷಾ ಮುಹೂರ್ತಂ ಕಪಿಮನ್ವಯುಃ । </p>
<p class="Shlok">ಪ್ರಸ್ಥಿತಂ ದೀರ್ಘಮಧ್ವಾನಂ ಸ್ವಬಂಧುಮಿವ ಬಾಂಧವಾಃ ॥</p>
<p class="Text">ಬಹಳ ದೂರ ಪ್ರಯಾಣ ಹೊರಟಿರುವನೆಂಟನೊಬ್ಬನನ್ನು ಅವನ ಬಂಧುಗಳು ಸ್ವಲ್ಪದೂರವರೆಗೆ ಹಿಂಬಾಲಿಸುವಂತೆ ಹನುಮಂತನ ಭಾರೀ ವೇಗದಿಂದ ಬುಡಸಹಿತವಾಗಿ ಕಿತ್ತುಬಂದ ವೃಕ್ಷಗಳು ಸ್ವಲ್ಪ ದೂರದವರೆಗೆ ಕಪಿಶ್ರೇಷ್ಠನಾದ ಹನುಮಂತನನ್ನು ಹಿಂಬಾಲಿಸಿದವು. ॥ 47 ॥ </p>
<p class="Shlok-Number" id="toc_marker-7-48">ಶ್ಲೋಕ - 48</p>
<p class="Shlok">ತಮೂರುವೇಗೋನ್ಮಥಿತಾಃ ಸಾಲಾಶ್ಚಾನ್ಯೇ ನಗೋತ್ತಮಾಃ ।</p>
<p class="Shlok">ಅನುಜಗ್ಮುರ್ಹನೂಮಂತಂ ಸೈನ್ಯಾ ಇವ ಮಹೀಪತಿಮ್ ॥</p>
<p class="Shlok-Number" id="toc_marker-7-49">ಶ್ಲೋಕ - 49</p>
<p class="Shlok">ಸುಪುಷ್ಟಿತಾಗ್ರೈರ್ಬಹುಭಿಃ ಪಾದಪೈರನ್ವಿತಃ ಕಪಿಃ ।</p>
<p class="Shlok">ಹನೂಮಾನ್ ಪರ್ವತಾಕಾರೋ ಬಭೂವಾದ್ಭುತದರ್ಶನಃ ॥</p>
<p class="Text">ಹಾಗೆ ಬುಡ ಮೇಲಾದ ಔಷಧ ವೃಕ್ಷಗಳೂ ಹಾಗೂ ಇತರ ಎತ್ತರವಾದ ಸಾಲ ವೃಕ್ಷಗಳೂ ಮಹಾರಾಜನನ್ನು ಅನುಸರಿಸಿ ಸೈನಿಕರು ಹಿಂಬಾಲಿಸಿ ಹೋಗುವಂತೆ ಹಿಂಬಾಲಿಸಲ್ಪಡುತ್ತಿದ್ದ ಹನುಮಂತನು ಪರ್ವತದ ಆಕಾರವನ್ನು ಹೊಂದಿ ಅದ್ಭುತಾಕಾರವಾಗಿ ಶೋಭಿಸಿದನು. ॥ 48-49 ॥ </p>
<p class="Shlok-Number" id="toc_marker-7-50">ಶ್ಲೋಕ - 50</p>
<p class="Shlok">ಸಾರವಂತೋಽಥ ಯೇ ವೃಕ್ಷಾ ನ್ಯಮಜ್ಜಲ್ಲವಣಾಂಭಸಿ । </p>
<p class="Shlok">ಭಯಾದಿವ ಮಹೇಂದ್ರಸ್ಯ ಪರ್ವತಾ ವರುಣಾಲಯೇ ॥</p>
<p class="Text">ಮಹೇಂದ್ರನ ಭಯದಿಂದ ಪರ್ವತಗಳು ಸಮುದ್ರದಲ್ಲಿ ಮುಳುಗಿಹೋದಂತೆ, ಹನುಮಂತನನ್ನು ಅನುಸರಿಸಿ ಸಾಗುತ್ತಿದ್ದ ಸಾರವತ್ತಾದ (ಭಾರವಾದ) ವೃಕ್ಷಗಳೆಲ್ಲವು ಸ್ವಲ್ಪ ಹೊತ್ತಿನಲ್ಲೇ ಲವಣ ಸಮುದ್ರದಲ್ಲಿ ಮುಳುಗಿಹೋದುವು. ॥ 50 ॥ </p>
<p class="Shlok-Number" id="toc_marker-7-51">ಶ್ಲೋಕ - 51</p>
<p class="Shlok">ಸ ನಾನಾಕುಸುಮೈಃ ಕೀರ್ಣಃ ಕಪಿಃ ಸಾಂಕುರಕೋರಕೈಃ । </p>
<p class="Shlok">ಶುಶುಭೇ ಮೇಘಸಂಕಾಶಃ ಖದ್ಯೋತೈರಿವ ಪರ್ವತಃ ॥</p>
<p class="Text">ಮೇಘದಂತೆ ವಿಶಾಲಕಾಯನಾದ ಹನುಮಂತನು ತನ್ನ ಭಾರೀ ವೇಗದಿಂದ ತನ್ನನ್ನೇ ಅನುಸರಿಸಿ ಬರುತ್ತಿದ್ದ ವೃಕ್ಷಗಳ ಚಿಗುರುಗಳಿಂದಲೂ, ಮೊಗ್ಗುಗಳಿಂದಲೂ, ಅರಳಿದ ಹೂವುಗಳಿಂದಲೂ ಸಮಾವೃತನಾಗಿ, ರಾತ್ರಿಯಲ್ಲಿ ಮಿಣುಕುಹುಳಗಳಿಂದ ತುಂಬಿದ ಪರ್ವತದಂತೆ ಪ್ರಕಾಶಿಸುತ್ತಿದ್ದನು. ॥ 51 ॥ </p>
<p class="Shlok-Number" id="toc_marker-7-52">ಶ್ಲೋಕ - 52</p>
<p class="Shlok">ವಿಮುಕ್ತಾಸ್ತಸ್ಯ ವೇಗೇನ ಮುಕ್ತ್ವಾ ಪುಷ್ಪಾಣಿ ತೇ ದ್ರುಮಾಃ ।</p>
<p class="Shlok">ಅವಶೀರ್ಯಂತ ಸಲಿಲೇ ನಿವೃತ್ತಾಃ ಸುಹೃದೋ ಯಥಾ ।</p>
<p class="Shlok">ತಾರಾಚಿತಮಿವಾಕಾಶಂ ಪ್ರಬಭೌ ಸ ಮಹಾರ್ಣವಃ ॥</p>
<p class="Text">ಅವನನ್ನೇ ಅನುಸರಿಸಿ ಹೋಗುತ್ತಿದ್ದ ವೃಕ್ಷಗಳು ತಮ್ಮಲ್ಲಿದ ಪುಷ್ಪಗಳನ್ನು ದಾರಿಯುದ್ದಕ್ಕೂ ಸುರಿಸುತ್ತಾ ಸ್ವಲ್ಪ ದೂರದವರೆಗೆ ಹೋದ ನಂತರ ಸಮುದ್ರದ ನೀರಿನಲ್ಲಿ ಬಿದ್ದುಬಿಟ್ಟವು. ಅದನ್ನು ನೋಡಿದರೆ ಮಿತ್ರರನ್ನು ಕೊಂಚ ದೂರ ಅನುಸರಿಸಿ ಹಿಂದಿರುಗಿದವರಂತೆ ಕಾಣುತ್ತಿತ್ತು. ॥ 52 ॥ </p>
<p class="Shlok-Number" id="toc_marker-7-53">ಶ್ಲೋಕ - 53</p>
<p class="Shlok">ಲಘುತ್ವೇನೋಪಪನ್ನಂ ತದ್ವಿಚಿತ್ರಂ ಸಾಗರೇಽಪತತ್ ।</p>
<p class="Shlok">ದ್ರುಮಾಣಾಂ ವಿವಿಧಂ ಪುಷ್ಪಂ ಕಪಿವಾಯುಸಮೀರಿತಮ್ ॥</p>
<p class="Text">ಹನುಮಂತನ ಭಾರೀವೇಗದಿಂದ ಹುಟ್ಟಿದ ಬಿರುಗಾಳಿಯಿಂದ ಬುಡಮೇಲಾಗಿ ಜೊತೆಯಲ್ಲೇ ಸಾಗುತ್ತಿದ್ದ ಮಹಾವೃಕ್ಷಗಳ ಹಗುರವಾದ ಕುಸುಮಗಳು ಸಮುದ್ರವನ್ನು ವ್ಯಾಪಿಸಿದವು. ಹೀಗೆ ಹಲವು ಬಣ್ಣಗಳ ಕುಸುಮಗಳಿಂದ ತುಂಬಿಹೋದ ಲವಣ ಸಮುದ್ರವು ನಕ್ಷತ್ರಗಳಿಂದ ವ್ಯಾಪ್ತವಾದ ಆಕಾಶದಂತೆ ಶೋಭಿಸಿತು. ॥ 53 ॥</p>
<p class="Shlok-Number" id="toc_marker-7-54">ಶ್ಲೋಕ - 54</p>
<p class="Shlok">ಪುಷ್ಟೌಘೇನಾನುವಿದ್ಧೇನ ನಾನಾವರ್ಣೇನ ವಾನರಃ ।</p>
<p class="Shlok">ಬಭೌ ಮೇಘ ಇವೋದ್ಯನ್ ವೈ ವಿದ್ಯುದ್ಗಣವಿಭೂಷಿತಃ ॥</p>
<p class="Text">ಬಣ್ಣ-ಬಣ್ಣಗಳಿಂದ ಹಾಗೂ ಸುಗಂಧಯುಕ್ತವಾಗಿದ್ದ ಪುಷ್ಪಗಳಿಂದ ಮುಚ್ಚಿಹೋಗಿದ್ದ ಹನುಮಂತನು ಆಗ ಆಕಾಶದಲ್ಲಿ ಮಿಂಚಿನ ಸಮೂಹಗಳಿಂದ ಯುಕ್ತವಾದ ಮೇಘದಂತೆ ವಿರಾಜಿಸುತ್ತಿದ್ದನು. ॥ 54 ॥</p>
<p class="Shlok-Number" id="toc_marker-7-55">ಶ್ಲೋಕ - 55 </p>
<p class="Shlok">ತಸ್ಯ ವೇಗಸಮಾಧೂತೈಃ ಪುಷ್ಪೈಸ್ತೋಯಮದೃಶ್ಯತ ।</p>
<p class="Shlok">ತಾರಾಭಿರಭಿರಾಮಾಭಿರುದಿತಾಭಿರಿವಾಂಬರಮ್ ॥</p>
<p class="Text">ಹನುಮಂತನ ಭಾರೀ ವೇಗದ ಕಾರಣದಿಂದ ಎಲ್ಲ ಕಡೆಗೆ ಚೆಲ್ಲಿಹೋದ ಹೂವುಗಳಿಂದ ತುಂಬಿಹೋದ ಸಮುದ್ರದ ನೀರು ಆಗ ತಾನೇ ಹುಟ್ಟಿದ ಸುಂದರವಾದ ನಕ್ಷತ್ರಗಳಿಂದ ಪ್ರಕಾಶಿಸುವ ಆಕಾಶದಂತೆ ಕಾಣುತ್ತಿತ್ತು. ॥ 55 ॥</p>
<p class="Shlok-Number" id="toc_marker-7-56">ಶ್ಲೋಕ - 56</p>
<p class="Shlok">ತಸ್ಯಾಂಬರಗತೌ ಬಾಹೂ ದದೃಶಾತೇ ಪ್ರಸಾರಿತೌ ।</p>
<p class="Shlok">ಪರ್ವತಾಗ್ರಾದ್ವಿನಿಷ್ಕ್ರಾಂತೌ ಪಂಚಾಸ್ಯಾವಿವ ಪನ್ನಗೌ ॥</p>
<p class="Text">ಆಕಾಶದ ಕಡೆಗೆ ಚಾಚಲ್ಟಟ್ಟಿದ್ದ ಹನುಮಂತನ ಎರಡೂ ತೊಳುಗಳು ಪರ್ವತದ ಶಿಖರದಿಂದ ಹೊರಬಂದಿರುವ ಐದು ಹೆಡೆಗಳ ಸರ್ಪಗಳಂತೆ ಕಾಣುತ್ತಿದ್ದವು. ॥ 56 ॥</p>
<p class="Shlok-Number" id="toc_marker-7-57">ಶ್ಲೋಕ - 57</p>
<p class="Shlok">ಪಿಬನ್ನಿವ ಬಭೌ ಶ್ರೀಮಾನ್ ಸೋರ್ಮಿಮಾಲಂ ಮಹಾರ್ಣವಮ್ ।</p>
<p class="Shlok">ಪಿಪಾಸುರಿವ ಚಾಕಾಶಂ ದದೃಶೇ ಸ ಮಹಾಕಪಿಃ ॥</p>
<p class="Text">ಗರುಡನಂತೆ ಆಕಾಶದಲ್ಲಿ ಹಾರಿ ಹೋಗುತ್ತಿದ್ದ ಹನುಮಂತನು ಉತ್ತುಂಗ ತರಂಗಗಳಿಂದ ಮೆರೆಯುವ ಆ ಸಮುದ್ರವನ್ನು ತನ್ನ ಛಾಯೆಯ ಮೂಲಕ ಕುಡಿದು ಬಿಡುವನೋ ಎಂಬಂತಿತ್ತು. ಇದೇ ರೀತಿ ಅವನು ಆಕಾಶವನ್ನು ಕಬಳಿಸಲು ಬಯಸುತ್ತಿರುವನೋ ಎಂಬಂತೆ ಕಾಣುತ್ತಿತ್ತು. ॥ 57 ॥</p>
<p class="Shlok-Number" id="toc_marker-7-58">ಶ್ಲೋಕ - 58</p>
<p class="Shlok">ತಸ್ಯ ವಿದ್ಯುತ್ಪ್ರಭಾಕಾರೇ ವಾಯುಮಾರ್ಗಾನುಸಾರಿಣಃ ।</p>
<p class="Shlok">ನಯನೇ ಸಂಪ್ರಕಾಶೇತೇ ಪರ್ವತಸ್ಥಾವಿವಾನಲೌ ॥</p>
<p class="Text">ವಾಯು ಮಾರ್ಗವನ್ನು ಅನುಸರಿಸಿ ಹಾರಿಕೊಂಡ ಹೋಗುತ್ತಿದ್ದ ಹನುಮಂತನ ಎರಡೂ ಕಣ್ಣಗಳು ಮಿಂಚಿನಂತೆ ಹೊಳೆಯುತಿದ್ದು, ಪರ್ವತದಲ್ಲಿನ ಎರಡು ಕಾಡುಗಿಚ್ಚುಗಳಂತೆ ಪ್ರಜ್ವಲಿಸುತ್ತಿದ್ದವು. ॥ 58 ॥</p>
<p class="Shlok-Number" id="toc_marker-7-59">ಶ್ಲೋಕ - 59</p>
<p class="Shlok">ಪಿಂಗೇ ಪಿಂಗಾಕ್ಷಮುಖ್ಯಸ್ಯ ಬೃಹತೀ ಪರಿಮಂಡಲೇ ।</p>
<p class="Shlok">ಚಕ್ಷುಷೀ ಸಂಪ್ರಕಾಶೇತೇ ಚಂದ್ರಸೂರ್ಯಾವಿವೋದಿತೌ ॥</p>
<p class="Text"> ಕಪಿ ಶ್ರೇಷ್ಠನಾದ ಹನುಮಂತನ ಕಂದು ಹಳದೀ ಬಣ್ಣದ, ವಿಶಾಲವಾಗಿದ್ದ, ದುಂಡಾಗಿದ್ದ ಎರಡು ಕಣ್ಣುಗಳು ಆಗ ತಾನೇ ಹುಟ್ಟಿದ ಚಂದ್ರ-ಸೂರ್ಯರಂತೆ ಪ್ರಕಾಶಿಸುತ್ತಿದ್ದವು. ॥ 59 ॥</p>
<p class="Shlok-Number" id="toc_marker-7-60">ಶ್ಲೋಕ - 60</p>
<p class="Shlok">ಮುಖಂ ನಾಸಿಕಯಾ ತಸ್ಯ ತಾಮ್ರಯಾ ತಾಮ್ರಮಾಬಭೌ ।</p>
<p class="Shlok">ಸಂಧ್ಯಯಾ ಸಮಭಿಸ್ಪೃಷ್ಟಂ ಯಥಾ ಸೂರ್ಯಸ್ಯ ಮಂಡಲಂ ॥</p>
<p class="Text">ಸಂಧ್ಯಾರಾಗದಿಂದ ಮಿಳಿತವಾದ ಸೂರ್ಯಮಂಡಲವು ಕೆಂಪಾದ ಛಾಯೆಯಿಂದ ಪ್ರಕಾಶಿಸುತ್ತಿರುವ ತಾಮ್ರವರ್ಣದ ಮೂಗಿನಿಂದ ಕೂಡಿದ ಹನುಮಂತನ ಮುಖವು ಕೆಂಪು ಛಾಯೆಯಿಂದ ಪ್ರಕಾಶಿಸುತ್ತಿದ್ದಿತು. ॥ 60 ॥</p>
<p class="Shlok-Number" id="toc_marker-7-61">ಶ್ಲೋಕ - 61</p>
<p class="Shlok">ಲಾಂಗೂಲಂ ಚ ಸಮಾವಿದ್ಧಂ ಪ್ಲವಮಾನಸ್ಯ ಶೋಭತೇ ।</p>
<p class="Shlok">ಅಂಬರೇ ವಾಯುಪುತ್ರಸ್ಯ ಶಕ್ರಧ್ವಜ ಇವೋಚ್ಛ್ರಿತಃ ॥</p>
<p class="Text">ಹನುಮಂತನು ತನ್ನ ಬಾಲವನ್ನು ಮೇಲಕ್ಕೆತ್ತಿಕೊಂಡು ಹೋಗುತ್ತಿದ್ದನು. ಆ ಬಾಲವು ಆಕಾಶದಲ್ಲಿ ಎತ್ತಿಹಿಡಿದ ಇಂದ್ರನ ಧ್ವಜದಂತೆ ಪ್ರಕಾಶಿಸುತ್ತಿತ್ತು. ॥ 61 ॥</p>
<p class="Shlok-Number" id="toc_marker-7-62">ಶ್ಲೋಕ - 62</p>
<p class="Shlok">ಲಾಂಗೂಲಚಕ್ರೇಣ ಮಹಾನ್ ಶುಕ್ಲದಂಷ್ಟ್ರೋನಿಲಾತ್ಮಜಃ ।</p>
<p class="Shlok">ವ್ಯರೋಚತ ಮಹಾಪ್ರಾಜ್ಞಃ ಪರಿವೇಷೀವ ಭಾಸ್ಕರಃ ॥</p>
<p class="Text">ಕೆಲವೊಮ್ಮೆ ಹನುಮಂತನು ತನ್ನ ಬಾಲವನ್ನು ಚಕ್ರಾಕಾರವಾಗಿ ತನ್ನ ಸುತ್ತಲೂ ಸುತ್ತಿಕೊಂಡಿದ್ದನು. ವಾಯುಪುತ್ರನಿಗೆ ಬಿಳುಪಾದ ಕೋರೆದಾಡೆಗಳಿದ್ದವು. ಅದರಿಂದ ಮಹಾಪ್ರಾಜ್ಞನಾದ ಹನುಮಂತನು ಪರಿವೇಷ (ಸುತ್ತಲೂ ಇರುವ ಪ್ರಭಾಮಂಡಲ)ದಿಂದ ಯುಕ್ತನಾದ ಸೂರ್ಯದೇವನಂತೆ ಕಾಣುತ್ತಿದ್ದನು. ॥ 62 ॥</p>
<p class="Shlok-Number" id="toc_marker-7-63">ಶ್ಲೋಕ - 63</p>
<p class="Shlok">ಸ್ಫಿಗ್ದೇಶೇನಾಭಿತಾಮ್ರೇಣ ರರಾಜ ಸ ಮಹಾಕಪಿಃ ।</p>
<p class="Shlok">ಮಹತಾ ದಾರಿತೇನೇವ ಗಿರಿರ್ಗೈರಿಕಧಾತು ನಾ ॥</p>
<p class="Text">ತುಂಬಾ ಕೆಂಪಗಾಗಿದ್ದ ಬಾಲದ ಮೂಲಭಾಗವನ್ನು ಹೊಂದಿದ್ದ ಮಹಾಕಪಿಯಾದ ಹನುಮಂತನು ಗೈರಿಕಾದಿ ಧಾತುಗಳಿಂದ ಸೀಳಲ್ಪಟ್ಟ ಪರ್ವತದಂತೆ ಪ್ರಕಾಶಿಸುತ್ತಿದ್ದನು. ॥ 63 ॥</p>
<p class="Shlok-Number" id="toc_marker-7-64">ಶ್ಲೋಕ - 64</p>
<p class="Shlok">ತಸ್ಯ ವಾನರಸಿಂಹಸ್ಯ ಪ್ಲವಮಾನಸ್ಯ ಸಾಗರಮ್ ।</p>
<p class="Shlok">ಕಕ್ಷಾಂತರಗತೋ ವಾಯುರ್ಜೀಮೂತ ಇವ ಗರ್ಜತಿ ॥</p>
<p class="Text">ಸಮುದ್ರವನ್ನು ಲಂಘಿಸುತ್ತಿದ್ದ ವಾನರಶ್ರೇಷ್ಠನಾದ ಹನುಮಂತನ ಕಂಕುಳಗಳ ಸಂದಿಯಿಂದ ನುಗ್ಗಿ ಹೋಗುತ್ತಿದ್ದ ವಾಯುವು ಮೇಘದಂತೆ ಭಾರೀ ಶಬ್ದ ಮಾಡುತಿತ್ತು. ॥ 64 ॥</p>
<p class="Shlok-Number" id="toc_marker-7-65">ಶ್ಲೋಕ - 65</p>
<p class="Shlok">ಖೇ ಯಥಾ ನಿಪತ ತ್ಯುಲ್ಕಾ ಹ್ಯುತ್ತರಾಂತಾದ್ವಿನಿಃಸೃತಾ ।</p>
<p class="Shlok">ದೃಶ್ಯತೇ ಸಾನುಬಂಧಾ ಚ ತಥಾ ಸ ಕಪಿಕುಂಜರಃ ॥</p>
<p class="Text">ಆಕಾಶದಲ್ಲಿ ಉತ್ತರದಿಕ್ಕಿನ ಎತ್ತರವಾದ ಪ್ರದೇಶದಿಂದ ಹೊರಟು ಕೆಳಕ್ಕೆ ಬಿಟ್ಟಿದ್ದ ಬಾಲದಿಂದ ಯುಕ್ತನಾದ ಹನುಮಂತನು ಬಾಲದಿಂದ ಕೂಡಿದ ಉಲ್ಕೆಯಂತೆ ದಕ್ಷಿಣ ದಿಕ್ಕಿಗೆ ಹಾರಿಹೋಗುತ್ತಿದ್ದನು. (ಉಲ್ಕಾಪಾತವು ಜನರಿಗೆ, ದೇಶಕ್ಕೆ ಅಶುಭಸೂಚಕವಾಗಿದೆ. ಅದರಂತೆ ಮಾರುತಿಯು ದಕ್ಷಿಣ ದಿಕ್ಕಿಗೆ ಸಾಗುತ್ತಿರುವುದು ಲಂಕೆಗೆ ಅರಿಷ್ಟಸೂಚಕವಾಗಿದೆ.) ॥ 65 ॥</p>
<p class="Shlok-Number" id="toc_marker-7-66">ಶ್ಲೋಕ - 66</p>
<p class="Shlok">ಪತತ್ಪತಂಗಸಂಕಾಶೋ ವ್ಯಾಯತಃ ಶುಶುಭೇ ಕಪಿಃ ।</p>
<p class="Shlok">ಪ್ರವೃದ್ಧ ಇವ ಮಾತಂಗಃ ಕಕ್ಷಯಾ ಬದ್ಧ್ಯಮಾನಯಾ ॥</p>
<p class="Text">ಸಾಗಿಹೋಗುತ್ತಿರುವ ಸೂರ್ಯನಿಗೆ ಸದೃಶನಾಗಿದ್ದ, ದೀರ್ಘವಾದ ನೀಳವಾದ ಬಾಲವನ್ನು ಹೊಂದಿದ್ದ ಕಪಿಶ್ರೇಷ್ಠನಾದ ಹನುಮಂತನು ದೊಡ್ಡದಾಗಿ ಬೆಳೆದಿರುವ ಕಾರಣ ಹಗ್ಗದಿಂದ ಬಂಧಿಸಲ್ಟಟ್ಟ ಆನೆಯಂತೆ ಗೋಚರಿಸುತ್ತಿದ್ದನು. ॥ 66 ॥</p>
<p class="Shlok-Number" id="toc_marker-7-67">ಶ್ಲೋಕ - 67</p>
<p class="Shlok">ಉಪರಿಷ್ಟಾಚ್ಛರೀರೇಣಚ್ಛಾಯಯಾ ಚಾವಗಾಢಯಾ ।</p>
<p class="Shlok">ಸಾಗರೇ ಮಾರುತಾವಿಷ್ಟಾ ನೌರಿವಾಸೀತ್ತದಾ ಕಪಿಃ ॥</p>
<p class="Text"> ಹನುಮಂತನು ಆಕಾಶ ಮಾರ್ಗವಾಗಿ ಸಾಗುತ್ತಿದ್ದನು. ಅವನ ನೆರಳು ಸಮುದ್ರದಲ್ಲಿ ದಟ್ಟವಾಗಿ ಪ್ರತಿಬಿಂಬಿತವಾಗಿ ಬಂದು ಹಡಗಿನಂತೆ ಕಾಣುತ್ತಿತ್ತು. ಅದು ಮಾರುತಿಯಂತೆ ಮುಂದೆ ಸಾಗುತ್ತಿರುವಾಗ, ಸಮುದ್ರದಲ್ಲಿ ಗಾಳಿಯಿಂದ ಪ್ರೇರಿತವಾದ ನೌಕೆಯಂತೆಯೇ ಕಂಡುಬರುತ್ತಿದ್ದನು. (ಹನುಮಂತನ ಶರೀರವೇ ನೌಕೆಯ ಮೇಲುಭಾಗ, ಛಾಯೆಯೇ ಕೆಳಭಾಗ ಇದನ್ನೇ ವಾಯುಪ್ರೇರಿತವಾದ ನೌಕೆಯೆಂದು ಹೇಳಿದ್ದಾರೆ.) ॥ 67 ॥</p>
<p class="Shlok-Number" id="toc_marker-7-68">ಶ್ಲೋಕ - 68</p>
<p class="Shlok">ಯಂ ಯಂ ದೇಶಂ ಸಮುದ್ರಸ್ಯ ಜಗಾಮ ಸ ಮಹಾಕಪಿಃ ।</p>
<p class="Shlok">ಸ ಸ ತಸ್ಯೋರುವೇಗೇನ ಸೋನ್ಮಾದ ಇವ ಲಕ್ಷ್ಯತೇ ॥</p>
<p class="Text">ಮಹಾಕಪಿಯಾದ ಹನುಮಂತನು ಸಮುದ್ರದ ಯಾವ- ಯಾವ ಭಾಗಗಳಿಂದ ಹಾರಿಹೋಗುತ್ತಿದ್ದನೋ, ಆಯಾ ಭಾಗಗಳು ಅವನ ವೇಗದಿಂದಾಗಿ ಅಲ್ಲೋಲಕಲ್ಲೋಲವಾಗುತ್ತಿತ್ತು. ॥ 68 ॥</p>
<p class="Shlok-Number" id="toc_marker-7-69">ಶ್ಲೋಕ - 69</p>
<p class="Shlok">ಸಾಗರಸ್ಯೋರ್ಮಿಜಾಲಾನಾಮುರಸಾ ಶೈಲವರ್ಷ್ಮಣಾ ।</p>
<p class="Shlok">ಅಭಿಘ್ನಂಸ್ತು ಮಹಾವೇಗಃ ಪುಪ್ಲುವೇ ಸ ಮಹಾಕಪಿಃ ॥</p>
<p class="Text"> ಮಹಾವೇಗಶಾಲಿಯಾದ, ಕಪಿಶ್ರೇಷ್ಠ ಹನುಮಂತನು ಪರ್ವತೋಪಮವಾದ ಶರೀರದಿಂದಲೂ, ವಕ್ಷಸ್ಥಳದಿಂದಲೂ, ಸಮುದ್ರದ ಅಲೆಗಳನ್ನು ಭೇದಿಸಿಕೊಂಡು ಮುಂದೆ-ಮುಂದೆ ಹಾರಿಕೊಂಡು ಸಾಗಿಹೋಗುತ್ತಿದ್ದನು. ॥ 69 ॥</p>
<p class="Shlok-Number" id="toc_marker-7-70">ಶ್ಲೋಕ - 70</p>
<p class="Shlok">ಕಪಿವಾತಶ್ಚ ಬಲವಾನ್ ಮೇಘವಾತಶ್ಚ ನಿಃಸೃತಃ ।</p>
<p class="Shlok">ಸಾಗರಂ ಭೀಮನಿರ್ಘೋಷಂ ಕಂಪಯಾಮಾಸತುರ್ಭೃಶಮ್ ॥</p>
<p class="Text">ಹನುಮಂತನ ಮಹಾವೇಗದಿಂದ ಉಂಟಾದ ಬಲಿಷ್ಠವಾದ ವಾಯು ಮತ್ತು ಮೇಘಮಂಡಲದಿಂದ ಹೊರಹೊಮ್ಮಿದ ವಾಯು ಇವೆರಡೂ ಸೇರಿ, ಮಹಾಭಯಂಕರವಾದ ಧ್ವನಿಯಿಂದ ಗರ್ಜಿಸುತ್ತಿದ್ದ ಸಮುದ್ರವನ್ನು ಇನ್ನು ಹೆಚ್ಚಾಗಿ ಕಂಪನಗೊಳಿಸಿದವು. ॥ 70 ॥</p>
<p class="Shlok-Number" id="toc_marker-7-71">ಶ್ಲೋಕ - 71</p>
<p class="Shlok">ವಿಕರ್ಷನ್ನೂರ್ಮಿಜಾಲಾನಿ ಬೃಹಂತಿ ಲವಣಾಂಭಸಿ ।</p>
<p class="Shlok">ಪುಪ್ಲುವೇ ಕಪಿಶಾರ್ದೂಲೋ ವಿಕಿರನ್ನಿವ ರೋದಸೀ ॥</p>
<p class="Text">ಲವಣಸಮುದ್ರದಲ್ಲಿದ್ದ ದೊಡ್ಡ-ದೊಡ್ಡ ಅಲೆಗಳನ್ನು ತನ್ನ ಜೊತೆಯಲ್ಲಿಯೇ ಸೆಳೆದೊಯ್ಯುತ್ತಿದ್ದ ಹನುಮಂತನು ಭೂ-ಅಂತರಿಕ್ಷಗಳನ್ನು ವಿಭಾಗಿಸುತ್ತಿರುವನೋ ಎಂಬಂತೆ ಕಾಣುತ್ತಿದ್ದನು. ॥71॥</p>
<p class="Shlok-Number" id="toc_marker-7-72">ಶ್ಲೋಕ - 72</p>
<p class="Shlok">ಮೇರುಮಂದರ ಸಂಕಾಶಾನುದ್ಗತಾನ್ ಸ ಮಹಾರ್ಣವೇ ।</p>
<p class="Shlok">ಅತ್ಯಕ್ರಾಮನ್ಮಹಾವೇಗಸ್ತರಂಗಾನ್ ಗಣಯನ್ನಿವ ॥</p>
<p class="Text"> ಮಹಾವೇಗಯುಕ್ತನಾದ ಹನುಮಂತನು ಮಹಾಸಮುದ್ರದಲ್ಲಿ ಉಕ್ಕೇರಿಬರುತ್ತಿದ್ದ ಮೇರು-ಮಂದರ ಪರ್ವತಗಳಂತೆ ಇದ್ದ ದೊಡ್ಡ-ದೊಡ್ಡ ಅಲೆಗಳನ್ನು ಅತಿಕ್ರಮಿಸಿ ಹೋಗುತ್ತಿದ್ದಾಗ, ಅವುಗಳನ್ನು ಎಣಿಕೆ ಮಾಡುತ್ತಾ ಹೋಗುತ್ತಿರುವನೋ ಎಂದು ಕಾಣುತ್ತಿತ್ತು. ॥ 72 ॥</p>
<p class="Shlok-Number" id="toc_marker-7-73">ಶ್ಲೋಕ - 73</p>
<p class="Shlok">ತಸ್ಯ ವೇಗಸಮದ್ಧೂತಂ ಜಲಂ ಸಜಲದಂ ತದಾ ।</p>
<p class="Shlok">ಅಂಬರಸ್ಥಂ ವಿಬಭ್ರಾಜ ಶಾರದಾಭ್ರಮಿವಾತತಮ್ ॥</p>
<p class="Text">ವಾಯುನಂದನನ ವೇಗದಿಂದ ಮೇಲಕ್ಕೆ ಚಿಮ್ಮಿದ ಸಮುದ್ರದ ನೀರು ಆಕಾಶದಲ್ಲಿದ್ದ ಮೇಘಗಳೊಡನೆ ಸೇರಿಕೊಂಡು ಎಲ್ಲ ಕಡೆಗಳಲ್ಲಿ ವ್ಯಾಪ್ತವಾದ ಶರತ್ಕಾಲದ ಮೇಘದಂತೆ ಬಿಳುಪಾಗಿ ಕಾಣುತ್ತಿದ್ದೀತು. ॥ 73 ॥</p>
<p class="Shlok-Number" id="toc_marker-7-74">ಶ್ಲೋಕ - 74</p>
<p class="Shlok">ತಿಮಿನಕ್ತಝಷಾಃ ಕೂರ್ಮಾ ದೃಶ್ಯಂತೇ ವಿವೃತಾಸ್ತದಾ ।</p>
<p class="Shlok">ವಸ್ತ್ರಾಪಕರ್ಷಣೇನೇವ ಶರೀರಾಣಿ ಶರೀರಿಣಾಮ್ ॥</p>
<p class="Text">ಸಮುದ್ರದ ನೀರು ಮೇಲಕ್ಕೆ ಚಿಮ್ಮುತ್ತಿದ್ದುದರಿಂದ ಸಮುದ್ರದಲ್ಲಿರುವ ತಿಮಿಂಗಿಲುಗಳು, ಮೊಸಳೆಗಳು, ಮೀನುಗಳು, ಆಮೆಗಳು, ಬಟ್ಟೆಯನ್ನು ತೆಗೆದು ಹಾಕಿದಾಗ ಮನುಷ್ಯನ ಶರೀರವೆಲ್ಲವೂ ಸ್ಪಷ್ಟವಾಗಿ ಕಾಣುವಂತೆ ಬಹಳ ಸ್ಪಷ್ಟವಾಗಿ ಕಾಣುತ್ತಿದ್ದುವು. ॥ 74 ॥</p>
<p class="Shlok-Number" id="toc_marker-7-75">ಶ್ಲೋಕ - 75</p>
<p class="Shlok">ಪ್ಲವಮಾನಂ ಸಮೀಕ್ಷ್ಯಾಥ ಭುಜಂಗಾಃ ಸಾಗರಾಲಯಾಃ ।</p>
<p class="Shlok">ವ್ಯೋಮ್ನಿ ತಂ ಕಪಿಶಾರ್ದೂಲಂ ಸುಪರ್ಣ ಇತಿ ಮೇನಿರೇ ॥</p>
<p class="Text">ಸಮುದ್ರದಲ್ಲಿದ್ದ ಹಾವುಗಳು ಆಕಾಶದಲ್ಲಿ ಹಾರಿಕೊಂಡು ಹೋಗುತ್ತಿದ್ದ ಕಪಿ ಶಾರ್ದೂಲನನ್ನು ನೋಡಿ, ತಮ್ಮ ಶತ್ರುವಾದ ಗರುಡನೇ ಹಾರಿ ಹೋಗುತ್ತಿರುವನೋ ಎಂದು ಭಾವಿಸಿ ಭಯಗೊಂಡವು. ॥75॥</p>
<p class="Shlok-Number" id="toc_marker-7-76">ಶ್ಲೋಕ - 76</p>
<p class="Shlok">ದಶಯೋಜನವಿಸ್ತೀರ್ಣಾ ತ್ರಿಶಂದ್ಯೋಜನಮಾಯತಾ ।</p>
<p class="Shlok">ಛಾಯಾ ವಾನರಸಿಂಹಸ್ಯ ಜಲೇ ಚಾರುತರಾಭವತ್ ॥</p>
<p class="Text">ವಾನರ ಶ್ರೇಷ್ಠನಾದ ಹನುಮಂತನು ವೇಗವಾಗಿ ಹಾರಿಕೊಂಡು ಹೋಗುತ್ತಿರುವಾಗ ಅವನ ನೆರಳು ಹತ್ತು ಯೋಜನ ವಿಸ್ತಾರವಾಗಿಯೂ, ಮೂವತ್ತು ಯೋಜನಗಳಷ್ಟು ಉದ್ದವಾಗಿಯೂ ಸುಮನೋಹರವಾಗಿ ಕಂಗೊಳಿಸುತ್ತಿತ್ತು.<span class="char-style-override-6">*</span> ॥ 76 ॥</p>
<p class="Footnotes">* ಹನುಮಂತನು ಸಂಧ್ಯಾಸಮಯದಲ್ಲಿ ಉತ್ತರದಿಂದ ದಕ್ಷಿಣಕ್ಕೆ ಹೋಗುತ್ತಿದ್ದನು. ಬೆಳಿಗ್ಗೆ ಮತ್ತು ಸಂಜೆ ಮನುಷ್ಯನ ನೆರಳು ಉದ್ದವಾಗಿ ಕಾಣುವಂತೆ, ಹನುಮಂತನ ನೆರಳೂ ಇಷ್ಟು ವಿಶಾಲವಾಗಿ ಬಿದ್ದಿತ್ತು ಎಂದು ತಿಳಿಯಬೇಕು.</p>
<p class="Shlok-Number" id="toc_marker-7-77">ಶ್ಲೋಕ - 77</p>
<p class="Shlok">ಶ್ವೇತಾಭ್ರಘನರಾಜೀವ ವಾಯುಪುತ್ರಾನುಗಾಮಿನೀ ।</p>
<p class="Shlok">ತಸ್ಯ ಸಾ ಶುಶುಭೇ ಛಾಯಾ ವಿತತಾ ಲವಣಾಂಭಸಿ ॥</p>
<p class="Text">ವಾಯು ಪುತ್ರನನ್ನು ಅನುಸರಿಸಿಕೊಂಡು ಹೋಗುತ್ತಿದ್ದ ಲವಣಾಂಬುಧಿಯಲ್ಲಿ ಬಿದ್ದಿದ್ದ ಅವನ ನೆರಳು ಬಿಳಿಯ ದಟ್ಟವಾದ ಮೋಡಗಳ ಸಾಲಿನಂತೆ ಪ್ರಕಾಶಿಸುತ್ತಿದ್ದಿತು. ॥ 77 ॥</p>
<p class="Shlok-Number" id="toc_marker-7-78">ಶ್ಲೋಕ - 76</p>
<p class="Shlok">ಶುಶುಭೇ ಸ ಮಹಾತೇಜಾ ಮಹಾಕಾಯೋ ಮಹಾಕಪಿಃ ।</p>
<p class="Shlok">ವಾಯುಮಾರ್ಗೇ ನಿರಾಲಂಬೇ ಪಕ್ಷವಾನಿವ ಪರ್ವತಃ ॥</p>
<p class="Text">ಮಹಾ ತೇಜಸ್ವಿಯಾದ, ಮಹಾಕಾಯನಾದ, ಮಹಾಕಪಿಯಾದ ಹನುಮಂತನು ಆಲಂಬನವೇ ಇಲ್ಲದ ವಾಯುಮಾರ್ಗದಲ್ಲಿ ರೆಕ್ಕೆಗಳಿಂದ ಕೂಡಿರುವ ಪರ್ವತದಂತೆಯೇ ಭಾಸಮಾನವಾಗುತ್ತಿದ್ದನು. ॥ 78 ॥</p>
<p class="Shlok-Number" id="toc_marker-7-79">ಶ್ಲೋಕ - 79</p>
<p class="Shlok">ಯೇನಾಸೌ ಯಾತಿ ಬಲವಾನ್ ವೇಗೇನ ಕಪಿಕುಂಜರಃ । </p>
<p class="Shlok">ತೇನ ಮಾರ್ಗೇಣ ಸಹಸಾ ದ್ರೋಣೀಕೃತ ಇವಾರ್ಣವಃ ॥</p>
<p class="Text">ಕಪಿಶ್ರೇಷ್ಠನಾದ, ಬಲಿಷ್ಠನಾದ ಹನುಮಂತನು ಹೆಚ್ಚಾದ ವೇಗದಿಂದ ಹೋಗುತ್ತಿದ್ದ ಮಾರ್ಗದ ಸಮುದ್ರವು ಅವನಿಗೆ ವಿಶಾಲವಾದ ದೋಣಿಯಾಗಿ ಮಾಡಲ್ಪಟ್ಟಿರುವಂತೆ ಕಾಣುತ್ತಿತ್ತು.॥79॥</p>
<p class="Shlok-Number" id="toc_marker-7-80">ಶ್ಲೋಕ - 80</p>
<p class="Shlok">ಆಪಾತೇ ಪಕ್ಷಿಸಂಘಾನಾಂ ಪಕ್ಷಿರಾಜ ಇವಾಬಭೌ ।</p>
<p class="Shlok">ಹನೂಮಾನ್ ಮೇಘಜಾಲಾನಿ ಪ್ರಕರ್ಷನ್ ಮಾರುತೋ ಯಥಾ ॥</p>
<p class="Text">ಪಕ್ಷಿಗಳ ಸಮೂಹಗಳು ಹಾರಿಕೊಂಡುಹೋಗುತ್ತಿದ್ದ ಆಕಾಶ ಮಾರ್ಗದಲ್ಲಿ ವಾಯುಪುತ್ರನು ಪಕ್ಷಿರಾಜ ಗರುಡನಂತೆ ಹಾರಿಕೊಂಡು ಹೋಗುತ್ತಿದ್ದನು. ಹನುಮಂತನು ಮೇಘಗಳ ಸಮೂಹವನ್ನು ತನ್ನ ಜೊತೆಗೆ ಸೆಳೆದುಕೊಂಡು ಹೋಗುವ ವಾಯುವಿನಂತೆ ಒಪ್ಪುತ್ತಿದ್ದನು. ॥ 80 ॥</p>
<p class="Shlok-Number" id="toc_marker-7-81">ಶ್ಲೋಕ - 81</p>
<p class="Shlok">ಪಾಂಡರಾರುಣವರ್ಣಾನಿ ನೀಲಮಾಂಜಿಷ್ಠಕಾನಿ ಚ ।</p>
<p class="Shlok">ಕಪಿನಾ ಕೃಷ್ಯಮಾಣಾನಿ ಮಹಾಭ್ರಾಣಿ ಚಕಾಶಿರೇ ॥</p>
<p class="Text">ಹನುಮಂತನಿಂದ ಹಾಗೆ ಸೆಳೆದೊಯ್ಯುಲ್ಪಡುತ್ತಿದ್ದ ಮೇಘಗಳು ಬಿಳಿ, ಎಣ್ಣೆಗೆಂಪು, ನಸುಹಳದಿ ಮುಂತಾದ ವಿಧ-ವಿಧವಾದ ಬಣ್ಣಗಳಿಂದ ಪ್ರಕಾಶಿಸುತ್ತಿದ್ದುವು. ॥ 81 ॥</p>
<p class="Shlok-Number" id="toc_marker-7-82">ಶ್ಲೋಕ - 82</p>
<p class="Shlok">ಪ್ರವಿಶನ್ನಭ್ರಜಾಲಾನಿ ನಿಷ್ಪತಂಶ್ಚ ಪುನಃ ಪುನಃ ।</p>
<p class="Shlok">ಪ್ರಚ್ಛನ್ನಶ್ಚ ಪ್ರಕಾಶಶ್ಚ ಚಂದ್ರಮಾ ಇವ ಲಕ್ಷ್ಯತೇ ॥</p>
<p class="Text">ಆಕಾಶದಲ್ಲಿದ್ದ ಮೇಘಗಳ ಸಮೂಹಗಳನ್ನು ಹೊಕ್ಕು ಪುನಃ ಹೊರಬರುತ್ತಲೂ ಇದ್ದ ಹನುಮಂತನು ಮೇಘಾವೃತನಾಗಿ ಮತ್ತು ಮೇಘಗಳಿಂದ ಹೊರಬಂದ ಚಂದ್ರನಂತೆ ಕಾಣುತ್ತಿದ್ದನು. ॥ 82 ॥</p>
<p class="Shlok-Number" id="toc_marker-7-83">ಶ್ಲೋಕ - 83</p>
<p class="Shlok">ಪ್ಲವಮಾನಂ ತು ತಂ ದೃಷ್ಟ್ವಾ ಪ್ಲವಗಂ ತ್ವರಿತಂ ತದಾ ।</p>
<p class="Shlok">ವವೃಷುಃ ಪುಷ್ಪವರ್ಷಾಣಿ ದೇವಗಂಧರ್ವದಾನವಾಃ ॥</p>
<p class="Text">ತ್ವರೆಯಿಂದ ಹಾರಿಕೊಂಡು ಹೋಗುತ್ತಿದ್ದ ಹನುಮಂತನನ್ನು ನೋಡಿ ಅವನ ಮೇಲೆ ದೇವತೆಗಳು, ಗಂಧರ್ವರು, ದಾನವರು ಹೂಗಳ ಮಳೆಗರೆದರು. ॥ 83 ॥</p>
<p class="Shlok-Number" id="toc_marker-7-84">ಶ್ಲೋಕ - 84</p>
<p class="Shlok">ತತಾಪ ನ ಹಿ ತಂ ಸೂರ್ಯಃ ಪ್ಲವಂತಂ ವಾನರೇಶ್ವರಮ್ ।</p>
<p class="Shlok">ಸಿಷೇವೇ ಚ ತದಾ ವಾಯೂ ರಾಮಕಾರ್ಯಾರ್ಥಸಿದ್ಧಯೇ ॥</p>
<p class="Text">ಶ್ರೀರಾಮನ ಕಾರ್ಯಸಿದ್ಧಿಗಾಗಿ (ಸೀತಾನ್ವೇಷಣ ಕಾರ್ಯವು ಸಿದ್ಧಿಸಲು) ಆಕಾಶ ಮಾರ್ಗವಾಗಿ ಪಯಣಿಸುತ್ತಿದ್ದ ವಾನರೋತ್ತಮನಿಗೆ ಸೂರ್ಯನು ತಾಪವನ್ನುಂಟುಮಾಡಲಿಲ್ಲ. ಅವನ ಶ್ರಮವನ್ನು ತೊಲಗಿಸಲು ವಾಯುದೇವರೂ ಕೂಡ ಮಂದವಾಗಿ ಬೀಸುತ್ತಾ ಅವನನ್ನು ಸೇವಿಸುತ್ತಿದ್ದನು.(ತಂದೆಯಾದ ವಾಯುದೇವರು ತನ್ನ ಪುತ್ರನನ್ನು ಸೇವಿಸುವುದು (ಪೂಜಿಸುವುದು) ಎಂದರೇನು? ಆದರೆ ರಾಮಕಾರ್ಯ ಪ್ರವೃತ್ತನಾದ ರಾಮ ಭಕ್ತನು ಎಲ್ಲರಿಗೂ ಪೂಜಾರ್ಹನೆ. ಇನ್ನೊಂದು ಭಾವ ರಾಮ ಕಾರ್ಯವು ತನಗೆ ಸಿಗದೆ ತನ್ನ ಮಗನಿಗೆ ಸಿಕ್ಕಿತಲ್ಲ ಎಂದು ಆನಂದಪಟ್ಟು ಗೌರವಿಸಿದನು.) ॥ 84 ॥</p>
<p class="Shlok-Number" id="toc_marker-7-85">ಶ್ಲೋಕ - 85</p>
<p class="Shlok">ಋಷಯಸ್ತುಷ್ಟುವುಶ್ಚೈನಂ ಪ್ಲವಮಾನಂ ವಿಹಾಯಸಾ ।</p>
<p class="Shlok">ಜಗುಶ್ಚ ದೇವಗಂಧರ್ವಾಃ ಪ್ರಶಂಸಂತೋ ಮಹೌಜಸಮ್ ॥</p>
<p class="Text"> ಆಕಾಶದ ಮೂಲಕವಾಗಿ ಹಾರಿಕೊಂಡು ಹೋಗುತ್ತಿದ್ದ ತೇಜಸ್ವೀಯಾದ ಹನುಮಂತನನ್ನು ಋಷಿಗಳು ಸ್ತುತಿಸಿದರು. ದೇವತೆಗಳೂ, ಗಂಧರ್ವರೂ ಅವನನ್ನು ಶ್ಲಾಘನೆಮಾಡುತ್ತಾ ಗುಣಗಾನ ಮಾಡಿದರು. ॥ 85 ॥</p>
<p class="Shlok-Number" id="toc_marker-7-86">ಶ್ಲೋಕ - 86</p>
<p class="Shlok">ನಾಗಾಶ್ಚ ತುಷ್ಟುವುರ್ಯಕ್ಷಾ ರಕ್ಷಾಂಸಿ ವಿಬುಧಾಃ ಖಗಾಃ ।</p>
<p class="Shlok">ಪ್ರೇಕ್ಷ್ಯಾಕಾಶೇ ಕಪಿವರಂ ಸಹಸಾ ವಿಗತಕ್ಲಮಮ್ ॥</p>
<p class="Text">ಇತರರಿಂದ ಮಾಡಲು ಅಸಾಧ್ಯವಾದ ಕಾರ್ಯವನ್ನು ಮಾಡುತ್ತಿದ್ದರೂ ಸ್ವಲ್ಪವೂ ಆಯಾಸಗೊಳ್ಳದಿದ್ದ ಕಪಿವರನನ್ನು ನೋಡಿ ನಾಗಗಳೂ, ಯಕ್ಷರೂ, ರಾಕ್ಷಸರೂ, ದಿಕ್ಪಾಲಕರೂ, ದೇವತೆಗಳೂ ಮುಂತಾದವರೆಲ್ಲರೂ ಪರಿ-ಪರಿಯಾಗಿ ಸ್ತುತಿಸಿದರು. ಪಕ್ಷಿಗಣ ಸಮೂಹಗಳೂ ಸ್ತುತಿಸಿದವು. ॥ 86 ॥</p>
<p class="Shlok-Number" id="toc_marker-7-87">ಶ್ಲೋಕ - 87<span class="char-style-override-5"></span></p>
<p class="Shlok">ತಸ್ಮಿನ್ ಪ್ಲವಗಶಾರ್ದೂಲೇ ಪ್ಲವಮಾನೇ ಹನೂಮತಿ ।</p>
<p class="Shlok">ಇಕ್ಷ್ವಾಕುಕುಲಮಾನಾರ್ಥೀ ಚಿಂತಯಾಮಾಸ ಸಾಗರಃ ॥</p>
<p class="Shlok-Number" id="toc_marker-7-88">ಶ್ಲೋಕ - 88</p>
<p class="Shlok">ಸಾಹಾಯ್ಯಂ ವಾನರೇಂದ್ರಸ್ಯ ಯದಿ ನಾಹಂ ಹನೂಮತಃ । </p>
<p class="Shlok">ಕರಿಷ್ಯಾಮಿ ಭವಿಷ್ಯಾಮಿ ಸರ್ವವಾಚ್ಯೋ ವಿವಕ್ಷತಾಮ್ ॥</p>
<p class="Shlok-Number" id="toc_marker-7-89">ಶ್ಲೋಕ - 89</p>
<p class="Shlok">ಅಹಮಿಕ್ಷ್ವಾಕುನಾಥೇನ ಸಗರೇಣ ವಿವರ್ಧಿತಃ ।</p>
<p class="Shlok">ಇಕ್ಷ್ವಾಕುಸಚಿವಶ್ಚಾಯಂ ನಾವಸೀದಿತುಮರ್ಹತಿ ॥</p>
<p class="Shlok-Number" id="toc_marker-7-90">ಶ್ಲೋಕ - 90</p>
<p class="Shlok">ತಥಾ ಮಯಾ ವಿಧಾತವ್ಯಂ ವಿಶ್ರಮೇತ ಯಥಾ ಕಪಿಃ ।</p>
<p class="Shlok">ಶೇಷಂ  ಚ  ಮಯಿ  ವಿಶ್ರಾಂತಃ  ಸುಖೇನಾತಿತರಿಷ್ಯತಿ ॥</p>
<p class="Text">ಕಪಿಕುಂಜರನಾದ ಹನುಮಂತನು ಹೀಗೆ ಸಮುದ್ರದ ಮೇಲೆ ಹಾರಿಕೊಂಡು ಹೋಗುತ್ತಿದ್ದಾಗ, ಅವನನ್ನು ನೋಡಿ ಸಮುದ್ರ ರಾಜನು ತನ್ನ ಹುಟ್ಟಿಗೆ ಕಾರಣವಾದ ಇಕ್ಷ್ವಾಕುವಂಶವನ್ನು ಗೌರವಿಸಲು ಬಯಸಿ ಹೀಗೆ ಯೋಚಿಸಿದನು ‘‘ಶ್ರೀರಾಮನ ಕಾರ್ಯಾರ್ಥಿಯಾಗಿ ಹೊರಟಿರುವ ವಾನರೇಂದ್ರನಾದ ಹನುಮಂತನಿಗೆ ಈಗ ನಾನು ಸಹಾಯವನ್ನು ಮಾಡದಿದ್ದರೆ ಎಲ್ಲ ವಿಧದಿಂದ ಎಲ್ಲರ ದೃಷ್ಟಿಯಲ್ಲಿ ನಿಂದಾರ್ಹನಾಗುವೆನು. ನಾನಾದರೋ ಇಕ್ಷ್ವಾಕುವಂಶದ ರಾಜನಾದ ಸಗರನಿಂದ ಸಂವರ್ಧಿತನಾಗಿದ್ದೇನೆ. ಹನುಮಂತನೂ ಅದೇ ಇಕ್ಷ್ವಾಕು ವಂಶದ ಅರಸನಾದ ಶ್ರೀರಾಮನಿಗೆ ಸಚಿವನಾಗಿದ್ದಾನೆ. ಆದುದರಿಂದ ಇವನು ಯಾವುದೇ ಕಷ್ಟವನ್ನು ಅನುಭವಿಸಬಾರದು. ಈ ಕಪೀಶ್ವರನು ಸ್ವಲ್ಪ ಹೊತ್ತಾದರೂ ಇಲ್ಲಿ ವಿಶ್ರಮಿಸಿಕೊಳ್ಳಲು ನಾನು ವ್ಯವಸ್ಥೆ ಮಾಡಬೇಕಾಗಿದೆ. ವಿಶ್ರಮಿಸಿಕೊಂಡ ಬಳಿಕ ಅವನು ಉಳಿದ ಪ್ರಯಾಣವನ್ನು ಹಾಯಾಗಿ ಮುಂದರಿಸಬಹುದು.’’ ॥ 87-90 ॥</p>
<p class="Shlok-Number" id="toc_marker-7-91">ಶ್ಲೋಕ - 91</p>
<p class="Shlok">ಇತಿ ಕೃತ್ವಾ ಮತಿಂ ಸಾಧ್ವೀಂ ಸಮುದ್ರಶ್ಛನ್ನಮಂಭಸಿ ।</p>
<p class="Shlok">ಹಿರಣ್ಯನಾಭಂ ಮೈನಾಕಮುವಾಚ ಗಿರಿಸತ್ತಮಮ್ ॥</p>
<p class="Shlok-Number" id="toc_marker-7-92">ಶ್ಲೋಕ - 92</p>
<p class="Shlok">ತ್ವಮಿಹಾಸುರಸಂಗಾನಾಂ ಪಾತಾಲತಲವಾಸಿನಾಮ್ । </p>
<p class="Shlok">ದೇವರಾಜ್ಞಾ ಗಿರಿಶ್ರೇಷ್ಠ ಪರಿಘಃ ಸಂನಿವೇಶಿತಃ ॥</p>
<p class="Text">ಹೀಗೆ ಸಮುದ್ರರಾಜನು ಸಮಯೋಚಿತವಾಗಿ ನಿಶ್ಚಯಿಸಿ ತನ್ನಲ್ಲಿಯೇ ಅಡಗಿಕೊಂಡಿದ್ದ ಗಿರಿಶ್ರೇಷ್ಠನಾದ ಹಿರಣ್ಯನಾಭನಾದ (ಭಂಗಾರದ ಶಿಖರಗಳುಳ್ಳ) ಮೈನಾಕನಿಗೆ ಹೇಳಿದನು ‘‘ಎಲೈ ಪರ್ವತೋತ್ತಮನೇ! ಪಾತಾಳವಾಸಿಗಳಾದ ರಾಕ್ಷಸರು ಮೇಲೆ ಬರುವುದನ್ನು ತಡೆಯುವ ಸಲುವಾಗಿ ದೇವರಾಜ ಇಂದ್ರನು ನಿನ್ನನ್ನಿಲ್ಲಿ ಅಗಳಿಯ ರೂಪದಲ್ಲಿ ಸ್ಥಾಪಿಸಿರುವನು. ॥ 91-92 ॥</p>
<p class="Shlok-Number" id="toc_marker-7-93">ಶ್ಲೋಕ - 93</p>
<p class="Shlok">ತ್ವಮೇಷಾಂ ಜಾತವೀರ್ಯಾಣಾಂ ಪುನರೇವೋತ್ಪತಿಷ್ಯತಾಮ್ ।</p>
<p class="Shlok">ಪಾತಾಲಸ್ಯಾಪ್ರಮೇಯಸ್ಯ ದ್ವಾರಮಾವೃತ್ಯ ತಿಷ್ಠಸಿ ॥</p>
<p class="Text">ಪರಾಕ್ರಮಶಾಲಿಗಳಾದ ಆ ರಾಕ್ಷಸರು ಮರಳಿ ಮೇಲಕ್ಕೆ ಬರಲು ಸಾಧ್ಯವಾಗದಂತೆ ದುರ್ಭೇದ್ಯವಾದ ಈ ಪಾತಾಳದ ಈ ಬಾಗಿಲನ್ನು ಆವರಿಸಿ ನೀನು ನಿಂತಿರುವೆ.<span class="char-style-override-6">*</span> ॥ 93 ॥ </p>
<p class="Footnotes"><span class="char-style-override-6">*</span> ಹಿಂದೆ ಬಲಿಚಕ್ರವರ್ತಿಯು ಇಂದ್ರನನ್ನು ಪರಾಜಯಗೊಳಿಸಿ ಸ್ವರ್ಗವನ್ನು ವಶಪಡಿಸಿಕೊಂಡನು. ಅದರಿಂದ ದೇವತೆಗಳು ಕಷ್ಟಪಟ್ಟರು. ಆಗ ಶ್ರೀಮಹಾವಿಷ್ಣುವು ವಾಮನನಾಗಿ ಅವತರಿಸಿ ಬಲಿಚಕ್ರವರ್ತಿಯನ್ನು ಪಾತಾಳದಲ್ಲಿರಿಸಿದನು. ಅವನೊಂದಿಗೆ ರಾಕ್ಷಸರೆಲ್ಲರೂ ಪಾತಾಳವನ್ನು ಸೇರಿದರು. ಅವರು ತಿರುಗಿ ಮೇಲೇರಿಬರದಂತೆ ಆ ಬಾಗಿಲಿಗೆ ಇಂದ್ರನು ಮೈನಾಕವನ್ನು ಅಡ್ಡವಾಗಿ ನಿಲ್ಲಿಸಿದನು.</p>
<p class="Shlok-Number" id="toc_marker-7-94">ಶ್ಲೋಕ - 94</p>
<p class="Shlok">ತಿರ್ಯಗೂರ್ಧ್ವಮಧಶ್ಚೈವ ಶಕ್ತಿಸ್ತೇ ಶೈಲ ವರ್ಧಿತುಮ್ ।</p>
<p class="Shlok">ತಸ್ಮಾತ್ ಸಂಚೋದಯಾಮಿ ತ್ವಾಮುತ್ತಿಷ್ಠ ನಗಸತ್ತಮ ॥</p>
<p class="Text">ಓ ಪರ್ವತ ಶ್ರೇಷ್ಠನೇ! ನಿನಗೆ ಅಡ್ಡವಾಗಿಯೂ, ಎತ್ತರವಾಗಿಯೂ ಬೆಳೆಯುವ ಶಕ್ತಿ ಇದೆ. ಅದರಿಂದಲೇ ನಾನು ನಿನ್ನನ್ನು ಮೇಲೆದ್ದು ನಿಲ್ಲುವಂತೆ ಪ್ರಚೋದಿಸುತ್ತಿದ್ದೇನೆ. ಮೈನಾಕನೇ ಎದ್ದು ನಿಲ್ಲು! ॥ 94 ॥</p>
<p class="Shlok-Number" id="toc_marker-7-95">ಶ್ಲೋಕ - 95</p>
<p class="Shlok">ಸ ಏಷ ಕಪಿಶಾರ್ದೂಲಸ್ತ್ವಾಮುಪೈಷ್ಯತಿ ವೀರ್ಯವಾನ್ ।</p>
<p class="Shlok">ಹನೂಮಾನ್ ರಾಮಕಾರ್ಯಾರ್ಥಂ  ಭೀಮಕರ್ಮಾಖಮಾಪ್ಲುತಃ ॥</p>
<p class="Text">ಅದೋ ನೋಡು! ಪರಾಕ್ರಮಶಾಲಿಯೂ, ಅಸಹಾಯ ಶೂರನೂ ಕಪಿಪ್ರವರನೂ ಆದ ಹನುಮಂತನು ಶ್ರೀರಾಮ ಕಾರ್ಯಾರ್ಥಿಯಾಗಿ ನಿನ್ನ ಮೇಲೆಯೇ ಆಕಾಶ ಮಾರ್ಗವಾಗಿ ಹೋಗುತ್ತಿದ್ದಾನೆ. ॥ 95 ॥</p>
<p class="Shlok-Number" id="toc_marker-7-96">ಶ್ಲೋಕ - 96</p>
<p class="Shlok">ಅಸ್ಯ ಸಾಹ್ಯಂ ಮಯಾ ಕಾರ್ಯಮಿಕ್ಷ್ವಾಕುಹಿತವರ್ತಿನಃ ।</p>
<p class="Shlok">ಮಮ ಹೀಕ್ಷ್ವಾಕವಃ ಪೂಜ್ಯಾಃ ಪರಂ ಪೂಜ್ಯತಮಾಸ್ತವ ॥</p>
<p class="Shlok-Number" id="toc_marker-7-97">ಶ್ಲೋಕ - 97</p>
<p class="Shlok">ಕುರು ಸಾಚಿವ್ಯಮಸ್ಮಾಕಂ ನ ನಃ ಕಾರ್ಯಮತಿಕ್ರಮೇತ್ । </p>
<p class="Shlok">ಕರ್ತವ್ಯಮಕೃತಂ ಕಾರ್ಯಂ ಸತಾಂ ಮನ್ಯುಮುದೀರಯೇತ್ ॥</p>
<p class="Text">ಇಕ್ಷ್ವಾಕು ಕುಲ ಸಂಭೂತನಾದ, ಶ್ರೀರಾಮನ ಅನುಯಾಯಿಯಾಗಿರುವ ಹನುಮಂತನಿಗೆ ಈಗ ಸಹಾಯ ಮಾಡುವುದು ನನ್ನ ಕರ್ತವ್ಯವಾಗಿದೆ. ನನಗೆ ಇಕ್ಷ್ವಾಕು ಕುಲದವರು ಪೂಜ್ಯರು. ನನ್ನಲ್ಲಿ ನೀನು ಇರುವುದರಿಂದ ನಿನಗೂ ಹೆಚ್ಚಿನ ಪೂಜ್ಯರಾಗಿರುವರು. ನಾವು ಮಾಡಬೇಕಾಗಿರುವ ಕಾರ್ಯವು (ಹನುಮಂತನಿಗೆ ವಿಶ್ರಾಂತಿ ಈವುದು) ಸಮಯ ಮೀರುವುದರೊಳಗೆ ಕೈಗೂಡುವಂತೆ ನಾವು ಅವನಿಗೆ ತಕ್ಕ ಸಹಾಯವನ್ನು ಮಾಡಬೇಕು. ಏಕೆಂದರೆ, ಮಾಡಬೇಕಾಗಿರುವ ಕರ್ತವ್ಯವನ್ನು ಸಕಾಲದಲ್ಲಿ ಮಾಡದಿದ್ದರೆ ಹಿರಿಯರು ಕುಪಿತರಾಗುತ್ತಾರೆ.’’ ॥ 96-97 ॥</p>
<p class="Shlok-Number" id="toc_marker-7-98">ಶ್ಲೋಕ - 98</p>
<p class="Shlok">ಸಲಿಲಾದೂರ್ಧ್ವಮುತ್ತಿಷ್ಠ ತಿಷ್ಠತ್ವೇಷ ಕಪಿಸ್ತ್ವಯಿ ।</p>
<p class="Shlok">ಅಸ್ಮಾಕಮತಿಥಿಶ್ಚೈವ ಪೂಜ್ಯಶ್ಚ ಪ್ಲವತಾಂ ವರಃ ॥ </p>
<p class="Text"> ‘‘ಮೈನಾಕ! ನೀನೀಗಲೇ ನೀರಿನಿಂದ ಮೇಲಕ್ಕೆ ಎದ್ದುನಿಲ್ಲು. ಈ ಕಪಿವೀರನು ನಮಗೆ ಅತಿಥಿಯಾಗಿರುವನು. ಪರಮ ಪೂಜ್ಯನಾದ ಆಂಜನೇಯನು ನಿನ್ನ ಶಿಖರದಲ್ಲಿ ಸ್ವಲ್ಪ ಹೊತ್ತು ತಂಗಿ ವಿಶ್ರಾಂತಿಪಡೆಯಲಿ. ॥ 98 ॥</p>
<p class="Shlok-Number" id="toc_marker-7-99">ಶ್ಲೋಕ - 99</p>
<p class="Shlok">ಚಾಮೀಕರಮಹಾನಾಭ ದೇವಗಂಧರ್ವಸೇವಿತ ।</p>
<p class="Shlok">ಹನೂಮಾಂಸ್ತ್ವಯಿ ವಿಶ್ರಾಂತಸ್ತತಃ ಶೇಷಂ ಗಮಿಷ್ಯತಿ ॥</p>
<p class="Text"> ದೇವಗಂಧರ್ವ ಸೇವಿತನೇ! ಸುವರ್ಣಮಯವಾದ ಮಹಾಶೃಂಗದಿಂದ ಶೋಭಿಸುತ್ತಿರುವ ಮೈನಾಕನೇ! ಹನುಮಂತನು ನಿನ್ನಲ್ಲಿ ಸ್ವಲ್ಪ ಹೊತ್ತು ವಿಶ್ರಮಿಸಿದ್ದು ಅನಂತರ ಮುಂದೆ ಪಯಣ ಬೆಳೆಸಲಿ. ಪರಾಕ್ರಮಶಾಲಿಯಾದ ವಾನರಶ್ರೇಷ್ಠನು ಇದೋ ನಿನ್ನ ಸಮೀಪಕ್ಕೆ ಬರುತ್ತಿದ್ದಾನೆ. ॥ 99 ॥</p>
<p class="Shlok-Number" id="toc_marker-7-100">ಶ್ಲೋಕ - 100</p>
<p class="Shlok">ಕಾಕುತ್ಸ್ಥಸ್ಯಾನೃಶಂಸ್ಯಂ ಚ ಮೈಥಿಲ್ಯಾಶ್ಚ ವಿವಾಸನಮ್ ।</p>
<p class="Shlok">ಶ್ರಮಂ ಚ ಪ್ಲವಗೇಂದ್ರಸ್ಯ ಸಮೀಕ್ಷ್ಯೋತ್ಥಾತುಮರ್ಹಸಿ ॥</p>
<p class="Text"> ಶ್ರೀರಾಮನ ದಯಾಪರತೆಯನ್ನು, ರಾಮನಿಂದ ಅಗಲಿದ ಸೀತಾ ದೇವಿಯ ದುಃಸ್ಥಿತಿಯನ್ನು, ಪ್ಲವಗ ಶ್ರೇಷ್ಠನಾದ ಹನುಮಂತನ ಕಾರ್ಯಭಾರವನ್ನು (ಶ್ರಮವನ್ನು) ಗಮನಿಸಿ, ನೀನು ಬೇಗನೇ ನೀರಿನಿಂದ ಎದ್ದುನಿಲ್ಲು.’’ ॥ 100 ॥</p>
<p class="Shlok-Number" id="toc_marker-7-101">ಶ್ಲೋಕ - 101</p>
<p class="Shlok">ಹಿರಣ್ಯನಾಭೋ ಮೈನಾಕೋ ನಿಶಮ್ಯ ಲವಣಾಂಭಸಃ ।</p>
<p class="Shlok">ಉತ್ಪಪಾತ ಜಲಾತ್ತೂರ್ಣಂ ಮಹಾದ್ರುಮಲತಾಯುತಃ ॥</p>
<p class="Text">ಸಮುದ್ರ ರಾಜನ ಆ ಮಾತುಗಳನ್ನು ಕೇಳಿದೊಡನೆ ಮಹಾವೃಕ್ಷಗಳಿಂದಲೂ, ಲತೆಗಳಿಂದಲೂ, ಸಮಾವೃತನಾಗಿದ್ದ ಹಿರಣ್ಯಶೃಂಗನಾದ ಮೈನಾಕನು ತನ್ನ ಶಿಖರವನ್ನು ಮೇಲಕ್ಕೆ ಚಾಚಿದನು. ॥ 101 ॥</p>
<p class="Shlok-Number" id="toc_marker-7-102">ಶ್ಲೋಕ - 102</p>
<p class="Shlok">ಸ ಸಾಗರಜಲಂ ಭಿತ್ವಾ ಬಭೂವಾಭ್ಯುತ್ಥಿತಸ್ತದಾ ।</p>
<p class="Shlok">ಯಥಾ ಜಲಧರಂ ಭಿತ್ವಾ ದೀಪ್ತರಶ್ಮಿರ್ದಿವಾಕರಃ ॥</p>
<p class="Text">ಮೈನಾಕನು ಸಮುದ್ರವನ್ನು ಭೇದಿಸಿಕೊಂಡು ಹೊರ ಬಂದು ಪ್ರದೀಪ್ತವಾದ ಕಿರಣಗಳುಳ್ಳ ಸೂರ್ಯದೇವನು ಮೋಡಗಳನ್ನು ಭೇದಿಸಿಕೊಂಡು ಹೊರಬಂದು ಪ್ರಕಾಶಿಸುವಂತೆ ಪ್ರಕಾಶಿಸಿದನು. ॥ 102 ॥</p>
<p class="Shlok-Number" id="toc_marker-7-103">ಶ್ಲೋಕ - 103</p>
<p class="Shlok">ಸ ಮಹಾತ್ಮಾ ಮುಹೂರ್ತೇನ ಪರ್ವತಃ ಸಲಿಲಾವೃತಃ ।</p>
<p class="Shlok">ದರ್ಶಯಾಮಾಸ ಶೃಂಗಾಣಿ ಸಾಗರೇಣ ನಿಯೋಜಿತಃ ॥</p>
<p class="Text">ಸಮುದ್ರರಾಜನಿಂದ ಪ್ರೇರಿತನಾದ ಮಹಾತ್ಮನಾದ ಮೈನಾಕನು ನೀರಿನಿಂದ ಸುತ್ತುವರಿಯಲ್ಪಟ್ಟು ಮುಹೂರ್ತ ಮಾತ್ರದಲ್ಲಿ ತನ್ನ ಎಲ್ಲ ಶಿಖರಗಳನ್ನು ಹೊರ ಚಾಚಿದನು. ॥ 103 ॥</p>
<p class="Shlok-Number" id="toc_marker-7-104">ಶ್ಲೋಕ - 104</p>
<p class="Shlok">ಶಾತಕುಂಭಮಯೈಃ ಶೃಂಗೈಃ ಸಕಿಂನರಮಹೋರಗೈಃ ।</p>
<p class="Shlok">ಆದಿತ್ಯೋದಯಸಂಕಾಶೈರಾಲಿಖದ್ಭಿರಿವಾಂಬರಮ್ ॥</p>
<p class="Text">ಆ ಮೈನಾಕಗಿರಿ ಶಿಖರಗಳು ಭಂಗಾರದ ಕಾಂತಿಯಿಂದ ಶೋಭಿಸುತ್ತಿದ್ದವು. ಅದರಲ್ಲಿ ಕಿನ್ನರರು ವಿಹರಿಸುತ್ತಿದ್ದರು. ಮಹಾಸರ್ಪಗಳು ಹರಿದಾಡುತ್ತಿದ್ದುವು. ಉದಯಿಸಿದ ಸೂರ್ಯನ ಕಾಂತಿಯಂತೆ ಹೊಂದಿದ್ದ, ಆಕಾಶದಲ್ಲಿ ಸ್ವರ್ಣ ರೇಖೆಗಳನ್ನೆಳೆಯಲು ಹೊರಟಿದೆಯೋ ಎಂಬಂತೆ ಆ ಪರ್ವತವು ಅತ್ಯಂತ ಎತ್ತರವಾಗಿ ಶೋಭಿಸುತಿತ್ತು. ॥ 104 ॥</p>
<p class="Shlok-Number" id="toc_marker-7-105">ಶ್ಲೋಕ - 105</p>
<p class="Shlok">ತಪ್ತಜಾಂಬೂನದೈಃ ಶೃಂಗೈಃ ಪರ್ವತಸ್ಯ ಸಮುತ್ಥಿತೈಃ । </p>
<p class="Shlok">ಆಕಾಶಂ ಶಸ್ತ್ರಸಂಕಾಶಮಭವತ್ ಕಾಂಚನಪ್ರಭಮ್ ॥</p>
<p class="Text">ಸಮುದ್ರ ಜಲದಿಂದ ಮೇಲಕ್ಕೆದ್ದು ನಿಂತ ಮೈನಾಕ ಪರ್ವತ ಶಿಖರಗಳು ಪುಟವಿಟ್ಟ ಚಿನ್ನದಂತೆ ವಿರಾಜಿಸುತ್ತಿದ್ದುವು. ಅವು ನೀಲವರ್ಣದ ಆಕಾಶದಲ್ಲಿ ಕಾಂಚನ ಪ್ರಭೆಯಂತೆ ಒಪ್ಪುತ್ತಿದ್ದವು. ॥ 105 ॥</p>
<p class="Shlok-Number" id="toc_marker-7-106">ಶ್ಲೋಕ - 106</p>
<p class="Shlok">ಜಾತರೂಪಮಯೈಃ ಶೃಂಗೈರ್ಭ್ರಾಜಮಾನೈಃ ಸ್ವಯಂಪ್ರಭೈಃ ।</p>
<p class="Shlok">ಆದಿತ್ಯಶತಸಂಕಾಶಃ ಸೋಽಭವದ್ಗಿರಿಸತ್ತಮಃ ॥</p>
<p class="Text">ಸುವರ್ಣ ಮಯವಾದ ಶಿಖರಗಳಿಂದ ಕೂಡಿ ಮಹಾಪ್ರಭೆಯಿಂದ ಜಾಜ್ವಲ್ಯಮಾನವಾಗಿ ಪ್ರಕಾಶಿಸುತ್ತಿದ್ದ ಶ್ರೇಷ್ಠವಾದ ಮೈನಾಕ ಪರ್ವತವು ನೂರು ಸೂರ್ಯರಿಗೆ ಸದೃಶವಾಗಿತ್ತು. ॥ 106 ॥</p>
<p class="Shlok-Number" id="toc_marker-7-107">ಶ್ಲೋಕ - 107</p>
<p class="Shlok">ತಮುತ್ಥಿತಮಸಂಗೇನ ಹನುಮಾನಗ್ರತಃ ಸ್ಥಿತಮ್ ।</p>
<p class="Shlok">ಮಧ್ಯೇ ಲವಣತೋಯಸ್ಯ ವಿಘ್ನೋಽಯಮಿತಿ ನಿಶ್ಚಿತಃ ॥</p>
<p class="Text">ಯಾವುದೇ ಕಾರಣವಿಲ್ಲದೆ ಇದ್ದಕ್ಕಿದ್ದಂತೆ ಲವಣಾಂಬುಧಿಯಿಂದ ಮೇಲೆದ್ದು ಇದಿರ್ಗಡೆ ನಿಂತಿದ್ದ ಮೈನಾಕ ಪರ್ವತದ ಶಿಖರಗಳನ್ನು ನೋಡಿ ಹನುಮಂತನು ಇದೊಂದು ತನಗೆ ವಿಘ್ನಕಾರಿಯೆಂದೇ ಭಾವಿಸಿದನು. ॥ 107 ॥</p>
<p class="Shlok-Number" id="toc_marker-7-108">ಶ್ಲೋಕ - 108</p>
<p class="Shlok">ಸ ತಮುಚ್ಛ್ರಿತಮತ್ಯರ್ಥಂ ಮಹಾವೇಗೋ ಮಹಾಕಪಿಃ ।</p>
<p class="Shlok">ಉರಸಾ ಪಾತಯಾಮಾಸ ಜೀಮೂತಮಿವ ಮಾರುತಃ ॥</p>
<p class="Text">ಮಹಾವೇಗದಿಂದ ಸಾಗುತ್ತಿದ್ದ ಮಹಾಕಪಿಯಾದ ಹನುಮಂತನು ಬಹಳ ಎತ್ತರವಾಗಿದ್ದ ಮೈನಾಕ ಪರ್ವತದ ಶಿಖರವನ್ನು-ವಾಯುವು ಕಾರ್ಮುಗಿಲನ್ನು ಚದುರಿಸಿಬಿಡುವಂತೆ ಎದೆಯಿಂದಲೇ ಅಪ್ಪಳಿಸಿ ಕೆಳಕ್ಕುರುಳಿಸಿದನು. ॥ 108 ॥</p>
<p class="Shlok-Number" id="toc_marker-7-109">ಶ್ಲೋಕ - 109</p>
<p class="Shlok">ಸ ತಥಾ ಪಾತಿತಸ್ತೇನ ಕಪಿನಾ ಪರ್ವತೋತ್ತಮಃ ।</p>
<p class="Shlok">ಬುದ್ಧ್ವಾ ತಸ್ಯ ಕಪೇರ್ವೇಗಂ ಜಗರ್ಷ ಚ ನನಂದ ಚ ॥</p>
<p class="Text">ಕಪಿವೀರನಿಂದ ಲೀಲಾಜಾಲವಾಗಿ ಅಪ್ಪಳಿಸಲ್ಪಟ್ಟ ಗಿರಿವರನು ಅವನ ವೇಗ-ಬಲವನ್ನು ನೋಡಿ ಆಶ್ಚರ್ಯಚಕಿತನಾಗಿ ಅಬ್ಬಾ! ಇವನ ಅಧಟೇ! ಎಂದು ಹರ್ಷದಿಂದ ಪುಲಕಿತನಾಗಿ ಆನಂದದಲ್ಲಿ ಮುಳುಗಿಹೋದನು. ॥ 109 ॥</p>
<p class="Shlok-Number" id="toc_marker-7-110">ಶ್ಲೋಕ - 110</p>
<p class="Shlok">ತಮಾಕಾಶಗತಂ ವೀರಮಾಕಾಶೇ ಸಮುಪಸ್ಥಿತಃ ।</p>
<p class="Shlok">ಪ್ರೀತೋ ಹೃಷ್ಟಮನಾ ವಾಕ್ಯಮಬ್ರವೀತ್ ಪರ್ವತಃ ಕಪಿಮ್ ॥</p>
<p class="Text">ಆ ಮೈನಾಕ ಪರ್ವತವು ಮಾನವ ರೂಪವನ್ನು ಧರಿಸಿ, ಶಿಖರದ ಮೇಲೆ ನಿಂತು ಆಕಾಶಮಾರ್ಗವಾಗಿ ಹೋಗುತ್ತಿದ್ದ ಆ ಕಪಿವೀರನನ್ನು ಪ್ರೇಮದಿಂದ, ಸಂತೋಷಗೊಂಡ ಮನಸ್ಸಿನಿಂದ ನಮಿಸಿ ಇಂತೆಂದನು ॥ 110 ॥</p>
<p class="Shlok-Number" id="toc_marker-7-111">ಶ್ಲೋಕ - 111</p>
<p class="Shlok">ಮಾನುಷಂ ಧಾರಯನ್ ರೂಪಮಾತ್ಮನಃ ಶಿಖರೇ ಸ್ಥಿತಃ ।</p>
<p class="Shlok">ದುಷ್ಕರಂ ಕೃತವಾನ್ ಕರ್ಮ ತ್ವಮಿದಂ ವಾನರೋತ್ತಮ ॥</p>
<p class="Text">‘‘ಓ ವಾನರಾತ್ತೋಮಾ! ನೀನು ಅತ್ಯಂತ ದುಷ್ಕರವಾದ ಕಾರ್ಯವನ್ನು ಮಾಡಿರುವೆ. ನನ್ನ ಶಿಖರದ ಮೇಲೆ ಇಳಿದು </p>
<p class="Text">ಸ್ವಲ್ಪ ಹೋತ್ತು ವಿಶ್ರಮಿಸಿಕೊಂಡು ಅನಂತರ ಮುಂದಕ್ಕೆ ಪಯಣಿಸು. ॥111॥</p>
<p class="Shlok-Number" id="toc_marker-7-112">ಶ್ಲೋಕ - 112</p>
<p class="Shlok">ನಿಪತ್ಯ ಮಮ ಶೃಂಗೇಷು ವಿಶ್ರಮಸ್ವ ಯಥಾಸುಖಮ್ ।</p>
<p class="Shlok">ರಾಘವಸ್ಯ ಕುಲೇ ಜಾತೈರುದಧಿಃ ಪರಿವರ್ಧಿತಃ ॥</p>
<p class="Text">ರಾಘವನ ವಂಶದಲ್ಲಿ ಹುಟ್ಟಿದವರಿಂದಲೇ ಸಮುದ್ರರಾಜನು ಅಭಿವೃದ್ಧಿಯನ್ನು ಹೊಂದಿದ್ದಾನೆ. ಈ ಕಾರಣದಿಂದ ಸಮುದ್ರರಾಜನು ರಾಮನ ಕಾರ್ಯದಲ್ಲಿಯೇ ಆಸಕ್ತನಾಗಿರುವ ನಿನ್ನನ್ನು ಗೌರವಿಸಲು ಬಯಸಿದ್ದಾನೆ. ॥ 112 ॥</p>
<p class="Shlok-Number" id="toc_marker-7-113">ಶ್ಲೋಕ - 113</p>
<p class="Shlok">ಸ ತ್ವಾಂ ರಾಮಹಿತೇ ಯುಕ್ತಂ ಪ್ರತ್ಯರ್ಚಯತಿ ಸಾಗರಃ ।</p>
<p class="Shlok">ಕೃತೇ ಚ ಪ್ರತಿಕರ್ತವ್ಯಮೇಷ ಧರ್ಮಃ ಸನಾತನಃ ॥</p>
<p class="Text">ಉಪಕಾರವನ್ನು ಮಾಡಿವರಿಗೆ ಪ್ರತ್ಯುಪಕಾರ ಮಾಡುವುದು ಸನಾತನ ಧರ್ಮವಾಗಿದೆ. ಆದುದರಿಂದ ರಘುವಂಶೀಯರು ತನಗೆ ಮಾಡಿರುವ ಉಪಕಾರಕ್ಕೆ ಈ ರೀತಿಯಲ್ಲಿ ಪ್ರತ್ಯುಪಕಾರ ಮಾಡಲು ಸಮುದ್ರರಾಜನು ಬಯಸಿದ್ದಾನೆ. ಅವನ ಆತಿಥ್ಯವನ್ನು ಅಂಗೀಕರಿಸು. ನೀನು ಸನ್ಮಾನಕ್ಕೆ ಯೋಗ್ಯನಾಗಿರುವೆ. ॥ 113 ॥</p>
<p class="Shlok-Number" id="toc_marker-7-114">ಶ್ಲೋಕ - 114</p>
<p class="Shlok">ಸೋಽಯಂ ತತ್ಪ್ರತಿಕಾರಾರ್ಥೀ ತ್ವತ್ತಃ ಸಂಮಾನಮರ್ಹತಿ ।</p>
<p class="Shlok">ತ್ವನ್ನಿಮಿತ್ತಮನೇನಾಹಂ ಬಹುಮಾನಾತ್ಪ್ರಚೋದಿತಃ ॥</p>
<p class="Shlok-Number" id="toc_marker-7-115">ಶ್ಲೋಕ - 115</p>
<p class="Shlok">ಯೋಜನಾನಾಂ ಶತಂ ಚಾಪಿ ಕಪಿರೇಷ ಖಮಾಪ್ಲುತಃ ।</p>
<p class="Shlok">ತವ ಸಾನುಷು ವಿಶ್ರಾಂತಃ ಶೇಷಂ ಪ್ರಕ್ರಮತಾಮಿತಿ ॥</p>
<p class="Text">ನಿನ್ನ ಸಲುವಾಗಿಯೇ ಸಮುದ್ರರಾಜನು ಬಹುಮಾನ ಪೂರ್ವಕವಾಗಿನನಗೆಹೀಗೆಹೇಳಿರುವನು‘‘ಆಕಾಶಮಾರ್ಗದಲ್ಲಿ ಹಾರಿ ಬರುತ್ತಿರುವ ಕಪೀಶ್ವರನು ನೂರು ಯೋಜನಗಳನ್ನಾದರೂ ಒಂದೇ ನೆಗೆತದಲ್ಲಿ ಹಾರಬಲ್ಲನು. ಆದರೂ ಅವನು ನಿನ್ನ ಶಿಖರದಲ್ಲಿ ಸ್ವಲ್ಪ ಹೊತ್ತು ವಿಶ್ರಮಿಸಿಕೊಂಡು ಅನಂತರ ಉಳಿದ ಭಾಗವನ್ನು ಲಂಸಲಿ. ಓ ಕಪಿವೀರಾ! ನಾನು ನಿನ್ನಲ್ಲಿ ಪ್ರಾರ್ಥಿಸುತ್ತೇನೆ. ಇಲ್ಲಿಯೇ ಕೊಂಚ ಹೊತ್ತು ನನ್ನ ಮೇಲೆ ವಿಶ್ರಮಿಸಿ ಮುಂದಕ್ಕೆ ಪ್ರಯಾಣಮಾಡು. ॥ 114-115 ॥</p>
<p class="Shlok-Number" id="toc_marker-7-116">ಶ್ಲೋಕ - 116</p>
<p class="Shlok">ತಿಷ್ಠ ತ್ವಂ ಹರಿಶಾರ್ದೂಲ ಮಯಿ ವಿಶ್ರಮ್ಯ ಗಮ್ಯತಾಮ್ ।</p>
<p class="Shlok">ತದಿದಂ ಗಂಧವತ್ ಸ್ವಾದು ಕಂದಮೂಲಫಲಂ ಬಹು ।</p>
<p class="Shlok">ತದಾಸ್ವಾದ್ಯ ಹರಿಶ್ರೇಷ್ಠ ವಿಶ್ರಾಂತೋಽನುಗಮಿಷ್ಯಸಿ ॥</p>
<p class="Text">‘‘ಓ ಹರಿವೀರಾ! ಇಲ್ಲಿ ಸುಗಂಧಯುಕ್ತವಾಗಿರುವ ಗೆಡ್ಡೆ-ಗೆಣಸುಗಳು ಮತ್ತು ಫಲಗಳು ಹೇರಳವಾಗಿದ್ದು ತುಂಬಾ ರುಚಿಕರವಾಗಿವೆ. ಇವೆಲ್ಲವನ್ನು ಆಸ್ವಾದಿಸಿ, ವಿಶ್ರಾಂತಿಯನ್ನು ಪಡೆದು ಅನಂತರ ಹೋಗುವೆಯಂತೆ. ॥116॥</p>
<p class="Shlok-Number" id="toc_marker-7-117">ಶ್ಲೋಕ - 117</p>
<p class="Shlok">ಅಸ್ಮಾಕಮಪಿ ಸಂಬಂಧಃ ಕಪಿಮುಖ್ಯ ತ್ವಯಾಽಸ್ತಿ ವೈ ।</p>
<p class="Shlok">ಪ್ರಖ್ಯಾತಸ್ತ್ರೀಷು ಲೋಕೇಷು ಮಹಾಗುಣಪರಿಗ್ರಹಃ ॥</p>
<p class="Text">ಕಪಿಮುಖ್ಯನೇ! ನೀನು ಮಹಾಗುಣಗಳನ್ನು ಮೈಗೂಡಿಸಿಕೊಂಡಿರುವೆ. ಈ ಕಾರಣದಿಂದ ಮೂರು ಲೋಕಗಳಲ್ಲಿ ಖ್ಯಾತನಾಗಿರುವೆ. ಮೇಲಾಗಿ ನೀನು ನಮಗೆ ಸಂಬಂಧಿಯೂ ಆಗಬೇಕು. ॥ 117 ॥</p>
<p class="Shlok-Number" id="toc_marker-7-118">ಶ್ಲೋಕ - 118</p>
<p class="Shlok">ವೇಗವಂತಃ ಪ್ಲವಂತೋ ಯೇ ಪ್ಲವಗಾ ಮಾರುತಾತ್ಮಜ ।</p>
<p class="Shlok">ತೇಷಾಂ ಮುಖ್ಯತಮಂ ಮನ್ಯೇ ತ್ವಾಮಹಂ ಕಪಿಕುಂಜರ ॥</p>
<p class="Text">ಓ ಕಪಿಕುಂಜರಾ! ಬಹಳ ವೇಗವಾಗಿ ಹಾರುವ ಸಾಮರ್ಥ್ಯವಿರುವ ಕಪಿಗಳೆಲ್ಲರಿಗೂ ನೀನು ಮುಖ್ಯನಾದವನು ಎಂದು ನಾನು ಭಾವಿಸುತ್ತೇನೆ. ॥ 118 ॥</p>
<p class="Shlok-Number" id="toc_marker-7-119">ಶ್ಲೋಕ - 119</p>
<p class="Shlok">ಅತಿಥಿಃ ಕಿಲ ಪೂಜಾರ್ಹಃ ಪ್ರಾಕೃತೋಽಪಿ ವಿಜಾನತಾ ।</p>
<p class="Shlok">ಧರ್ಮಂ ಜಿಜ್ಞಾಸಮಾನೇನ ಕಿಂ ಪುನರ್ಯಾದೃಶೋ ಮಹಾನ್ ॥</p>
<p class="Text">ಧರ್ಮಾತ್ಮನಾದ ಬುದ್ಧಿವಂತನು ತನ್ನ ಮನೆಗೆ ಬಂದ ಅತಿಥಿಯು ಸಾಮಾನ್ಯನಾಗಿದ್ದರೂ ಅವನನ್ನು ಪೂಜಾರ್ಹನೆಂದೇ ತಿಳಿಯುತ್ತಾನೆ. ಹೀಗಿರುವಾಗ ನಿನ್ನಂತಹ ಮಹಾತ್ಮನಾದ ಅತಿಥಿಯು ಬಂದಾಗ ಪೂಜಿಸುವ ವಿಷಯದಲ್ಲಿ ಹೇಳುವುದೇನಿದೆ? ॥ 119 ॥</p>
<p class="Shlok-Number" id="toc_marker-7-120">ಶ್ಲೋಕ - 120</p>
<p class="Shlok">ತ್ವಂ ಹಿ ದೇವವರಿಷ್ಠಸ್ಯ ಮಾರುತಸ್ಯ ಮಹಾತ್ಮನಃ ।</p>
<p class="Shlok">ಪುತ್ರಸ್ತಸ್ಯೈವ ವೇಗೇನ ಸದೃಶಃ ಕಪಿಕುಂಜರ ॥</p>
<p class="Text">ಓ ಕಪೀಶ್ವರಾ! ನೀನಾದರೋ ದೇವಶ್ರೇಷ್ಠನಾದ, ಮಹಾತ್ಮನಾದ ವಾಯುದೇವರ ಪುತ್ರನು; ವೇಗದಲ್ಲಿಯೂ ಅವನಿಗೆ ಸಮಾನನೇ ಆಗಿರುವೆ. ॥ 120 ॥</p>
<p class="Shlok-Number" id="toc_marker-7-121">ಶ್ಲೋಕ - 121</p>
<p class="Shlok">ಪೂಜಿತೇ ತ್ವಯಿ ಧರ್ಮಜ್ಞ ಪೂಜಾಂ ಪ್ರಾಪ್ನೋತಿ ಮಾರುತಃ ।</p>
<p class="Shlok">ತಸ್ಮಾತ್ತ್ವಂ ಪೂಜನೀಯೋ ಮೇ ಶೃಣು ಚಾಪ್ಯತ್ರ ಕಾರಣಮ್ ॥</p>
<p class="Text"> ಓ ಧರ್ಮಜ್ಞನೇ! ನಿನ್ನನ್ನು ಸತ್ಕರಿಸಿದರೆ ವಾಯುದೇವರನ್ನೇ ಸತ್ಕರಿಸಿದಂತಾಗುತ್ತದೆ. ನಿನಗೆ ಮಾಡಿದ ಸತ್ಕಾರವನ್ನು ವಾಯು ದೇವರು ಪಡೆದುಕೊಳ್ಳುತ್ತಾನೆ. ಆದುದರಿಂದ ನೀನು ನನಗೆ ಪೂಜನೀಯನಾಗಿರುವೆ. ಇದರ ಕಾರಣವನ್ನು ಹೇಳುತ್ತೇನೆ, ಆಲಿಸು. ॥ 121 ॥</p>
<p class="Shlok-Number" id="toc_marker-7-122">ಶ್ಲೋಕ - 122</p>
<p class="Shlok">ಪೂರ್ವಂ ಕೃತಯುಗೇ ತಾತ ಪರ್ವತಾಃ ಪಕ್ಷಿಣೋಽಭವನ್ ।</p>
<p class="Shlok">ತೇ ಹಿ ಜಗ್ಮುರ್ದಿಶಃ ಸರ್ವಾ ಗರುಡಾನಿಲವೇಗಿನಃ ॥</p>
<p class="Text"> ಓ ಪೂಜ್ಯನೇ! ಹಿಂದೆ ಕೃತಯುಗದಲ್ಲಿ ಪರ್ವತಗಳಿಗೆ ರೆಕ್ಕೆಗಳಿದ್ದವು. ಅವು ಗರುಡ ಪಕ್ಷಿಯಂತೆ ವೇಗಶಾಲಿಗಳಾಗಿ ಎಲ್ಲ ದಿಕ್ಕುಗಳಿಗೂ ಹಾರಿಕೊಂಡು ಹೋಗುತ್ತಿದ್ದುವು. ॥122॥</p>
<p class="Shlok-Number" id="toc_marker-7-123">ಶ್ಲೋಕ - 123</p>
<p class="Shlok">ತತಸ್ತೇಷು ಪ್ರಯಾತೇಷು ದೇವಸಂಘಾಃ ಸಹರ್ಷಿಭಿಃ ।</p>
<p class="Shlok">ಭೂತಾನಿ ಚ ಭಯಂ ಜಗ್ಮುಸ್ತೇಷಾಂ ಪತನಶಂಕಯಾ ॥</p>
<p class="Text"> ಹಾಗೆ ಸ್ವೆಚ್ಛೆಯಿಂದ ಹಾರಿಕೊಂಡು ಹೋಗುತ್ತಿರುವಾಗ ಎಂದಾದರೂ ಇವು ನಮ್ಮ ಮೇಲೆ ಬೀಳಬಹುದೆಂಬ ಸಂದೇಹದಿಂದ ದೇವತೆಗಳೂ, ಋಷಿಗಳೂ, ಸಕಲ ಪ್ರಾಣಿಗಳೂ ಭಯ ಪೀಡಿತರಾದರು. ॥ 123 ॥</p>
<p class="Shlok-Number" id="toc_marker-7-124">ಶ್ಲೋಕ - 124</p>
<p class="Shlok">ತತಃ ಕ್ರುದ್ಧಃ ಸಹಸ್ರಾಕ್ಷಃ ಪರ್ವತಾನಾಂ ಶತಕ್ರತುಃ ।</p>
<p class="Shlok">ಪಕ್ಷಾಂಶ್ಚಿಚ್ಛೇದ ವಜ್ರೇಣ ತತ್ರ ತತ್ರ ಸಹಸ್ರಶಃ ॥</p>
<p class="Text">ಪರ್ವತಗಳ ಈ ಹಾರಾಟವನ್ನು ಕಂಡ ಇಂದ್ರನು ಕ್ರುದ್ಧನಾಗಿ ಅವುಗಳ ರೆಕ್ಕೆಗಳನ್ನು ವಜ್ರಾಯುಧದಿಂದ ಅವುಗಳಿದ್ದಲ್ಲೇ ಸಾವಿರಾರು ಸಂಖ್ಯೆಯಲ್ಲಿ ಕತ್ತರಿಸಿದನು. ॥ 124 ॥</p>
<p class="Shlok-Number" id="toc_marker-7-125">ಶ್ಲೋಕ - 125</p>
<p class="Shlok">ಸ ಮಾಮುಪಗತಃ ಕ್ರುದ್ಧೋ ವಜ್ರಮುದ್ಯಮ್ಯ ದೇವರಾಟ್ ।</p>
<p class="Shlok">ತತೋಽಹಂ ಸಹಸಾ ಕ್ಷಿಪ್ತಃ ಶ್ವಸನೇನ ಮಹಾತ್ಮನಾ ॥</p>
<p class="Text"> ಕ್ರುದ್ಧನಾದ ದೇವೇಂದ್ರನು ವಜ್ರಾಯುಧವನ್ನೆತ್ತಿಕೊಂಡು ನನ್ನ ರೆಕ್ಕೆಗಳನ್ನು ಕತ್ತರಿಸಲು ಬಳಿಗೆ ಬಂದನು. ಆ ಸಮಯಕ್ಕೆ ಸರಿಯಾಗಿ ಮಹಾತ್ಮನಾದ ನಿನ್ನ ತಂದೆ ವಾಯುದೇವರು ನನ್ನನ್ನು ಹಾರಿಸಿಕೊಂಡು ಹೋಗಿ ಸಮುದ್ರದಲ್ಲಿ ಇರಿಸಿದನು. ॥ 125 ॥</p>
<p class="Shlok-Number" id="toc_marker-7-126">ಶ್ಲೋಕ - 126</p>
<p class="Shlok">ಅಸ್ಮಿನ್ ಲವಣತೋಯೇ ಚ ಪ್ರಕ್ಷಿಪ್ತಃ ಪ್ಲವಗೋತ್ತಮ ।</p>
<p class="Shlok">ಗುಪ್ತಪಕ್ಷಸಮಗ್ರಶ್ಚ ತವ ಪಿತ್ರಾಭಿರಕ್ಷಿತಃ ॥ </p>
<p class="Text">ಓ ವಾನರೋತ್ತಮಾ! ನಿನ್ನ ತಂದೆಯಾದ ವಾಯುದೇವರು ನನ್ನನ್ನು ಸಮುದ್ರದಲ್ಲಿರಿಸಿ, ನನ್ನನ್ನ ಮಾತ್ರವಲ್ಲದೆ, ನನ್ನ ಸಮಗ್ರವಾದ ರೆಕ್ಕೆಗಳನ್ನು ಸಂರಕ್ಷಿಸಿದನು. ಅವನಿಂದಾಗಿ ನಾನು ಈ ಲವಣಸಮುದ್ರದಲ್ಲಿ ಭದ್ರವಾಗಿದ್ದೇನೆ. ॥ 126 ॥</p>
<p class="Shlok-Number" id="toc_marker-7-127">ಶ್ಲೋಕ - 127</p>
<p class="Shlok">ತತೋಽಹಂ ಮಾನಯಾಮಿ ತ್ವಾಂ ಮಾನ್ಯೋ ಹಿ ಮಮ ಮಾರುತಃ ।</p>
<p class="Shlok">ತ್ವಯಾ ಮೇ ಹ್ಯೇಷ ಸಂಬಂಧಃ ಕಪಿಮುಖ್ಯ ಮಹಾಗುಣಃ ॥</p>
<p class="Shlok-Number" id="toc_marker-7-128">ಶ್ಲೋಕ - 128</p>
<p class="Shlok">ಅಸ್ಮಿನ್ನೇವಂ ಗತೇ ಕಾರ್ಯೇ ಸಾಗರಸ್ಯ ಮಮೈವ ಚ ।</p>
<p class="Shlok">ಪ್ರೀತಿಂ ಪ್ರೀತಮನಾಃ ಕರ್ತುಂ ತ್ವಮರ್ಹಸಿ ಮಹಾಕಪೇ ॥</p>
<p class="Text">ಓ ಕಪಿಮುಖ್ಯನಾದ ಮಾರುತಿಯೇ! ನಿನ್ನೊಡನೆ ನನಗೆ ನಿನ್ನ ತಂದೆಯ ಉಪಕಾರರೂಪವಾದ ಮಹಾಗುಣಯುಕ್ತವಾದ ಈ ಸಂಬಂಧವಿದೆ. ಅದರಿಂದಲೇ ನಾನು ನಿನ್ನನ್ನು ಸನ್ಮಾನಿಸುತ್ತಿದ್ದೇನೆ. ನಿನ್ನ ತಂದೆಯಂತೆ ನೀನೂ ನನಗೆ ಮಾನ್ಯನಾಗಿರುವೆ. ಓ ಮಹಾಮತಿಯಾದ ಕಪೀಶ್ವರಾ! ಇಂತಹ ಸುವರ್ಣಾವಕಾಶದಿಂದ ನೀನು ಸಂತೋಷ ಮನಸ್ಸಿನಿಂದ ಆತಿಥ್ಯವನ್ನು ಸ್ವೀಕರಿಸಿ ನನಗೂ, ಸಮುದ್ರನಿಗೂ ಆನಂದಗೊಳಿಸು.॥ 127-128 ॥</p>
<p class="Shlok-Number" id="toc_marker-7-129">ಶ್ಲೋಕ - 129</p>
<p class="Shlok">ಶ್ರಮಂ ಮೋಕ್ಷಯ ಪೂಜಾಂ ಚ ಗೃಹಾಣ ಕಪಿಸತ್ತಮ ।</p>
<p class="Shlok">ಪ್ರೀತಿಂ ಚ ಬಹು ಮನ್ಯಸ್ವ ಪ್ರೀತೋಽಸ್ಮಿ ತವ ದರ್ಶನಾತ್ ॥</p>
<p class="Text">ಓ ಕಪಿಸತ್ತಮಾ! ನಿನ್ನ ದರ್ಶನದಿಂದಲೇ ನಾನು ಪರಮ ಪ್ರೀತನಾಗಿದ್ದೇನೆ. ಇಲ್ಲಿ ಸ್ವಲ್ಪ ವಿಶ್ರಮಿಸಿಕೊಂಡು ಶ್ರಮವನ್ನು ಪರಿಹರಿಸಿಕೊ; ನಮ್ಮ ಸತ್ಕಾರವನ್ನು ಸ್ವೀಕರಿಸು. ನಿನ್ನ ಮೇಲೆ ನನಗುಂಟಾಗಿರುವ ವಿಶ್ವಾಸವನ್ನು ಪುರಸ್ಕರಿಸು.’’ ॥ 129 ॥</p>
<p class="Shlok-Number" id="toc_marker-7-130">ಶ್ಲೋಕ - 130</p>
<p class="Shlok">ಏವಮುಕ್ತಃ ಕಪಿಶ್ರೇಷ್ಠಸ್ತಂ ನಗೋತ್ತಮಮಬ್ರವೀತ್ ।</p>
<p class="Shlok">ಪ್ರೀತೋಽಸ್ಮಿ ಕೃತಮಾತಿಥ್ಯಂ ಮನ್ಯುರೇಷೋಽಪನೀಯತಾಮ್ ॥</p>
<p class="Text">ಹೀಗೆ ಮೈನಾಕನು ವಿನೀತನಾಗಿ ಹೇಳಲು ಕಪಿಶ್ರೇಷ್ಠನಾದ ಹನುಮಂತನು ಯಥೋಚಿತವಾಗಿ ಹೀಗೆ ನುಡಿದನು ‘‘ಎಲೈ ಮೈನಾಕನೇ! ನಿನ್ನ ಮಾತುಗಳಿಂದಲೇ ನಾನು ಸುಪ್ರೀತನಾಗಿದ್ದೇನೆ. ನಿನ್ನ ಈ ಸವಿನುಡಿಗಳಿಂದ ನೀನು ಆತಿಥ್ಯವನ್ನು ಮಾಡಿದಂತೆ ಆಗಿದೆ. ‘ಇಷ್ಟು ಪ್ರಾರ್ಥಿಸಿಕೊಂಡರೂ ಆತಿಥ್ಯವನ್ನು ಸ್ವೀಕರಿಸಲಿಲ್ಲವಲ್ಲ’ ಎಂಬ ಬೇಸರವನ್ನು ಬಿಟ್ಟುಬಿಡು. ಅನ್ಯಥಾ ಭಾವಿಸಬೇಡ. ॥ 130 ॥</p>
<p class="Shlok-Number" id="toc_marker-7-131">ಶ್ಲೋಕ - 131</p>
<p class="Shlok">ತ್ವರತೇ ಕಾರ್ಯಕಾಲೋ ಮೇ ಹ್ಯಹಶ್ಚ ವ್ಯತಿವರ್ತತೇ ।</p>
<p class="Shlok">ಪ್ರತಿಜ್ಞಾ ಚ ಮಯಾ ದತ್ತಾ ನ ಸ್ಥಾತವ್ಯಮಿಹಾಂತರೇ ॥</p>
<p class="Text">ಕಾರ್ಯದ ಸಮಯವು ನನ್ನನ್ನು ಆತುರಗೊಳಿಸುತ್ತದೆ. ಹಗಲು ಕಳೆದುಹೋಗುತ್ತಿದೆ. ‘ಮಾರ್ಗಮಧ್ಯದಲ್ಲಿ ಎಲ್ಲಿಯೂ ನಿಲ್ಲುವುದಿಲ್ಲ’ ಎಂದು ಮಿತ್ರರ ಮುಂದೆ ಪ್ರತಿಜ್ಞೆ ಮಾಡಿರುವೆನು.’’ ॥ 131 ॥</p>
<p class="Shlok-Number" id="toc_marker-7-132">ಶ್ಲೋಕ - 132</p>
<p class="Shlok">ಇತ್ಯುಕ್ತ್ವಾ ಪಾಣಿನಾ ಶೈಲಮಾಲಭ್ಯ ಹರಿಪುಂಗವಃ ।</p>
<p class="Shlok">ಜಗಾಮಾಕಾಶಮಾವಿಶ್ಯ ವೀರ್ಯವಾನ್ ಪ್ರಹಸನ್ನಿವ ॥</p>
<p class="Text">ಕಪಿಶ್ರೇಷ್ಠನಾದ, ವೀರ್ಯವಂತನಾದ ಹನುಮಂತನು ಮೈನಾಕನಿಗೆ ಹೀಗೆ ಸಮಾಧಾನ ಹೇಳಿ, ಅವನ ಮೈ ದಡವಿ ಅವನ ಆತಿಥ್ಯವನ್ನು ಸ್ವೀಕರಿಸಿ ನಗು-ನಗುತ್ತಲೇ ಆಕಾಶಮಾರ್ಗವಾಗಿ ಮುಂದಕ್ಕೆ ಹೊರಟನು. ॥ 132 ॥</p>
<p class="Shlok-Number" id="toc_marker-7-133">ಶ್ಲೋಕ - 133</p>
<p class="Shlok">ಸ ಪರ್ವತಸಮುದ್ರಾಭ್ಯಾಂ ಬಹುಮಾನಾದವೇಕ್ಷಿತಃ ।</p>
<p class="Shlok">ಪೂಜಿತಶ್ಚೋಪಪನ್ನಾಭಿರಾಶೀರ್ಭಿರನಿಲಾತ್ಮಜಃ ॥</p>
<p class="Text">ಆಗ ಸಮುದ್ರರಾಜನೂ, ಮೈನಾಕನೂ ವಾಯುಸೂನು ಮಾರುತಿಯನ್ನು ಹೆಚ್ಚಿನ ಆದರ ಅಭಿಮಾನದಿಂದ ವೀಕ್ಷಿಸುತ್ತಿದ್ದರು. ಭಕ್ತಿತತ್ಪರರಾಗಿ ಪೂಜಿಸಿದರು. ರಾಮಕಾರ್ಯ ಸಿದ್ಧಿಗಾಗಿ ಕಾಲೋಚಿತವಾದ ಆಶೀರ್ವಾದಗಳಿಂದ ಕಾರ್ಯಸಿದ್ಧಿಯಾಗುವಂತೆ ಹರಸಿದರು. ॥ 133 ॥</p>
<p class="Shlok-Number" id="toc_marker-7-134">ಶ್ಲೋಕ - 134</p>
<p class="Shlok">ಅಥೋರ್ಧ್ವಂ ದೂರಮುತ್ಪತ್ಯ ಹಿತ್ವಾ ಶೈಲಮಹಾರ್ಣವೌ ।</p>
<p class="Shlok">ಪಿತುಃ ಪಂಥಾನಮಾಸ್ಥಾಯ ಜಗಾಮ ವಿಮಲೇಽಂಬರೇ ॥</p>
<p class="Text">ಬಳಿಕ ಮಾರುತಿಯು ಪರ್ವತ-ಸಮುದ್ರ ಇಬ್ಬರಿಂದಲೂ ಬಿಳ್ಕೊಂಡು, ಮೇಲ್ಮುಖವಾಗಿ ಬಹಳ ಎತ್ತರಕ್ಕೆ ಹಾರಿ ವಾಯುಮಾರ್ಗವನ್ನು ಸೇರಿ ಆಕಾಶದಲ್ಲಿ ಪ್ರಯಾಣವನ್ನು ಮುಂದುವರಿಸಿದನು. ॥ 134 ॥</p>
<p class="Shlok-Number" id="toc_marker-7-135">ಶ್ಲೋಕ - 135</p>
<p class="Shlok">ತತಶ್ಚೋರ್ಧ್ವಗತಿಂ ಪ್ರಾಪ್ಯ ಗಿರಿಂ ತಮವಲೋಕಯನ್ ।</p>
<p class="Shlok">ವಾಯುಸೂನುರ್ನಿರಾಲಂಬೇ ಜಗಾಮ ವಿಮಲೇಽಂಬರೇ ॥</p>
<p class="Text"> ಮುಂದೆ-ಮುಂದೆ ಇನ್ನು ಎತ್ತರಕ್ಕೆ ಹಾರಿ ಮೈನಾಕಪರ್ವತವನ್ನೆ ವೀಕ್ಷಿಸುತ್ತಾ ಯಾವ ಅವಲಂಬನೆಯೂ ಇಲ್ಲದೆ ನಿರ್ಮಲಾಕಾಶದಲ್ಲಿ ಹಾರಿಕೊಂಡು ಹೋಗುತ್ತಿದ್ದನು. ॥ 135 ॥</p>
<p class="Shlok-Number" id="toc_marker-7-136">ಶ್ಲೋಕ - 136</p>
<p class="Shlok">ತದ್ದ್ವಿತೀಯಂ ಹನುಮತೋ ದೃಷ್ಟ್ವಾ ಕರ್ಮ ಸದುಷ್ಕರಮ್ ।</p>
<p class="Shlok">ಪ್ರಶಸಂಸುಃ ಸುರಾಃ ಸರ್ವೇ ಸಿದ್ಧಾಶ್ಚ ಪರಮರ್ಷಯಃ ॥</p>
<p class="Text"> ಹನುಮಂತನ ಅತಿದುಷ್ಕರವಾದ ಎರಡನೆಯ ಆ ಕಾರ್ಯವನ್ನು ನೋಡಿ ದೇವತೆಗಳೂ, ಮಹರ್ಷಿಗಳೂ ಮತ್ತು ಸಿದ್ಧರೂ ಮಾರುತಿಯನ್ನು ಬಹಳವಾಗಿ ಶ್ಲಾಘಿಸಿದರು. (ಮೊದಲನೆಯ ಕರ್ಮ ಪರ್ವತದ ತುದಿಯಿಂದ ಆಗಸಕ್ಕೆ ಹಾರಿದುದು. ಎರಡನೆಯದು ಮೈನಾಕನನ್ನು ಜಯಿಸಿದುದು. ಆಗಸದಲ್ಲೇ ನಿಂತು ಮೈನಾಕನನ್ನು ಮುಟ್ಟಿ, ಪರ್ವತದ ಮೇಲೆ ಇಳಿಯದೆ ಪುನಃ ತನ್ನ ವೇಗವನ್ನು ಹೆಚ್ಚಿಸಿಕೊಂಡಿದ್ದು. ಇದು ಪಕ್ಷಿಗಳಿಗೂ ಸಾಧ್ಯವಾಗದ ಕಾರ್ಯವನ್ನು ಪಕ್ಷಗಳಿಲ್ಲದವನಾದ ಹನುಮಂತನು ಮಾಡಿದುದು ನಿಜವಾಗಿ ಮಹತ್ಕಾರ್ಯವೇ ಆಗಿದೆ.) ॥136॥</p>
<p class="Shlok-Number" id="toc_marker-7-137">ಶ್ಲೋಕ - 137</p>
<p class="Shlok">ದೇವತಾಶ್ಚಾಭವನ್ ಹೃಷ್ಟಾಸ್ತತ್ರಸ್ಥಾಸ್ತಸ್ಯ ಕರ್ಮಣಾ ।</p>
<p class="Shlok">ಕಾಂಚನಸ್ಯ ಸುನಾಭಸ್ಯ ಸಹಸ್ರಾಕ್ಷಶ್ಚ ವಾಸವಃ ॥</p>
<p class="Shlok-Number" id="toc_marker-7-138">ಶ್ಲೋಕ - 138</p>
<p class="Shlok">ಉವಾಚ ವಚನಂ ಶ್ರೀಮಾನ್ ಪರಿತೋಷಾತ್ ಸಗದ್ಗದಮ್ ।</p>
<p class="Shlok">ಸುನಾಭಂ ಪರ್ವತಶ್ರೇಷ್ಠಂ ಸ್ವಯಮೇವ ಶಚೀಪತಿಃ ॥</p>
<p class="Text">ಸುವರ್ಣನಾಭನಾದ ಮೈನಾಕನು ಸಮುದ್ರದಿಂದ ಮೇಲೆದ್ದು ಹನುಮಂತನನ್ನು ಸತ್ಕರಿಸಲು ಆಹ್ವಾನಿಸಿದ್ದಕ್ಕಾಗಿ ಆ ಪ್ರದೇಶದಲ್ಲಿದ್ದ ದೇವತೆಗಳೂ ಹಾಗೂ ಸಾವಿರ ಕಣ್ಣುಗಳುಳ್ಳ ದೇವೇಂದ್ರನೂ ಪರಮ ಸಂತೋಷಗೊಂಡರು. ಧೀಮಂತನಾದ ಶಚೀಪತಿಯು ಅತಿಸಂತೋಷದಿಂದ ತಾನಾಗಿ ಗದ್ಗದ ಧ್ವನಿಯಿಂದ ಕಾಂಚನ ಶಿಖರವುಳ್ಳ ಮೈನಾಕನಿಗೆ ಹೀಗೆ ಹೇಳಿದನು ॥137-138॥</p>
<p class="Shlok-Number" id="toc_marker-7-139">ಶ್ಲೋಕ - 139</p>
<p class="Shlok">ಹಿರಣ್ಯನಾಭ ಶೈಲೇಂದ್ರ ಪರಿತುಷ್ಟೋಽಸ್ಮಿ ತೇ ಭೃಶಮ್ ।</p>
<p class="Shlok">ಅಭಯಂ ತೇ ಪ್ರಯಚ್ಛಾಮಿ ತಿಷ್ಠ ಸೌಮ್ಯ ಯಥಾಸುಖಮ್ ॥</p>
<p class="Text">‘‘ಹಿರಣ್ಯನಾಭನೇ! ಶೈಲಶ್ರೇಷ್ಠನೇ! ನಿನ್ನ ಈ ಕಾರ್ಯದಿಂದ ನಾನು ಹೆಚ್ಚು ಪ್ರೀತನಾಗಿದ್ದೇನೆ. ನಿನಗೆ ಅಭಯವನ್ನು ಇತ್ತಿರುವೆನು. ನನ್ನಿಂದ ನಿನಗೆ ಮುಂದೆ ಯಾವ ಭಯವೂ ಇರದು. ಈ ಸ್ಥಾನದಲ್ಲೇ ನೀನು ಸುಖವಾಗಿರು. ॥ 139 ॥</p>
<p class="Shlok-Number" id="toc_marker-7-140">ಶ್ಲೋಕ - 140</p>
<p class="Shlok">ಸಾಹ್ಯಂ ಕೃತಂ ತ್ವಯಾ ಸೌಮ್ಯ ವಿಕ್ರಾಂತಸ್ಯ ಹನೂಮತಃ ।</p>
<p class="Shlok">ಕ್ರಮತೋ ಯೋಜನಶತಂ ನಿರ್ಭಯಸ್ಯ ಭಯೇ ಸತಿ ॥</p>
<p class="Shlok-Number" id="toc_marker-7-141">ಶ್ಲೋಕ - 141</p>
<p class="Shlok">ರಾಮಸ್ಯೈಷ ಹಿದೂತ್ಯೇನ ಯಾತಿ ದಾಶರಥೇರ್ಹರಿಃ ।</p>
<p class="Shlok">ಸತ್ಕ್ರಿಯಾಂ ಕುರ್ವತಾ ತಸ್ಯ ತೋಷಿತೋಽಸ್ಮಿ ಭೃಶಂ ತ್ವಯಾ ॥</p>
<p class="Text">ಭಯಪಡುವ ಸಂದರ್ಭವಿದ್ದರೂ ಭಯವಿಲ್ಲದೆ ನೂರು ಯೋಜನಗಳನ್ನು ಹಾರಲು ಹೊರಟಿರುವ ಭಯ ರಹಿತನಾದ, ಮಹಾಪರಾಕ್ರಮಿಯಾದ ಹನುಮಂತನಿಗೆ ನೀನು ಸಹಾಯವನ್ನೆಸಗಲು ಮುಂದೆ ಬಂದಿರುವೆ. ದಶರಥ ನಂದನನಾದ ಶ್ರೀರಾಮನ ಹಿತಕ್ಕಾಗಿಯೇ ಈ ಮಾರುತಿಯು ಲಂಕೆಗೆ ಹೋಗುತ್ತಿದ್ದಾನೆ. ಅಂತಹವನನ್ನು ನೀನು ಸತ್ಕರಿಸಲು ಮುಂದೆ ಬಂದುದಕ್ಕಾಗಿ ನಾನು ಪರಮ ಸಂತುಷ್ಟನಾಗಿರುವೆನು.’’ ॥ 140-141 ॥</p>
<p class="Shlok-Number" id="toc_marker-7-142">ಶ್ಲೋಕ - 142</p>
<p class="Shlok">ತತಃ ಪ್ರಹರ್ಷಮಗಮದ್ವಿಪುಲಂ ಪರ್ವತೋತ್ತಮಃ ।</p>
<p class="Shlok">ದೇವತಾನಾಂ ಪತಿಂ ದೃಷ್ಟ್ವಾ ಪರಿತುಷ್ಟಂ ಶತಕ್ರತುಮ್ ॥</p>
<p class="Shlok-Number" id="toc_marker-7-143">ಶ್ಲೋಕ - 143</p>
<p class="Shlok">ಸ ವೈ ದತ್ತವರಃ ಶೈಲೋ ಬಭೂವಾವಸ್ಥಿತಸ್ತದಾ ।</p>
<p class="Shlok">ಹನೂಮಾಂಶ್ಚ ಮುಹೂರ್ತೇನ ವ್ಯತಿಚಕ್ರಾಮ ಸಾಗರಮ್ ॥</p>
<p class="Text">ಸಮುದ್ರವಾಸಕ್ಕೆ ಕಾರಣನಾದ ದೇವತೆಗಳ ಒಡೆಯನಾದ ದೇವೇಂದ್ರನು ತನ್ನ ವಿಷಯದಲ್ಲಿ ಪರಿತುಷ್ಟನಾದನೆಂದು ತಿಳಿದು ಮೈನಾಕನು ಪರಮಹೃಷ್ಟನಾದನು. ದೇವೇಂದ್ರನಿಂದ ಅಭಯವನ್ನು ಪಡೆದುಕೊಂಡು ಮೈನಾಕನು ಯಾವುದೇ ಭಯವಿಲ್ಲದೆ ತಾನು ಹಿಂದಿದ್ದ ಸ್ಥಳದಲ್ಲಿಯೇ ಸುಸ್ಥಿರವಾಗಿ ನಿಂತನು. ಇತ್ತ ಹನುಮಂತನು ಆ ಸಾಗರ ಪ್ರದೇಶವನ್ನು ಒಂದು ಕ್ಷಣ ಕಾಲದಲ್ಲಿ ಅತಿಕ್ರಮಿಸಿ ಮುಂದೆ ಸಾಗಿದನು. ॥ 142- 143 ॥</p>
<p class="Shlok-Number" id="toc_marker-7-144">ಶ್ಲೋಕ - 144</p>
<p class="Shlok">ತತೋ ದೇವಾಃ ಸಗಂಧರ್ವಾಃ ಸಿದ್ಧಾಶ್ಚ ಪರಮರ್ಷಯಃ ।</p>
<p class="Shlok">ಅಬ್ರುವನ್ ಸೂರ್ಯಸಂಕಾಶಾಂ ಸುರಸಾಂ ನಾಗಮಾತರಮ್ ॥</p>
<p class="Shlok-Number" id="toc_marker-7-145">ಶ್ಲೋಕ - 145</p>
<p class="Shlok">ಅಯಂ ವಾತಾತ್ಮಜಃ ಶ್ರೀಮಾನ್ ಪ್ಲವತೇ ಸಾಗರೋಪರಿ ।</p>
<p class="Shlok">ಹನೂಮಾನ್ನಾಮ ತಸ್ಯ ತ್ವಂ ಮುಹೂರ್ತಂ ವಿಘ್ನಮಾಚರ ॥</p>
<p class="Shlok-Number" id="toc_marker-7-146">ಶ್ಲೋಕ - 146</p>
<p class="Shlok">ರಾಕ್ಷಸಂ ರೂಪಮಾಸ್ಥಾಯ ಸುಘೋರಂ ಪರ್ವತೋಪಮಮ್ ।</p>
<p class="Shlok">ದಂಷ್ಟ್ರಾಕರಾಲಂ ಪಿಂಗಾಕ್ಷಂ ವಕ್ತ್ರಂ ಕೃತ್ವಾ ನಭಃಸ್ಪೃಶಮ್ ॥</p>
<p class="Text">ಬಳಿಕ ಗಂಧರ್ವರೂ, ದೇವತೆಗಳೂ, ಸಿದ್ಧರೂ, ಮಹರ್ಷಿಗಳೂ, ಸೂರ್ಯಸದೃಶಳಾದ ನಾಗಮಾತೆಯಾದ ಸುರಸೆಯನ್ನು ಕಂಡು ಹೇಳಿದರು ‘‘ವಾಯುನಂದನನೂ ತೇಜಸ್ವಿಯೂ ಆದ ಕಪಿಶ್ರೇಷ್ಠ ಹನುಮಂತನು ಸಮುದ್ರದ ಮೇಲೆ ಹಾರಿಹೋಗುತ್ತಿದ್ದಾನೆ. ಅವನಿಗೆ ನೀನು ಕ್ಷಣಕಾಲ ವಿಘ್ನವನ್ನುಂಟುಮಾಡು. ಪರ್ವತೋಪಮವಾದ ಘೋರವಾದ ರಾಕ್ಷಸಿಯ ರೂಪವನ್ನು ಧರಿಸಿ, ಕೊರೆದಾಡೆಗಳಿಂದ ಭಯಂಕರವಾಗಿ ಕಾಣುವ, ಕಂದು-ಹಳದಿ ಬಣ್ಣದ ಕಣ್ಣುಗಳಿಂದ ಕೂಡಿರುವ, ಆಕಾಶವನ್ನು ಮುಟ್ಟುವ ಮುಖದಿಂದ ಕೂಡಿ ಅವನ ಗಮನಕ್ಕೆ ವಿಘ್ನವನ್ನುಂಟು ಮಾಡು. ॥ 144-146 ॥</p>
<p class="Shlok-Number" id="toc_marker-7-147">ಶ್ಲೋಕ - 147</p>
<p class="Shlok">ಬಲಮಿಚ್ಛಾಮಹೇ ಜ್ಞಾತುಂ ಭೂಯಶ್ಚಾಸ್ಯ ಪರಾಕ್ರಮಮ್ ।</p>
<p class="Shlok">ತ್ವಾಂ ವಿಜೇಷ್ಯತ್ಯುಪಾಯೇನ ವಿಷಾದಂ ವಾ ಗಮಿಷ್ಯತಿ ॥</p>
<p class="Text">ಈ ಕಪೀಶ್ವರನ ಬಲವನ್ನು ಪರಾಕ್ರಮವನ್ನು ತಿಳಿಯಬಯಸಿದ್ದೇವೆ. ಇವನು ಉಪಾಯಾಂತರಗಳಿಂದ ನಿನ್ನನ್ನು ಜಯಿಸುತ್ತಾನೋ ಅಥವಾ ವಿಷಾದಪಡುತ್ತಾನೋ ನೋಡೋಣ.’’ ॥ 147 ॥</p>
<p class="Shlok-Number" id="toc_marker-7-148">ಶ್ಲೋಕ - 148</p>
<p class="Shlok">ಏವಮುಕ್ತಾ ತು ಸಾ ದೇವಿ ದೈವತೈರಭಿಸತ್ಕೃತಾ ।</p>
<p class="Shlok">ಸಮುದ್ರಮಧ್ಯೇ ಸುರಸಾ ಬಿಭ್ರತೀ ರಾಕ್ಷಸಂ ವಪುಃ ॥</p>
<p class="Text">ಈ ವಿಧವಾಗಿ ದೇವತೆಗಳಿಂದ ಸತ್ಕೃತಳಾದ ಸುರಸೆಯು ಅವರು ಹೇಳಿದಂತೆ, ಸಮುದ್ರ ಮಧ್ಯದಲ್ಲಿ ವಿಕೃತವಾದ ರಾಕ್ಷಸಿಯ ರೂಪವನ್ನಾಂತು ನಿಂತುಕೊಂಡಳು. ॥ 148 ॥</p>
<p class="Shlok-Number" id="toc_marker-7-149">ಶ್ಲೋಕ - 149</p>
<p class="Shlok">ವಿಕೃತಂ ಚ ವಿರೂಪಂ ಚ ಸರ್ವಸ್ಯ ಚ ಭಯಾವಹಮ್ ।</p>
<p class="Shlok">ಪ್ಲವಮಾನಂ ಹನೂಮಂತಮಾವೃತ್ಯೇದಮುವಾಚ ಹ ॥</p>
<p class="Shlok-Number" id="toc_marker-7-150">ಶ್ಲೋಕ - 150</p>
<p class="Shlok">ಮಮ ಭಕ್ಷ್ಯಃ ಪ್ರದಿಷ್ಟಸ್ತ್ವಮೀಶ್ವರೈರ್ವಾನರರ್ಷಭ ।</p>
<p class="Shlok">ಅಹಂ ತ್ವಾಂ ಭಕ್ಷಯಿಷ್ಯಾಮಿ ಪ್ರವಿಶೇದಂ ಮಮಾನನಮ್ ॥</p>
<p class="Text">ಎಲ್ಲರಿಗೂ ಭಯವನ್ನುಂಟುಮಾಡುವ ವಿಕಾರವಾದ, ಘೋರ ರಾಕ್ಷಸಿಯಾಗಿ ಸುರಸಾದೇವಿಯು ಆಕಾಶಮಾರ್ಗವಾಗಿ ಹಾರಿಹೋಗುತ್ತಿದ್ದ ಹನುಮಂತನ ಮಾರ್ಗವನ್ನು ಅಡ್ಡಗಟ್ಟಿ ಇಂತೆಂದಳು ‘‘ವಾನರ ಶ್ರೇಷ್ಠನೇ! ದೇವತೆಗಳು ನಿನ್ನನ್ನು   ನನಗೆ ಆಹಾರವನ್ನಾಗಿ ಕಳಿಸಿಕೊಟ್ಟಿರುತ್ತಾರೆ. ನಾನು ನಿನ್ನನ್ನು ಭಕ್ಷಿಸುವೆನು. ಈ ನನ್ನ ಮುಖದಲ್ಲಿ ಈಗಲೇ ಪ್ರವೇಶಿಸು. ಬ್ರಹ್ಮನೇ ಹಿಂದೆ ನನಗೆ ಈ ವರವನ್ನು ದಯಪಾಲಿಸಿರುವನು.’’ ॥ 149-150 ॥</p>
<p class="Shlok-Number" id="toc_marker-7-151">ಶ್ಲೋಕ - 151</p>
<p class="Shlok">ಏವಮುಕ್ತಃ ಸುರಸಯಾ ಪ್ರಾಂಜಲಿರ್ವಾನರರ್ಷಭಃ ।</p>
<p class="Shlok">ಪ್ರಹೃಷ್ಟವದನಃ ಶ್ರೀಮಾನ್ ಇದಂ ವಚನಮಬ್ರವೀತ್ ॥</p>
<p class="Text">ಹೀಗೆ ಹೇಳಿ ಆಹಾರಕ್ಕಾಗಿ ಅವಸರಿಸುತ್ತಿದ್ದ ಸುರಸೆಯು ಬಾಯನ್ನು ಅಗಲವಾಗಿ ತೆರೆದುಕೊಂಡು ಹನುಮಂತನ ಮುಂಭಾಗದಲ್ಲಿ ನಿಂತಳು. ಆಗ ದಿವ್ಯ ಶೋಭೆಯಿಂದ ಕಂಗೊಳಿಸುವ ಕಪಿಶ್ರೇಷ್ಠ ಹನುಮಂತನು ಪ್ರಸನ್ನ ಮುಖಭಾವದಿಂದ ಕೈಜೋಡಿಸಿಕೊಂಡು ಆಕೆಗೆ ಹೇಳಿದನು ॥ 151 ॥</p>
<p class="Shlok-Number" id="toc_marker-7-152">ಶ್ಲೋಕ - 152</p>
<p class="Shlok">ರಾಮೋ ದಾಶರಥಿಃ ಶ್ರೀಮಾನ್ ಪ್ರವಿಷ್ಟೋ ದಂಡಕಾವನಮ್ ।</p>
<p class="Shlok">ಲಕ್ಷ್ಮಣೇನ ಸಹ ಭ್ರಾತ್ರಾ ವೈದೇಹ್ಯಾ ಚಾಪಿ ಭಾರ್ಯಯಾ ॥</p>
<p class="Text">‘ತಾಯೇ! ದಶರಥಮಹಾರಾಜನ ಕುಮಾರನಾದ ಶ್ರೀರಾಮನು ತಮ್ಮನಾದ ಲಕ್ಷ್ಮಣ ಹಾಗೂ ಭಾರ್ಯೆಯಾದ ಸೀತಾದೇವಿಯೊಂದಿಗೆ ದಂಡಕಾರಣ್ಯಕ್ಕೆ ಬಂದನು. ॥ 152 ॥</p>
<p class="Shlok-Number" id="toc_marker-7-153">ಶ್ಲೋಕ - 153</p>
<p class="Shlok">ಅನ್ಯಕಾರ್ಯವಿಷಕ್ತಸ್ಯ ಬದ್ಧವೈರಸ್ಯ ರಾಕ್ಷಸೈಃ ।</p>
<p class="Shlok">ತಸ್ಯ ಸೀತಾ ಹೃತಾ ಭಾರ್ಯಾ ರಾವಣೇನ ಯಶಸ್ವಿನೀ ॥</p>
<p class="Text"> ಶ್ರೀರಾಮನ ಭಾರ್ಯೆಯಾದ, ಯಶಸ್ವಿನಿಯಾದ ಸೀತಾದೇವಿಯನ್ನು ರಾವಣನೆಂಬ ರಾಕ್ಷಸನು ಅಪಹರಿಸಿಕೊಂಡು ಹೋಗಿದ್ದಾನೆ. ॥ 153 ॥</p>
<p class="Shlok-Number" id="toc_marker-7-154">ಶ್ಲೋಕ - 154</p>
<p class="Shlok">ತಸ್ಯಾಃ ಸಕಾಶಂ ದೂತೋಽಹಂ ಗಮಿಷ್ಯೇ ರಾಮಶಾಸನಾತ್ ।</p>
<p class="Shlok">ಕರ್ತುಮರ್ಹಸಿ ರಾಮಸ್ಯ ಸಾಹ್ಯಂ ವಿಷಯವಾಸಿನೀ ॥</p>
<p class="Text">ನಾನು ಶ್ರೀರಾಮನ ದೂತನು. ನನ್ನ ಸ್ವಾಮಿಯಾದ ಶ್ರೀರಾಮನ ಆಜ್ಞಾನುಸಾರವಾಗಿ ಸೀತಾದೇವಿಯ ಬಳಿಗೆ ಹೋಗುತ್ತಿದ್ದೇನೆ. ಧರ್ಮಾತ್ಮನಾದ ಶ್ರೀರಾಮನ ಆಳ್ವಿಕೆಯಲ್ಲಿ ವಾಸಿಸುತ್ತಿರುವ ನೀನು ಈ ಸಮಯದಲ್ಲಿ ಅವನ ಕಾರ್ಯಕ್ಕೆ ಸಹಕಾರವನ್ನು ನೀಡಬೇಕು. ॥ 154 ॥</p>
<p class="Shlok-Number" id="toc_marker-7-155">ಶ್ಲೋಕ - 155</p>
<p class="Shlok">ಅಥವಾ ಮೈಥಿಲೀಂ ದೃಷ್ಟ್ವಾರಾಮಂ ಚಾಕ್ಲಿಷ್ಟ ಕಾರಿಣಮ್ ।</p>
<p class="Shlok">ಆಗಮಿಷ್ಯಾಮಿ ತೇ ವಕ್ತ್ರಂ ಸತ್ಯಂ ಪ್ರತಿಶೃಣೋಮಿ ತೇ ॥</p>
<p class="Text">ಬ್ರಹ್ಮನಿತ್ತಿರುವ ವರದಂತೆ ನಾನು ನಿನಗೆ ಆಹಾರವಾಗ ಬೇಕನ್ನುವುದಾದರೆ, ಸೀತಾದೇವಿಯನ್ನು ನೋಡಿ, ಆಕೆಯ ಕುಶಲ ವಾರ್ತೆಯನ್ನು ಕಾರ್ಯನಿರ್ವಹಣಾದಕ್ಷನಾದ ಶ್ರೀರಾಮನಿಗೆ ತಿಳಿಸಿ, ಬಳಿಕ ನಾನು ನಿನ್ನ ಬಾಯಿಗೆ ಬೀಳುತ್ತೇನೆ. ಈ ಮಾತನ್ನು ನಾನು ಸತ್ಯದ ಮೇಲೆ ಆಣೆಯಿಟ್ಟು ಹೇಳುತ್ತೇನೆ.’’ ॥ 154- 155 ॥</p>
<p class="Shlok-Number" id="toc_marker-7-156">ಶ್ಲೋಕ - 156</p>
<p class="Shlok">ಏವಮುಕ್ತಾ ಹನುಮತಾ ಸುರಸಾ ಕಾಮರೂಪಿಣೀ ।</p>
<p class="Shlok">ಅಬ್ರವೀನ್ನಾ ತಿವರ್ತೇನ್ಮಾಂ ಕಶ್ಚಿದೇಷ ವರೋ ಮಮ ॥</p>
<p class="Text"> ಹನುಮಂತನು ಹೀಗೆ ಹೇಳಲು ಕಾಮರೂಪಿಣಿಯಾದ ಸುರಸೆಯು ಪುನಃ ಇಂತೆಂದಳು ‘‘ವಾನರೇಶ್ವರನೇ! ನನ್ನನ್ನು ಅತಿಕ್ರಮಿಸಿ ಯಾರೂ ಹೋಗಲಾರರು. ಇಂತಹ ಅಮೋಘವಾದ ವರವನ್ನು ನಾನು ಪಡೆದಿರುವೆನು.’’ ॥ 156 ॥</p>
<p class="Shlok-Number" id="toc_marker-7-157">ಶ್ಲೋಕ - 157</p>
<p class="Shlok">ತಂ ಪ್ರಯಾಂತಂ ಸಮುದ್ವೀಕ್ಷ್ಯ ಸುರಸಾ ವಾಕ್ಯಮಬ್ರವೀತ್ ।</p>
<p class="Shlok">ಬಲಂ ಜಿಜ್ಞಾಸಮಾನಾ ವೈ ನಾಗಮಾತಾ ಹನೂಮತಃ ॥</p>
<p class="Text">ಹೀಗೆ ಹೇಳಿದರೂ ಲಕ್ಷ್ಯವಿಲ್ಲದೆ ಮುನ್ನಡೆಯುತ್ತಿದ್ದ ಹನುಮಂತನನ್ನು ನೋಡಿ, ಅವನ ಬಲ ಎಷ್ಟಿರಬಹುದೆಂದು ತಿಳಿಯುವ ಬಯಕೆಯಿಂದ ನಾಗಮಾತೆಯಾದ ಸುರಸೆಯು ಮರಳಿ ಹೀಗೆ ಹೇಳಿದಳು. ॥ 157 ॥</p>
<p class="Shlok-Number" id="toc_marker-7-158">ಶ್ಲೋಕ - 158</p>
<p class="Shlok">ಪ್ರವಿಶ್ಯ ವದನಂ ಮೇಽದ್ಯ ಗಂತವ್ಯಂ ವಾನರೋತ್ತಮ ।</p>
<p class="Shlok">ವರ ಏಷ ಪುರಾ ದತ್ತೋ ಮಮ ಧಾತ್ರೇತಿ ಸತ್ವರಾ ॥</p>
<p class="Shlok-Number" id="toc_marker-7-159">ಶ್ಲೋಕ - 159</p>
<p class="Shlok">ವ್ಯಾದಾಯ ವಿಪುಲಂ ವಕ್ತ್ರಂ ಸ್ಥಿತಾ ತಾ ಮಾರುತೇಃ ಪುರಃ ।</p>
<p class="Shlok">ಏವಮುಕ್ತಃ ಸುರಸಯಾ ಕ್ರುದ್ಧೋ ವಾನರಪುಂಗವಃ ॥</p>
<p class="Text">ಓ ವಾನರೋತ್ತಮಾ! ನನ್ನ ಮುಖವನ್ನು ಪ್ರವೇಶಿಸಿಯೇ ನೀನು ಮುಂದೆ ಹೋಗಬೇಕು. ಹಿಂದೆ ಬ್ರಹ್ಮದೇವರು ನನಗೆ         ವರ ಕೊಟ್ಟಿರುವನು. ಹೀಗೆ ಹೇಳಿ ಸುರಸೆಯು ಅವಸರದಿಂದ ತನ್ನ ಬಾಯನ್ನು ಅಗಲವಾಗಿ ತೆರೆದುಕೊಂಡು ಮಾರುತಿಯ ಸಮ್ಮುಖದಲ್ಲಿ ನಿಂತುಕೊಂಡಳು. ಅದರಿಂದ ಕ್ರುದ್ಧನಾದ ಹನುಮಂತನು ಇಂತೆಂದನು ॥ 158-159 ॥</p>
<p class="Shlok-Number" id="toc_marker-7-160">ಶ್ಲೋಕ - 160</p>
<p class="Shlok">ಅಬ್ರವೀತ್ ಕುರು ವೈ ವಕ್ತ್ರಂ  ಯೇನ ಮಾಂ ವಿಷಹಿಷ್ಯಸೇ ।</p>
<p class="Shlok">ಇತ್ಯುಕ್ತ್ವಾ ಸುರಸಾಂ ಕ್ರುದ್ಧೋ ದಶಯೋಜನಮಾಯತಃ ॥</p>
<p class="Shlok-Number" id="toc_marker-7-161">ಶ್ಲೋಕ - 161</p>
<p class="Shlok">ದಶಯೋಜನವಿಸ್ತಾರೋ ಬಭೂವ ಹನುಮಾಂಸ್ತದಾ ।</p>
<p class="Shlok">ತಂ ದೃಷ್ಟ್ವಾ ಮೇಘಸಂಕಾಶಂ ದಶಯೋಜನಮಾಯತಮ್ ॥</p>
<p class="Shlok-Number" id="toc_marker-7-162">ಶ್ಲೋಕ - 162</p>
<p class="Shlok">ಹನೂಮಾಂಸ್ತು ತತಃ ಕ್ರುದ್ಧಃ ತ್ರಿಂಶದ್ಯೋಜನಮಾಯತಃ ।</p>
<p class="Shlok">ಚಕಾರ ಸುರಸಾ ವಕ್ತ್ರಂ ಚತ್ವಾರಿಂಶತ್ತಥಾಯತಮ್ ॥</p>
<p class="Text">‘‘ಎಲೈ ಸುರಸಾ! ಹಾಗಾದರೆ ನನ್ನ ಭಾರವನ್ನು ಸಹಿಸಲು ಶಕ್ಯವಾಗುವಂತೆ ಹಾಗೂ ನನ್ನನ್ನು ನುಂಗಲು ಸಾಧ್ಯವಾಗುವಂತೆ ನಿನ್ನ ಬಾಯನ್ನು ಅಗಲವಾಗಿ ತೆರೆದುಕೋ.’’ ಒಡನೆಯೇ ಸುರಸೆಯು ತನ್ನ ಬಾಯನ್ನು ಅಗಲವಾಗಿ ತೆರೆದುಕೊಂಡಳು. ಕಪಿಶ್ರೇಷ್ಠನಾದ ಹನುಮಂತನು ಕುಪಿತನಾಗಿ ಹತ್ತು ಯೋಜನಗಳಷ್ಟು ವಿಸ್ತಾರವಾಗಿ ಬೆಳೆದನು. ಮೇಘಸದೃಶನಾದ ಹನುಮಂತನು ಹತ್ತು ಯೋಜನಗಳಷ್ಟು ವಿಸ್ತಾರವಾಗಿ ಬೆಳೆದಿರುವುದನ್ನು ಕಂಡು ಸುರಸೆಯು ಇಪ್ಪತ್ತು ಯೋಜನಗಳಷ್ಟು ಅಗಲವಾಗಿ ಬಾಯಿತೆರೆದಳು. ಒಡನೆಯೇ ಹನುಮಂತನು ಮೂವತ್ತು ಯೋಜನಗಳಷ್ಟು ಬೆಳೆದನು. ಅದನ್ನು ನೋಡಿ ಸುರಸೆಯು ತನ್ನ ಮುಖವನ್ನು ನಲವತ್ತು ಯೋಜನ ವಿಸ್ತಾರವಾಗಿ ತೆರೆದುಕೊಂಡಳು. ॥ 160-162 ॥</p>
<p class="Shlok-Number" id="toc_marker-7-163">ಶ್ಲೋಕ - 163</p>
<p class="Shlok">ಬಭೂವ ಹನುಮಾನ್ವೀರಃ ಪಂಚಾಶದ್ಯೋಜನೋಚ್ಛ್ರಿತಃ ।</p>
<p class="Shlok">ಚಕಾರ ಸುರಸಾ ವಕ್ತ್ರಂ ಷಷ್ಟಿ ಯೋಜನಮಾಯತಮ್ ॥</p>
<p class="Text">ಆಗ ವೀರನಾದ ಹನುಮಂತನು ಐವತ್ತು ಯೋಜನಗಳಷ್ಟು ವಿಶಾಲವಾಗಿ ತನ್ನ ಶರೀರವನ್ನು ಬೆಳೆಸಿದನು. ಮರುಕ್ಷಣದಲ್ಲೇ ಸುರಸೆಯ ಬಾಯಿ ಅರವತ್ತು ಯೋಜನಗಳಷ್ಟು ವಿಸ್ತಾರವಾಯಿತು. ॥163॥</p>
<p class="Shlok-Number" id="toc_marker-7-164">ಶ್ಲೋಕ - 164</p>
<p class="Shlok">ತಥೈವ ಹನುಮಾನ್ವೀರಃ ಸಪ್ತತೀಯೋಜನೋಚ್ಛ್ರಿತಃ ।</p>
<p class="Shlok">ಚಕಾರ ಸುರಸಾ ವಕ್ತ್ರಂ ಮಶೀತೀಯೋಜನಾಯತಮ್ ॥</p>
<p class="Text">ಪುನಃ ಮಾರುತಿಯು ತನ್ನ ಶರೀರವನ್ನು ಎಪ್ಪತ್ತು ಯೋಜನಗಳಷ್ಟು ಅಗಲವಾಗಿಸಿದನು. ಸುರಸೆಯು ತನ್ನ ಮುಖವನ್ನು ಎಂಭತ್ತು ಯೋಜನಗಳಷ್ಟು ಅಗಲವಾಗಿಸಿದಳು. ॥ 164 ॥</p>
<p class="Shlok-Number" id="toc_marker-7-165">ಶ್ಲೋಕ - 165</p>
<p class="Shlok">ಹನೂಮಾನಚಲಪ್ರಖ್ಯೋ ನವತೀಯೋಜನೋಚ್ಛ್ರಿರತಃ ।</p>
<p class="Shlok">ಚಕಾರ ಸುರಸಾ ವಕ್ತ್ರಂ ಶತಯೋಜನಮಾಯತಮ್ ॥</p>
<p class="Text">ಆಗ ಹನುಮಂತನ ಶರೀರವು ತೊಂಭತ್ತು ಯೋಜನಗಳಷ್ಟು ದೊಡ್ಡದಾಯಿತು. ಅದಕ್ಕೆ ಅನುಗುಣವಾಗಿ ಸುರಸೆಯ ಆಸ್ಯವು ನೂರು ಯೋಜನಗಳಷ್ಟು ವಿಸ್ತಾರವಾಯಿತು. ॥ 165 ॥</p>
<p class="Shlok-Number" id="toc_marker-7-166">ಶ್ಲೋಕ - 166</p>
<p class="Shlok">ತದ್ದೃಷ್ಟ್ವಾ ವ್ಯಾದಿತಂ ತ್ವಾಸ್ಯಂ ವಾಯುಪುತ್ರಃ ಸುಬುದ್ಧಿಮಾನ್ ।</p>
<p class="Shlok">ದೀರ್ಘಜಿಹ್ವಂ ಸುರಸಯಾ ಸುಭೀಮಂ ನರಕೋಪಮಮ್ ॥</p>
<p class="Shlok-Number" id="toc_marker-7-167">ಶ್ಲೋಕ - 167</p>
<p class="Shlok">ಸ ಸಂಕ್ಷಿಪ್ಯಾತ್ಮನಃ ಕಾಯಂ ಜೀಮೂತ ಇವ ಮಾರುತಿಃ ।</p>
<p class="Shlok">ತಸ್ಮಿನ್ಮುಹೂರ್ತೇ ಹನೂಮಾನ್ಬಭೂವಾಙ್ಗುಷ್ಠ ಮಾತ್ರಕಃ ॥</p>
<p class="Text">ನೀಳವಾದ ನಾಲಿಗೆಯಿಂದ ಕೂಡಿದ್ದ, ನರಕ ಸದೃಶವಾಗಿದ್ದ, ಅತ್ಯಂತ ಭಯಂಕರವಾಗಿದ್ದ, ನೂರು ಯೋಜನಗಳಷ್ಟು ಅಗಲವಾಗಿದ್ದ ಸುರಸೆಯ ಮುಖವನ್ನು ನೋಡಿ, ಬುದ್ಧಿವಂತನಾದ ಮಾರುತಿಯು ಮೇಘದಷ್ಟು ವಿಶಾಲವಾಗಿದ್ದ ತನ್ನ ದೊಡ್ಡದಾದ ಶರೀರವನ್ನು ತುಂಬಾ ಸಣ್ಣದಾಗಿಸಿ, ಹೆಬ್ಬೆರಳಷ್ಟು ಗಾತ್ರದವನಾದನು. ॥ 166-167 ॥</p>
<p class="Shlok-Number" id="toc_marker-7-168">ಶ್ಲೋಕ - 168</p>
<p class="Shlok">ಸೋಽಭಿಪತ್ಯಾಶು ತದ್ವಕ್ತ್ರಂ ನಿಷ್ಪತ್ಯ ಚ ಮಹಾಜವಃ ।</p>
<p class="Shlok">ಅಂತರಿಕ್ಷೇ ಸ್ಥಿತಃ ಶ್ರೀಮಾನಿದಂ ವಚನಮಬ್ರವೀತ್ ॥</p>
<p class="Text">ಮಹಾಬಲಸಂಪನ್ನನಾದ ಆಂಜನೇಯನು ಕ್ಷಣಮಾತ್ರದಲ್ಲಿ ಸುರಸೆಯ ಬಾಯನ್ನು ಹೊಕ್ಕು ಮರುಕ್ಷಣದಲ್ಲಿ ಹೊರಬಂದು ಅಂತರಿಕ್ಷದಲ್ಲಿ ನಿಂತು ಆಕೆಗೆ ಹೇಳಿದನು -॥ 168 ॥</p>
<p class="Shlok-Number" id="toc_marker-7-169">ಶ್ಲೋಕ - 169</p>
<p class="Shlok">ಪ್ರವಿಷ್ಟೋಽಸ್ಮಿ ಹಿ ತೇ ವಕ್ತ್ರಂ ದಾಕ್ಷಾಯಣಿ ನಮೋಽಸ್ತು ತೇ ।</p>
<p class="Shlok">ಗಮಿಷ್ಯೇ ಯತ್ರ ವೈದೇಹೀ ಸತ್ಯಂಚಾಸೀದ್ವರಸ್ತವ ॥</p>
<p class="Text">‘‘ಎಲೈ ದಾಕ್ಷಾಯಣಿ! ನಿನಗೆ ನಮಸ್ಕರಿಸುತ್ತೇನೆ. ನಿನ್ನ ಮಾತಿನಂತೆ ನಾನು ನಿನ್ನ ಮುಖವನ್ನು ಪ್ರವೇಶಿಸಿದೆನಲ್ಲ! ವೈದೇಹಿಯಿರುವ ಸ್ಥಳಕ್ಕೆ ನಾನಿನ್ನು ಹೋಗುತ್ತೇನೆ. ನಾನು ಹೀಗೆ ಮಾಡಿದುದರಿಂದ ಬ್ರಹ್ಮನ ವರವು ನೆರವೇರಿ ಸತ್ಯವಾಯಿತಲ್ಲ!’’ ॥ 169 ॥</p>
<p class="Shlok-Number" id="toc_marker-7-170">ಶ್ಲೋಕ - 170</p>
<p class="Shlok">ತಂ ದೃಷ್ಟ್ವಾವದನಾನ್ಮುಕ್ತಂ ಚಂದ್ರಂ ರಾಹುಮುಖಾದಿವ ।</p>
<p class="Shlok">ಅಬ್ರವೀತ್ ಸುರಸಾ ದೇವೀ ಸ್ವೇನ ರೂಪೇಣ ವಾನರಮ್ ॥</p>
<p class="Text">ರಾಹುವಿನಿಂದ ಮುಕ್ತನಾದ ಚಂದ್ರನಂತೆ, ತನ್ನ ಬಾಯಿಂದ ಹೊರಬಂದು ಆಕಾಶದಲ್ಲಿ ಪ್ರಕಾಶಮಾನವಾಗಿ ನಿಂತಿದ್ದ ಮಾರುತಿಯನ್ನು ನೋಡಿ ಸುರಸೆಯು ನಿಜರೂಪವನ್ನು ತಾಳಿ ಹನುಮಂತನ ಬಳಿ ಇಂತೆಂದಳು ॥ 170 ॥</p>
<p class="Shlok-Number" id="toc_marker-7-171">ಶ್ಲೋಕ - 171</p>
<p class="Shlok">ಅರ್ಥಸಿದ್ಧ್ಯೈ ಹರಿಶ್ರೇಷ್ಠ ಗಚ್ಛ ಸೌಮ್ಯ ಯಥಾಸುಖಮ್ ।</p>
<p class="Shlok">ಸಮಾನಯಸ್ವ ವೈದೇಹೀಂ ರಾಘವೇಣ ಮಹಾತ್ಮನಾ ॥</p>
<p class="Text">‘‘ಸೌಮ್ಯನಾದ ಓ ಹರಿಶ್ರೇಷ್ಠಾ! ಕಾರ್ಯಸಿದ್ಧಿಗಾಗಿ ಮುಂದೆ ಸುಖವಾಗಿ ಪ್ರಯಾಣ ಮಾಡು. ಮಹಾತ್ಮನಾದ ಶ್ರೀರಾಮನೊಡನೆ ಸೀತಾದೇವಿಯನ್ನು ಸೇರಿಸು.’’ ॥ 171 ॥</p>
<p class="Shlok-Number" id="toc_marker-7-172">ಶ್ಲೋಕ - 172</p>
<p class="Shlok">ತತ್ ತೃತೀಯಂ ಹನುಮತೋ ದೃಷ್ಟ್ವಾ ಕರ್ಮ ಸುದುಷ್ಕರಮ್ ।</p>
<p class="Shlok">ಸಾಧು ಸಾಧ್ವಿತಿ ಭೂತಾನಿ ಪ್ರಶಶಂಸುಸ್ತದಾ ಹರಿಮ್ ॥</p>
<p class="Text">ಆಗ ಹನುಮಂತನ ಕಷ್ಟಸಾಧ್ಯವಾದ ಈ ಮೂರನೆಯ ಸಾಹಸ ಕಾರ್ಯವನ್ನು ನೋಡಿ ಎಲ್ಲ ಪ್ರಾಣಿಗಳು ‘ಸಾಧು! ಸಾಧು!!’ ಎಂದು ಹೇಳುತ್ತಾ ಪ್ರಶಂಸಿಸಿದವು. ॥ 172 ॥</p>
<p class="Shlok-Number" id="toc_marker-7-173">ಶ್ಲೋಕ - 173</p>
<p class="Shlok">ಸ ಸಾಗರ ಮನಾಧೃಷ್ಯಂ ಅಭೇತ್ಯು ವರುಣಾಲಯಮ್ ।</p>
<p class="Shlok">ಜಗಾಮಾಕಾಶಮಾವಿಶ್ಯ ವೇಗೇನ ಗರುಡೋಪಮಃ ॥</p>
<p class="Text">ಅನಂತರ ಗರುಡಸದೃಶನಾದ ಹನುಮಂತನು ಸಾಮಾನ್ಯರಿಂದ ದಾಟಲು ಅಸಾಧ್ಯವಾದ ವರುಣಾಲಯವಾದ ಸಾಗರದ ಮೇಲ್ಭಾಗಕ್ಕೆ ಜಿಗಿದು ಆಕಾಶವನ್ನು ಸೇರಿ ದಕ್ಷಿಣದ ಕಡೆಗೆ ವೇಗವಾಗಿ ಪಯಣವನ್ನು ಬೆಳೆಸಿದನು. ॥ 173 ॥</p>
<p class="Shlok-Number" id="toc_marker-7-174">ಶ್ಲೋಕ - 174</p>
<p class="Shlok">ಸೇವಿತೇ ವಾರಿಧಾರಾಭಿಃ ಪತಗೈಶ್ಚ ನಿಷೇವಿತೇ ।</p>
<p class="Shlok">ಚರಿತೇ ಕೈಶಿಕಾಚಾರ್ಯೈರೈರಾವತನಿಷೇವಿತೇ ॥</p>
<p class="Shlok-Number" id="toc_marker-7-175">ಶ್ಲೋಕ - 175</p>
<p class="Shlok">ಸಿಂಹ ಕುಂಜರ ಶಾರ್ದೂಲ ಪತಗೋರಗವಾಹನೈಃ ।</p>
<p class="Shlok">ವಿಮಾನೈಃ ಸಂಪತದ್ಭಿಶ್ಚ ವಿಮಲೈಃ ಸಮಲಂಕೃತೇ ॥</p>
<p class="Shlok-Number" id="toc_marker-7-176">ಶ್ಲೋಕ - 176</p>
<p class="Shlok">ವಜ್ರಾಶನಿಸಮಾಘಾತೈಃ ಪಾವಕೈರುಪಶೋಭಿತೇ ।</p>
<p class="Shlok">ಕೃತಪುಣ್ಯೈರ್ಮಹಾಭಾಗೈಃ ಸ್ವರ್ಗಜಿದ್ಭಿರಲಂಕೃತೇ ॥</p>
<p class="Shlok-Number" id="toc_marker-7-177">ಶ್ಲೋಕ - 177</p>
<p class="Shlok">ವಹತಾ ಹವ್ಯಮತ್ಯರ್ಥಂ ಸೇವಿತೇ ಚಿತ್ರಭಾನುನಾ ।</p>
<p class="Shlok">ಗ್ರಹನಕ್ಷತ್ರ ಚಂದ್ರಾರ್ಕತಾರಾಗಣವಿಭೂಷಿತೇ ॥</p>
<p class="Shlok-Number" id="toc_marker-7-178">ಶ್ಲೋಕ - 178</p>
<p class="Shlok">ಮಹರ್ಷಿಗಣಗಂಧರ್ವನಾಗಯಕ್ಷ ಸಮಾಕುಲೇ ।</p>
<p class="Shlok">ವಿವಿಕ್ತೇ ವಿಮಲೇ ವಿಶ್ವೇ ವಿಶ್ವಾವಸುನಿಷೇವಿತೇ ॥</p>
<p class="Shlok-Number" id="toc_marker-7-179">ಶ್ಲೋಕ - 179</p>
<p class="Shlok">ದೇವರಾಜಗಜಾಕ್ರಾಂತೇ ಚಂದ್ರಸೂರ್ಯಪಥೇ ಶಿವೇ ।</p>
<p class="Shlok">ವಿತಾನೇ ಜೀವಲೋಕಸ್ಯ ವಿತತೇ ಬ್ರಹ್ಮನಿರ್ಮಿತೇ ॥</p>
<p class="Shlok-Number" id="toc_marker-7-180">ಶ್ಲೋಕ - 180</p>
<p class="Shlok">ಬಹುಶಃ ಸೇವಿತೇ ವೀರೈರ್ವಿಧ್ಯಾಧರಗಣೈರ್ವರೈಃ ।</p>
<p class="Shlok">ಜಗಾಮ ವಾಯುಮಾರ್ಗೇ ಚ ಗರುತ್ಮಾನಿವ ಮಾರುತಿಃ ॥</p>
<p class="Text">ವಾಯುಪುತ್ರ ಮಾರುತಿಯು ಪಯಣಿಸುತ್ತಿದ್ದ ಆ ವಾಯು ಮಾರ್ಗವು ನೀರಿನ ಧಾರೆಗಳಿಂದ ವ್ಯಾಪ್ತವಾಗಿದ್ದು, ನಾನಾ ವಿಧವಾದ ಪಕ್ಷಿಗಳಿಂದ ಸೇವಿಸಲ್ಪಡುತ್ತಿತ್ತು. ಗಾನ-ನೃತ್ಯಾದಿಗಳಿಗೆ ಆಚಾರ್ಯರಾದ ತುಂಬುರು ಮೊದಲಾದ ಗಂಧರ್ವರಿಂದ ತುಂಬಿಹೋಗಿತ್ತು. ಐರಾವತವೆಂಬ ಇಂದ್ರನ ಆನೆಯಿಂದ ಸೇವಿಸಲ್ಪಡುತಿತ್ತು. ಸಿಂಹ, ಗಜ, ಶಾರ್ದೂಲ, ಪಕ್ಷಿ, ಸರ್ಪ, ಮುಂತಾದ ದೇವತೆಗಳ ವಾಹನಗಳಿಂದಲೂ, ಹಾರಾಡುತ್ತಿದ್ದ ನಿರ್ಮಲ ವಿಮಾನಗಳಿಂದಲೂ ಸಮಲಂಕೃತವಾಗಿತ್ತು. ವಜ್ರಾಯುಧದಪ್ರಹಾರಗಳಿಂದಲೂ, ಸಿಡಿಲುಗಳ ಸಿಡಿತದಿಂದ ಹುಟ್ಟಿದ ಅಗ್ನಿಯಿಂದ ಪ್ರಕಾಶಮಾನವಾಗಿ ಕಾಣುತಿತ್ತು. ಹನುಮಂತನು ಪಯಣಿಸುತ್ತಿದ್ದ ವಾಯುಮಾರ್ಗವನ್ನು ಪುಣ್ಯಾತ್ಮರಾದ, ಮಹಾಭಾಗ್ಯಶಾಲಿಗಳಾದ, ಸ್ವರ್ಗವನ್ನು ಜಯಿಸಿರುವ ಮಹಾ ಪುರುಷರು ಆಶ್ರಯಿಸಿದ್ದರು. ಅದು ದೇವತೆಗಳಿಗೆ ಅರ್ಪಿಸಿದ ಹವಿಸ್ಸನ್ನು ಹೊತ್ತುಕೊಂಡು ಹೋಗುತ್ತಿರುವ ಹವ್ಯವಾಹನಿಗೆ ಮಾರ್ಗವಾಗಿತ್ತು. ಗ್ರಹ-ನಕ್ಷತ್ರಗಳಿಂದಲೂ, ಸೂರ್ಯ-ಚಂದ್ರರಿಂದಲೂ, ತಾರಾಗಣಗಳಿಂದಲೂ ವಿಭೂಷಿತವಾಗಿತ್ತು. ಮಹರ್ಷಿಗಡಣಗಳಿಂದಲೂ ಗಂಧರ್ವ-ನಾಗ-ಯಕ್ಷರಿಂದಲೂ ವ್ಯಾಪ್ತವಾಗಿತ್ತು. ಅದು ವಿಲಕ್ಷಣವಾಗಿಯೂ, ವಿಶಾಲವಾಗಿಯೂ, ಶುಭ್ರವಾಗಿಯೂ ಇತ್ತು. ವಿಶ್ವಾವಸುವೆಂಬ ಗಂಧರ್ವ ರಾಜನು ಅದನ್ನು ಆಶ್ರಯಿಸಿದ್ದನು. ದೇವರಾಜನ ಆನೆಗಳಿಂದ ಆಕ್ರಮಿಸಲ್ಪಟ್ಟ ಆ ವಾಯುಮಾರ್ಗವು ಚಂದ್ರ-ಸೂರ್ಯರು ಸಂಚರಿಸುವ ಪಥವಾಗಿತ್ತು. ಅದು ಶುಭಕರವಾಗಿದ್ದು, ಜೀವಲೋಕಕ್ಕೆ ಮೇಲು ಛಾವಣಿಯಂತಿತ್ತು. ಬ್ರಹ್ಮನಿಂದಲೇ ನಿರ್ಮಿಲಸ್ಪಟ್ಟ ಆ ವಾಯು ಮಾರ್ಗವು ಮಲರಹಿತವಾಗಿತ್ತು. ಅನೇಕ ವೀರರಿಂದ ಸೇವಿಸಲ್ಪಟ್ಟು, ವಿದ್ಯಾಧರರಿಂದ ವ್ಯಾಪ್ತವಾಗಿತ್ತು. ಅಂತಹ ಮನೋಹರವಾದ ವಾಯುಮಾರ್ಗದಲ್ಲಿ ಗರುಡನಂತೆ ವಾಯುನಂದನನು ಹಾರಿಕೊಂಡು ಹೋಗುತ್ತಿದ್ದನು. ॥ 174-180 ॥</p>
<p class="Shlok-Number" id="toc_marker-7-181">ಶ್ಲೋಕ - 181</p>
<p class="Shlok">ಹನೂಮಾನ್ ಮೇಘಜಾಲಾನಿ ಪ್ರಕರ್ಷನ್ ಮಾರುತೋ ಯಥಾ ।</p>
<p class="Shlok">ಕಾಲಾಗರುಸವರ್ಣಾನಿ ರಕ್ತಪೀತಸಿತಾನಿ ಚ ॥</p>
<p class="Shlok-Number" id="toc_marker-7-182">ಶ್ಲೋಕ - 183</p>
<p class="Shlok">ಕಪಿನಾ ಕೃಷ್ಯಮಣಾನಿ ಮಹಾಭ್ರಾಣಿ ಚಕಾಶಿರೇ ।</p>
<p class="Shlok">ಪ್ರವಿಶನ್ನಭ್ರಜಾಲಾನಿ ನಿಷ್ಪತಂಶ್ಚ ಪುನಃ ಪುನಃ ॥</p>
<p class="Text">ವಾಯುದೇವರಂತೆ ಆಂಜನೇಯನು ಕಪ್ಪಾಗಿಯೂ, ಬಿಳುಪಾಗಿಯೂ, ಕೆಂಪಾಗಿಯೂ, ಹಳದಿಯಾಗಿಯೂ ಇದ್ದ ಮೇಘಸಮೂಹಗಳನ್ನು ತನ್ನೊಡನೆ ಸೆಳೆದುಕೊಂಡು ಹೋಗುತ್ತಿದ್ದನು. ಕಪೀಶ್ವರನಿಂದ ಸೆಳೆಯಲ್ಪಡುತ್ತಿದ್ದ ಆ ಮೇಘಗಳು ಅತ್ಯಂತ ಪ್ರಕಾಶಮಾನವಾಗಿ ಕಾಣುತ್ತಿದ್ದವು. ಕ್ಷಣ-ಕ್ಷಣಕ್ಕೂ ಮೇಘಗಳಲ್ಲಿ ಅಡಗಿ - ಹೊರ ಬರುತ್ತಿದ್ದ ಹನುಮಂತನು ವರ್ಷಾಕಾಲದಲ್ಲಿ ಮೇಘಗಳೆಡೆಯಲ್ಲಿ ಸಂಚರಿಸುವ ಚಂದ್ರನಂತೆ ಪ್ರಕಾಶಿಸುತ್ತಿದ್ದನು. ॥ 181-182 ॥</p>
<p class="Shlok-Number" id="toc_marker-7-183">ಶ್ಲೋಕ - 183</p>
<p class="Shlok">ಪ್ರಾವೃಷೀಂದುರಿವಾಭಾತಿ ನಿಷ್ಪತನ್ ಪ್ರವಿಶಂಸ್ತದಾ ।</p>
<p class="Shlok">ಪ್ರದೃಶ್ಯಮಾನಃ ಸರ್ವತ್ರ ಹನುಮಾನ್ ಮಾರುತಾತ್ಮಜಃ ।</p>
<p class="Shlok">ಭೇಜೇಽಂಬರಂ ನಿರಾಲಂಬಂ ಲಂಬಪಕ್ಷ ಇವಾದ್ರಿರಾಟ್ ॥ </p>
<p class="Text">ವಾಯುಪುತ್ರನಾದ ಹನುಮಂತನು ರೆಕ್ಕೆಗಳನ್ನು ಹೊಂದಿರವ ಪರ್ವತರಾಜನಂತೆ, ನಿರಾಲಂಬನಾಗಿ ಆಕಾಶದಲ್ಲಿ ಹಾರಿ ಹೋಗುತ್ತಿರುವಾಗ ಎಲ್ಲೆಡೆಗಳಲ್ಲಿ ಅವನೇ ಗೋಚರಿಸಿದನು. ॥ 183 ॥</p>
<p class="Shlok-Number" id="toc_marker-7-184">ಶ್ಲೋಕ - 184</p>
<p class="Shlok">ಪ್ಲವಮಾನಂ ತು ತಂ ದೃಷ್ಟ್ವಾ ಸಿಂಹಿಕಾ ನಾಮ ರಾಕ್ಷಸೀ ।</p>
<p class="Shlok">ಮನಸಾ ಚಿಂತಯಾಮಾಸ ಪ್ರವೃದ್ಧಾ ಕಾಮರೂಪಿಣೀ ॥</p>
<p class="Text">ಹೀಗೆ ಹಾರಿಕೊಂಡು ದಕ್ಷಿಣ ದಿಕ್ಕಿಗೆ ಹೋಗುತ್ತಿದ್ದ ಹನುಮಂತನನ್ನು ಕಾಮರೂಪಿಣಿಯಾದ, ಬೃಹದಾಕಾರವಾಗಿದ್ದ ‘ಸಿಂಹಿಕೆ’ ಎಂಬ ರಾಕ್ಷಸಿಯು ನೋಡಿ ಮನಸ್ಸಿನಲ್ಲೇ ಯೋಚಿಸಿದಳು. ॥ 184 ॥</p>
<p class="Shlok-Number" id="toc_marker-7-185">ಶ್ಲೋಕ - 185</p>
<p class="Shlok">ಅದ್ಯ ದೀರ್ಘಸ್ಯ ಕಾಲಸ್ಯ ಭವಿಷ್ಯಾಮ್ಯಹಮಾಶಿತಾ ।</p>
<p class="Shlok">ಇದಂ ಹಿ ಮೇ ಮಹತ್ಸತ್ತ್ವಂ ಚಿರಸ್ಯ ವಶಮಾಗತಮ್ ॥</p>
<p class="Text">ಬಹಳ ಕಾಲದ ಮೇಲೆ ನನಗಿಂದು ಒಳ್ಳೆಯ ಭೋಜನವು ದೊರಕಿದೆ. ಬಹಳ ಕಾಲಾನಂತರ ಇದೊಂದು ಮಹಾಪ್ರಾಣಿಯು ನನಗೆ ದಕ್ಕಲಿದೆ.’ ॥ 185 ॥</p>
<p class="Shlok-Number" id="toc_marker-7-186">ಶ್ಲೋಕ - 186</p>
<p class="Shlok">ಇತಿ ಸಂಚಿಂತ್ಯ ಮನಸಾ ಛಾಯಾಮಸ್ಯ ಸಮಾಕ್ಷಿಪತ್ ।</p>
<p class="Shlok">ಛಾಯಾಯಾಂ ಗೃಹ್ಯಮಾಣಾಯಾಂ ಚಿಂತಯಾಮಾಸ ವಾನರಃ ॥</p>
<p class="Text">ಹೀಗೆ ಯೋಚಿಸಿದ ಸಿಂಹಕೆಯು ಸಮುದ್ರದ ಮೇಲೆ ಬಿದ್ದದ್ದ ಹನುಮಂತನ ನೆರಳನ್ನು ಹಿಡಿದುಕೊಂಡಳು. ಆ ಛಾಯಾ ಗ್ರಹಣದಿಂದ ನಡೆ ಕುಗ್ಗಿದ ಹನುಮಂತನು ಯೋಚಿಸತೊಡಗಿದನು. ॥ 186 ॥</p>
<p class="Shlok-Number" id="toc_marker-7-187">ಶ್ಲೋಕ - 187</p>
<p class="Shlok">ಸಮಾಕ್ಷಿಪ್ತೋಽಸ್ಮಿ ಸಹಸಾ ಪಂಗೂಕೃತಪರಾಕ್ರಮಃ ।</p>
<p class="Shlok">ಪ್ರತಿಲೋಮೇನ ವಾತೇನ ಮಹಾನೌರಿವ ಸಾಗರೇ ॥</p>
<p class="Text">‘‘ಎದುರುಗಾಳಿಯಿಂದ ಸಮುದ್ರದಲ್ಲಿ ದೊಡ್ಡ ಹಡಗಿನ ವೇಗವೂ ಕಡಿಮೆಯಾಗುವಂತೆ-ನನ್ನ ಪರಾಕ್ರಮವೂ ಕಡಿಮೆಯಾಗುತ್ತಿದೆಯಲ್ಲ!’’ ॥ 187 ॥</p>
<p class="Shlok-Number" id="toc_marker-7-188">ಶ್ಲೋಕ - 188</p>
<p class="Shlok">ತಿರ್ಯಗೂರ್ಧ್ವಮಧಶ್ಚೈವ ವೀಕ್ಷಮಾಣಸ್ತತಃ ಕಪಿಃ । </p>
<p class="Shlok">ದದರ್ಶ ಸ ಮಹತ್ ಸತ್ತ್ವಮುತ್ಥಿತಂ ಲವಣಾಂಭಸಿ ॥</p>
<p class="Text">ಹೀಗೆ ಯೋಚಿಸಿ ತನ್ನನ್ನು ಹಿಂದಕ್ಕೆ ಸೆಳೆಯುತ್ತಿರುವ ಪ್ರಾಣಿಯು ಯಾವುದು ಎಂದು ತಿಳಿಯಲು ಅಕ್ಕ-ಪಕ್ಕಗಳಲ್ಲಿ, ಮೇಲೆ-ಕೆಳಗೆ ಎಲ್ಲೆಡೆ ದೃಷ್ಟಿಯನ್ನು ಹಾಯಿಸಿದನು. ಸಮುದ್ರದ ಕಡೆಗೆ ನೋಡಿದಾಗ ಸಮುದ್ರ ಮಧ್ಯದಿಂದ ಮೇಲೆದ್ದು ಬಂದ ಒಂದು ಮಹಾಪ್ರಾಣಿಯನ್ನು ವೀಕ್ಷಿಸಿದನು. ॥ 188 ॥ ವಿಕಾರವಾದ ಮುಖವುಳ್ಳ ಆ ಪ್ರಾಣಿಯನ್ನು ನೋಡಿ ಮಾರುತಿಯು ತನ್ನಲ್ಲಿ ಹೀಗೆ ಚಿಂತಿಸಿದನು ‘ಕಪಿರಾಜ ಸುಗ್ರೀವನು ಹೇಳಿದಂತೆ,<span class="char-style-override-6">*</span> </p>
<p class="Footnotes"><span class="char-style-override-6">*</span>	ಸುಗ್ರೀವನು ದಕ್ಷಿಣ ದಿಕ್ಕಿಗೆ ಹೋಗುವ ವಾನರನಾಯಕರಿಗೆ ಆ ಪ್ರದೇಶವನ್ನು ಪರಿಚಯಿಸುವಾಗ ಹೀಗೆ ಹೇಳಿದ್ದನು </p>
<p class="Footnotes para-style-override-4">ದಕ್ಷಿಣಸ್ಯ ಸಮುದ್ರಸ್ಯ ಮಧ್ಯೇ ತಸ್ಯ ತು ರಾಕ್ಷಸೀ ।</p>
<p class="Footnotes para-style-override-8"><span class="char-style-override-2">ಅಂಗಾರಕೇತಿ ವಿಖ್ಯಾತಾ ಛಾಯಾಮಾಕೃಷ್ಯ ಭೋಜನೀ ॥ 26 ॥</span></p>
<p class="Footnotes para-style-override-1">(ಕಿಷ್ಕಿಂಧಾಕಾಂಡ. ಸ-41)</p>
<p class="Shlok-Number" id="toc_marker-7-189">ಶ್ಲೋಕ - 189</p>
<p class="Shlok">ತದ್ದೃಷ್ಟ್ವಾ ಚಿಂತಯಾಮಾಸ ಮಾರುತಿರ್ವಿಕೃತಾನನಮ್ ।</p>
<p class="Shlok">ಕಪಿರಾಜೇನ ಕಥಿತಂ ಸತ್ತ್ವಮದ್ಭುತದರ್ಶನಮ್ ॥</p>
<p class="Shlok-Number" id="toc_marker-7-190">ಶ್ಲೋಕ - 190</p>
<p class="Shlok">ಛಾಯಾಗ್ರಾಹಿ ಮಹಾವೀರ್ಯಂ ತದಿದಂ ನಾತ್ರ ಸಂಶಯಃ ।</p>
<p class="Shlok">ಸ ತಾಂ ಬುದ್ಧ್ವಾರ್ಥತತ್ತ್ವೇನ ಸಿಂಹಿಕಾಂ ಮತಿಮಾನ್ ಕಪಿಃ ॥</p>
<p class="Text">ಪರಮಾದ್ಭುತವಾಗಿ ಕಾಣುವ, ಮಹಾಶಕ್ತಿಯಿಂದ ಕೂಡಿದ, ಛಾಯೆಯ ಮೂಲಕ ಪ್ರಾಣಿಗಳನ್ನು ಸೆಳೆದುಕೊಳ್ಳುವ ಸಾಮರ್ಥ್ಯವುಳ್ಳ ಮಹಾಸತ್ತ್ವವು ಇದೇ ಆಗಿರಬೇಕು. ಇದರಲ್ಲಿ ಸಂಶಯವೇ ಇಲ್ಲ.’ ಪ್ರಜ್ಞಾಶಾಲಿಯಾದ ಹನುಮಂತನು ಅದನ್ನು ಸಿಂಹಿಕೆಯೇ ಎಂದು ಗುರುತಿಸಿದನು. ॥ 189-190 ॥</p>
<p class="Shlok-Number" id="toc_marker-7-191">ಶ್ಲೋಕ - 191</p>
<p class="Shlok">ವ್ಯವರ್ಧತ ಮಹಾಕಾಯಃ ಪ್ರಾವೃಷೀವ ಬಲಾಹಕಃ ।</p>
<p class="Shlok">ತಸ್ಯ ಸಾ ಕಾಯಮುದ್ವೀಕ್ಷ್ಯ ವರ್ಧಮಾನಂ ಮಹಾಕಪೇಃ ॥</p>
<p class="Shlok-Number" id="toc_marker-7-192">ಶ್ಲೋಕ - 192</p>
<p class="Shlok">ವಕ್ತ್ರಂ ಪ್ರಸಾರಯಾಮಾಸ ಪಾತಾಲಾಂತರಸಂನಿಭಮ್ ।</p>
<p class="Shlok">ಘನರಾಜೀವ ಗರ್ಜಂತೀ ವಾನರಂ ಸಮಭಿದ್ರವತ್ ॥</p>
<p class="Text"> ಆಗ ಅವನು ವರ್ಷಾ ಕಾಲದ ಮೇಘದಂತೆ ತನ್ನ ಶರೀರವನ್ನು ಹಿಗ್ಗಿಸಿದನು. ಸಿಂಹಿಕೆಯು ಬೆಳೆಯುತ್ತಿದ್ದ ಮಹಾಕಪಿಯ ಶರೀರವನ್ನು ನೋಡಿ ಆಕಾಶ-ಪಾತಾಳ ವ್ಯಾಪಿಸುವಷ್ಟು ವಿಶಾಲವಾದ ತನ್ನ ಬಾಯನ್ನ ತೆರೆದುಕೊಂಡು ಮೇಘಗಳಂತೆ ಗರ್ಜಿಸುತ್ತಾ ಹನುಮಂತನ ಕಡೆಗೆ ಧಾವಿಸಿದಳು. ॥ 191-192 ॥</p>
<p class="Shlok-Number" id="toc_marker-7-193">ಶ್ಲೋಕ - 193</p>
<p class="Shlok">ಸ ದದರ್ಶ ತತಸ್ತಸ್ಯಾ ವಿವೃತಂ ಸುಮಹನ್ಮುಖಮ್ ।</p>
<p class="Shlok">ಕಾಯಮಾತ್ರಂ ಚ ಮೇಧಾವೀ ಮರ್ಮಾಣಿ ಚ ಮಹಾಕಪಿಃ ॥</p>
<p class="Shlok-Number" id="toc_marker-7-194">ಶ್ಲೋಕ - 194</p>
<p class="Shlok">ಸ ತಸ್ಯಾ ವಿವೃತೇ ವಕ್ತ್ರೇ ವಜ್ರಸಂಹನನಃ ಕಪಿಃ ।</p>
<p class="Shlok">ಸಂಕ್ಷಿಪ್ಯ ಮುಹುರಾತ್ಮಾನಂ ನಿಪಪಾತ ಮಹಾಬಲಃ ॥</p>
<p class="Text">ಆಗ ಮೇಧಾವಿಯಾದ ಹನುಮಂತನು ತನ್ನನ್ನು ನುಂಗಲು ದೊಡ್ಡದಾಗಿ ತೆರೆದುಕೊಂಡಿದ್ದ ಅವಳ ವಿಶಾಲವಾದ ಮುಖವನ್ನು, ಅವಳ ದೇಹ ಪ್ರಮಾಣವನ್ನು ವೀಕ್ಷಿಸಿದನು. ಮರ್ಮಸ್ಥಳಗಳನ್ನು ಸಂಕ್ಷೇಪಗೊಳಿಸಿ ವಜ್ರದೇಹಿಯಾದ ಮಹಾಬಲನಾದ ಹನುಮಂತನು ತನ್ನ ಶರೀರವನ್ನು ಕಿರಿದಾಗಿಸಿಕೊಂಡು ದೊಡ್ಡದಾಗಿ ತೆರೆದುಕೊಂಡಿದ್ದ ರಾಕ್ಷಸಿಯ ಬಾಯೊಳಗೆ ವೇಗವಾಗಿ ಧುಮುಕಿದನು. ॥ 193-194 ॥</p>
<p class="Shlok-Number" id="toc_marker-7-195">ಶ್ಲೋಕ - 195</p>
<p class="Shlok">ಆಸ್ಯೇ ತಸ್ಯಾ ನಿಮಜ್ಜಂತಂ ದದೃಶುಃ ಸಿದ್ಧಚಾರಣಾಃ ।</p>
<p class="Shlok">ಗ್ರಸ್ಯಮಾನಂ ಯಥಾ ಚಂದ್ರಂ ಪೂರ್ಣಂ ಪರ್ವಣಿ ರಾಹುಣಾ ॥</p>
<p class="Text">ಹುಣ್ಣಿಮೆಯಂದು ಗ್ರಹಣಕಾಲದಲ್ಲಿ ನುಂಗಲ್ಪಡುತ್ತಿದ್ದ ಚಂದ್ರನಂತೆ ಸಿಂಹಿಕೆಯ ಬಾಯೊಳಗೆ ಬಿದ್ದ ಹನುಮಂತನನ್ನು ಸಿದ್ಧ-ಚಾರಣರೇ ಆದಿ ಎಲ್ಲರೂ ನೋಡುತ್ತಿದ್ದರು. ॥ 195 ॥</p>
<p class="Shlok-Number" id="toc_marker-7-196">ಶ್ಲೋಕ - 196</p>
<p class="Shlok">ತತಸ್ತಸ್ಯಾ ನಖೈಸ್ತೀಕ್ಷ್ಣೈರ್ಮರ್ಮಾಣ್ಯುತ್ಕೃತ್ಯ ವಾನರಃ ।</p>
<p class="Shlok">ಉತ್ಪಪಾತಾಥ ವೇಗೇನ ಮನಃಸಂಪಾತವಿಕ್ರಮಃ ॥</p>
<p class="Shlok-Number" id="toc_marker-7-197">ಶ್ಲೋಕ - 197</p>
<p class="Shlok">ತಾಂ ತು ದೃಷ್ಟ್ಯಾ ಚ ಧೃತ್ಯಾ ಚ ದಾಕ್ಷಿಣ್ಯೇನ ನಿಪಾತ್ಯ ಹಿ ।</p>
<p class="Shlok">ಸ ಕಪಿಪ್ರವರೋ ವೇಗಾದ್ವವೃಧೇ ಪುನರಾತ್ಮವಾನ್ ॥</p>
<p class="Text"> ಮನೋವೇಗಕ್ಕೆ ಸಮಾನವಾದ ವೇಗವುಳ್ಳ ಹನುಮಂತನು ಸಿಂಹಿಕೆಯ ಬಾಯನ್ನು ಪ್ರವೇಶಿಸಿ, ತೀಕ್ಷ್ಣವಾದ ಉಗುರುಗಳಿಂದ ಅವಳ ಮರ್ಮಸ್ಥಾನಗಳನ್ನು ಘಾತಿಸಿ, ಅವಳ ಎದೆಯನ್ನು ಸೀಳಿ ಅತ್ಯಂತವೇಗದಿಂದ ಹೊರಬಂದನು. ಹೀಗೆ ಕಪಿಶ್ರೇಷ್ಠನಾದ, ಜಿತೇಂದ್ರಿಯನಾದ ಹನುಮಂತನು ಸಮಯಸ್ಫೂರ್ತಿಯಿಂದಲೂ, ಧೈರ್ಯದಿಂದಲೂ, ಚತುರತೆಯಿಂದಲೂ ಸಿಂಹಿಕೆಯನ್ನು ಸಂಹರಿಸಿ ಪುನಃ ವೃದ್ಧಿಹೊಂದಿದನು. ॥ 196-197 ॥</p>
<p class="Shlok-Number" id="toc_marker-7-198">ಶ್ಲೋಕ - 198</p>
<p class="Shlok">ಹೃತಹೃತ್ ಸಾ ಹನುಮತಾ ಪಪಾತ ವಿಧುರಾಂಭಸಿ । </p>
<p class="Shlok">ಸ್ವಯಂಭುವೈವ ಹನುಮಾನ್ ಸೃಷ್ಟಸ್ತಸ್ಯಾ ನಿಪಾತನೇ ॥</p>
<p class="Shlok-Number" id="toc_marker-7-199">ಶ್ಲೋಕ - 199</p>
<p class="Shlok">ತಾಂ ಹತಾಂ ವಾನರೇಣಾಶು ಪತಿತಾಂ ವೀಕ್ಷ್ಯ ಸಿಂಹಿಕಾಂ ।</p>
<p class="Shlok">ಭೂತಾನ್ಯಾಕಾಶಚಾರೀಣಿ ತಮೂಚುಃ ಪ್ಲವಗೋತ್ತಮಮ್ ॥</p>
<p class="Text">ಹನುಮಂತನು ಎದೆಯನ್ನು ಸೀಳಿಕೊಂಡು ಹೊರಬಂದನಂತರ ಸಿಂಹಿಕೆಯು ಆರ್ತನಾದ ಮಾಡುತ್ತಾ ಸಮುದ್ರದ ನೀರಿನಲ್ಲಿ ಬಿದ್ದು ಹೋದಳು. ಅವಳನ್ನು ಕೊಲ್ಲಲೆಂದೇ ಬ್ರಹ್ಮನು ಹನುಮಂತನನ್ನು ಸೃಷ್ಟಿಸಿದ್ದನು. ಅಷ್ಟು ಶೀಘ್ರವಾಗಿ ಹನುಮಂತನು ಸಿಂಹಿಕೆಯನ್ನು ಸಂಹರಿಸಿದುದನ್ನು ನೋಡಿ ಆಕಾಶದಲ್ಲಿ ಸಂಚರಿಸುತ್ತಿದ್ದವರೆಲ್ಲರೂ ಏಕಕಂಠದಿಂದ ಮಾರುತಿಯನ್ನು ಕೊಂಡಾಡಿದರು ‘‘ಕಪಿ ಶ್ರೇಷ್ಠನೇ! ಬಲುದೊಡ್ಡ ಪ್ರಾಣಿಯನ್ನು ಸಂಹರಿಸಿ ಭಯಂಕರ ಕಾರ್ಯವನ್ನು ಮಾಡಿರುವೆ. ॥ 198- 199 ॥</p>
<p class="Shlok-Number" id="toc_marker-7-200">ಶ್ಲೋಕ - 200</p>
<p class="Shlok">ಭೀಮಮದ್ಯ ಕೃತಂ ಕರ್ಮ ಮಹತ್ ಸತ್ತ್ವಂ ತ್ವಯಾ ಹತಮ್ ।</p>
<p class="Shlok">ಸಾಧಯಾರ್ಥಮಭಿಪ್ರೇತಮರಿಷ್ಟಂ ಪ್ಲವತಾಂ ವರ ॥</p>
<p class="Shlok-Number" id="toc_marker-7-201">ಶ್ಲೋಕ - 201</p>
<p class="Shlok">ಯಸ್ಯ ತ್ವೇತಾನಿ ಚತ್ವಾರಿ ವಾನರೇಂದ್ರ ಯಥಾ ತವ ।</p>
<p class="Shlok">ಧೃತಿರ್ದೃಷ್ಟಿರರ್ಮತಿರ್ದಾಕ್ಷ್ಯಂ ಸ ಕರ್ಮಸು ನ ಸೀದತಿ ॥</p>
<p class="Shlok-Number" id="toc_marker-7-202">ಶ್ಲೋಕ - 202</p>
<p class="Shlok">ಸ ತೈಃ ಸಂಭಾವಿತಃ ಪೂಜ್ಯೆಃ ಪ್ರತಿಪನ್ನಪ್ರಯೋಜನಃ ।</p>
<p class="Shlok">ಜಗಾಮಾಕಾಶಮಾವಿಶ್ಯ ಪನ್ನಗಾಶನವತ್ ಕಪಿಃ ॥</p>
<p class="Text">ಈಗ ನೀನು ಬಯಸಿದ ಸೀತಾನ್ವೇಷಣೆಯ ಕಾರ್ಯವನ್ನು ಯಾವುದೇ ಎಡರು-ತೊಡರುಗಳಿಲ್ಲದೆ ಸಾಧಿಸು. ನಿನ್ನಲ್ಲಿರುವಂತೆ ಧೈರ್ಯ, ದೂರದೃಷ್ಟಿ, ಬುದ್ಧಿ ಮತ್ತು ಕಾರ್ಯಕುಶಲತೆ ಈ ನಾಲ್ಕು ಗುಣಗಳಿರುವವನು ಕಾರ್ಯಸಿದ್ಧಿಯಲ್ಲಿ ಎಂದಿಗೂ ವೈಫಲ್ಯವನ್ನು ಹೊಂದಲಾರರು.’’ ಹೀಗೆ ಕಾರ್ಯಸಿದ್ಧಿಯನ್ನು ಪಡೆದ ಪೂಜ್ಯನಾದ ಹನುಮಂತನು ಆಕಾಶಚಾರಿಗಳಿಂದ ಗೌರವಿಸಲ್ಟಟ್ಟು ಪುನಃ ವಾಯುಮಾರ್ಗವನ್ನು ಹಿಡಿದು ಗರುಡನಂತೆ ಹಾರಿಕೊಂಡು ಸಮುದ್ರದ ದಕ್ಷಿಣತೀರದ ಕಡೆಗೆ ಸಾಗಿದನು. ॥ 200-202 ॥</p>
<p class="Shlok-Number" id="toc_marker-7-203">ಶ್ಲೋಕ - 203</p>
<p class="Shlok">ಪ್ರಾಪ್ತಭೂಯಿಷ್ಠಪಾರಸ್ತು ಸರ್ವತಃ ಪ್ರತಿಲೋಕಯನ್ ।</p>
<p class="Shlok">ಯೋಜನಾನಾಂ ಶತಸ್ಯಾಂತೇ ವನರಾಜಿಂ ದದರ್ಶ ಸಃ ॥ </p>
<p class="Shlok-Number" id="toc_marker-7-204">ಶ್ಲೋಕ - 204</p>
<p class="Shlok">ದದರ್ಶ ಚ ಪತನ್ನೇವ ವಿವಿಧದ್ರುಮ ಭೂಷಿತಮ್ ।</p>
<p class="Shlok">ದ್ವೀಪಂ ಶಾಖಾಮೃಗಶ್ರೇಷ್ಠೋ ಮಲಯೋಪವನಾನಿ ಚ ॥</p>
<p class="Shlok-Number" id="toc_marker-7-205">ಶ್ಲೋಕ - 205</p>
<p class="Shlok">ಸಾಗರಂ ಸಾಗರಾನೂಪಂ ಸಾಗರಾನೂಪಜಾನ್ ದ್ರುಮಾನ್ ।</p>
<p class="Shlok">ಸಾಗರಸ್ಯ ಚ ಪತ್ನೀನಾಂ ಮುಖಾನ್ಯಪಿ ವಿಲೋಕಯನ್ ॥</p>
<p class="Shlok-Number" id="toc_marker-7-206">ಶ್ಲೋಕ - 206</p>
<p class="Shlok">ಸ ಮಹಾಮೇಘಸಂಕಾಶಂ ಸಮೀಕ್ಷ್ಯಾತ್ಮಾನಮಾತ್ಮವಾನ್ ।</p>
<p class="Shlok">ನಿರುಂಧಂತಮಿವಾಕಾಶಂ ಚಕಾರ ಮತಿಮಾನ್ ಮತಿಮ್ ॥</p>
<p class="Shlok-Number" id="toc_marker-7-207">ಶ್ಲೋಕ - 207</p>
<p class="Shlok">ಕಾಯವೃದ್ಧಿಂ ಪ್ರವೇಗಂ ಚ ಮಮ ದೃಷ್ಟ್ಯೈವ ರಾಕ್ಷಸಾಃ ।</p>
<p class="Shlok">ಮಯಿ ಕೌತೂಹಲಂ ಕುರ್ಯುರಿತಿ ಮೇನೇ ಮಹಾಕಪಿಃ ॥</p>
<p class="Shlok-Number" id="toc_marker-7-208">ಶ್ಲೋಕ - 208</p>
<p class="Shlok">ತತಃ ಶರೀರಂ ಸಂಕ್ಷಿಪ್ಯ ತನ್ಮಹೀಧರಸಂನಿಭಮ್ ।</p>
<p class="Shlok">ಪುನಃ ಪ್ರಕೃತಿಮಾಪೇದೇ ವೀತಮೋಹ ಇವಾತ್ಮವಾನ್ ॥</p>
<p class="Text">ನೂರು ಯೋಜನಗಳಷ್ಟು ಪ್ರಯಾಣಮಾಡಿದ ನಂತರ ‘ಇನ್ನೇನು ದಡವು ಸಿಕ್ಕಿತು’ ಎನ್ನುವಷ್ಟು ಸಮೀಪಕ್ಕೆ ಹೋದ ಹನುಮಂತನು ಎಲ್ಲ ಕಡೆಗಳಲ್ಲಿಯೂ ನೋಡುತ್ತಾ ಅಲ್ಲಿದ್ದ ವನರಾಜಿಯನ್ನು ವೀಕ್ಷಿಸಿದನು. ಆಕಾಶದಿಂದ ಭೂಮಿಗೆ ಇಳಿಯುತ್ತಿರುವಂತೆ ವಿಧ-ವಿಧವಾದ ವೃಕ್ಷಗಳಿಂದ ಅಲಂಕೃತವಾಗಿದ್ದ ಲಂಕಾದ್ವೀಪವನ್ನು, ಮಲಯಪರ್ವತದ ಉಪವನಗಳನ್ನು ನೋಡಿದನು. ಸಮುದ್ರವನ್ನು, ಸಮುದ್ರ ಸಮೀಪದ ಜೌಗು ಪ್ರದೇಶವನ್ನು, ಸಮುದ್ರತೀರದಲ್ಲಿ ಬೆಳೆದಿದ್ದ ಮಹಾ ವೃಕ್ಷಗಳನ್ನು, ತ್ರಿಕೂಟಪರ್ವತದಲ್ಲಿ ಹುಟ್ಟಿ ಹರಿಯುತ್ತಿರುವ ಸಾಗರನ ಪತ್ನಿಯರಾದ ನದಿಗಳು ಸಮುದ್ರಕ್ಕೆ ಸೇರುವ ಸ್ಥಳಗಳನ್ನು ನೋಡಿದನು. ಆಕಾಶವನ್ನೇ ತಡೆಗಟ್ಟುತ್ತಿರುವುದೋ ಎಂಬಂತೆ ಕಾಣುತ್ತಿದ್ದ, ಮಹಾಮೇಘ ಸದೃಶವಾಗಿದ್ದ ಆಗಿನ ತನ್ನ ಬೃಹದಾಕಾರ ಶರೀರವನ್ನು ನೋಡಿಕೊಂಡು, ಬುದ್ಧಿವಂತನೂ, ಜಿತೇಂದ್ರಿಯನೂ ಆದ ಆಂಜನೇಯನು ಹೀಗೆ ನಿಶ್ಚಯಿಸಿದನು. ದೊಡ್ಡದಾಗಿ ಬೆಳೆದಿರುವ ಈ ನನ್ನ ಶರೀರವನ್ನೂ, ಅಮಿತ ವೇಗವನ್ನು ನೋಡಿದೊಡನೆ ಇಲ್ಲಿರುವ ರಾಕ್ಷಸರು ನನ್ನ ವಿಷಯದಲ್ಲಿ ಕುತೂಹಲವುಳ್ಳವರಾಗುತ್ತಾರೆ. ಆದುದರಿಂದ ‘‘ಇದೇ ಶರೀರವನ್ನು ಧರಿಸಿ ಲಂಕೆಯನ್ನು ಪ್ರವೇಶಿಸುವುದು ಸೂಕ್ತವಲ್ಲ’’ ಹೀಗೆ ಯೋಚಿಸಿದ ಹನುಮಂತನು ಜಿತೇಂದ್ರಿಯನಾದ ಯೋಗಿಯು ಮೋಹರಹಿತನಾಗಿ ತನ್ನ ಸ್ವಪ್ವರೂಪದಲ್ಲಿ ಸ್ಥಿರನಾಗುವಂತೆ, ಪರ್ವತೋಪಮವಾಗಿದ್ದ ತನ್ನ ಶರೀರವನ್ನು ಸಂಕ್ಷೇಪಿಸಿಕೊಂಡು ಆತ್ಮಜ್ಞಾನದಿಂದ ಸಂಪನ್ನವಾದ ತನ್ನ ಸಹಜ ಶರೀರವನ್ನೇ ಹೊಂದಿದನು. ॥ 203-208 ॥</p>
<p class="Shlok-Number" id="toc_marker-7-209">ಶ್ಲೋಕ - 209</p>
<p class="Shlok">ತದ್ರೂಪಮತಿಸಂಕ್ಷಿಪ್ಯ ಹನೂಮಾನ್ ಪ್ರಕೃತೌ ಸ್ಥಿತಃ ।</p>
<p class="Shlok">ತ್ರೀನ್ ಕ್ರಮಾನಿವ ವಿಕ್ರಮ್ಯ ಬಲಿವೀರ್ಯಹರೋ ಹರಿಃ ॥</p>
<p class="Text">ಬಲಿಚಕ್ರ ವರ್ತಿಯ ಸಂಪತ್ತನ್ನು ಜಯಿಸಲು ಹೋದ ವಿಷ್ಣುವು ತ್ರಿವಿಕ್ರಮನಾಗಿ ಬೆಳೆದನು. ಬಳಿಕ ಯಥಾಸ್ಥಿತಿ ವಾಮನನಾದಂತೆ, ಹನುಮಂತನು ತನ್ನ ಬೃಹದಾಕಾರ ಶರೀರವನ್ನು ಸಂಕುಚಿತವಾಗಿಸಿ ನಿಜಸ್ವರೂಪವನ್ನು ತಾಳಿದನು. ॥ 209 ॥</p>
<p class="Shlok-Number" id="toc_marker-7-210">ಶ್ಲೋಕ - 210</p>
<p class="Shlok">ಸ ಚಾರು ನಾನಾವಿಧರೂಪಧಾರೀ </p>
<p class="Shlok">ಪರಂ ಸಮಾಸಾದ್ಯ ಸಮುದ್ರತೀರಮ್ ।</p>
<p class="Shlok">ಪರೈರಶಕ್ಯಂ ಪ್ರತಿಪನ್ನರೂಪಃ </p>
<p class="Shlok">ಸಮೀಕ್ಷಿತಾತ್ಮಾ ಸಮವೇಕ್ಷಿತಾರ್ಥಃ ॥</p>
<p class="Text">ಸುಂದರವಾದ ನಾನಾ ರೂಪಗಳನ್ನು ಧರಿಸುವ ಸಾಮರ್ಥ್ಯವಿದ್ದ ಹನುಮಂತನು ಇತರರಿಂದ ಹೊಂದಲು ಅಶಕ್ಯವಾದ ಸಮುದ್ರದ ದಕ್ಷಿಣ ತೀರವನ್ನು ಸೇರಿ, ದೊಡ್ಡದಾದ ತನ್ನ ಶರೀರವನ್ನು ನೋಡಿಕೊಂಡು ಮುಂದೆ ಮಾಡಬೇಕಾದ ಕಾರ್ಯದ ಬಗ್ಗೆ ಸಮಾಲೋಚಿಸಿ ವಿಶಾಲವಾಗಿದ್ದ ತನ್ನ ಆ ರೂಪವನ್ನು ತೊರೆದು ಹಿಂದಿನಂತೆ ಸಹಜವಾದ ರೂಪವನ್ನು ಹೊಂದಿದನು.॥ 210 ॥</p>
<p class="Shlok-Number" id="toc_marker-7-211">ಶ್ಲೋಕ - 211</p>
<p class="Shlok">ತತಃ ಸ ಲಂಬಸ್ಯ ಗಿರೇಃ ಸಮೃದ್ಧೇ </p>
<p class="Shlok">ವಿಚಿತ್ರಕೂಟೇ ನಿಪಪಾತ ಕೂಟೇ । </p>
<p class="Shlok">ಸಕೇತಕೋದ್ದಾಲಕನಾರಿಕೇಲೇ </p>
<p class="Shlok">ಮಹಾದ್ರಿಕೂಟಪ್ರತಿಮೋ ಮಹಾತ್ಮಾ ॥</p>
<p class="Text">ವಿಶಾಲವಾದ ಮೇಘಮಂಡಲ ಸದೃಶನಾಗಿದ್ದ ಮಹಾತ್ಮನಾದ ಹನುಮಂತನು ಫಲ-ಪುಷ್ಪಾದಿಗಳಿಂದಲೂ, ಕೇದಗೆ, ಚಳ್ಳೆ, ತೆಂಗು ಮೊದಲಾದ ವೃಕ್ಷಗಳಿಂದಲೂ ಸಮೃದ್ಧವಾಗಿದ್ದ, ವಿಚಿತ್ರ ಶಿಖರಗಳನ್ನು ಹೊಂದಿದ್ದ ಲಂಬವೆಂಬ ಪರ್ವತದ ಪ್ರಧಾನ ಶಿಖರದಲ್ಲಿ ಇಳಿದನು. ॥ 211 ॥</p>
<p class="Shlok-Number" id="toc_marker-7-212">ಶ್ಲೋಕ - 212</p>
<p class="Shlok">ತತಸ್ತು ಸಂಪ್ರಾಪ್ಯ ಸಮುದ್ರತೀರಂ </p>
<p class="Shlok">ಸಮೀಕ್ಷ್ಯ ಲಂಕಾಂ ಗಿರಿರಾಜಮೂರ್ಧ್ನಿ ।</p>
<p class="Shlok">ಕಪಿಸ್ತು ತಸ್ಮಿನ್ನಿಪಪಾತ ಪರ್ವತೇ </p>
<p class="Shlok">ವಿಧೂಯ ರೂಪಂ ವ್ಯಥಯನ್ ಮೃಗದ್ವಿಜಾನ್ ॥</p>
<p class="Text">ಹನುಮಂತನು ಸಮುದ್ರತೀರಕ್ಕೆ ಬರುತ್ತಲೇ ಶ್ರೇಷ್ಠವಾದ ತ್ರಿಕೂಟ ಪರ್ವತದ ಶಿಖರದಲ್ಲಿದ್ದ ಲಂಕೆಯನ್ನು ನೋಡಿದನು. ತನ್ನ ದೊಡ್ಡದಾದ ರೂಪವನ್ನು ಪರಿತ್ಯಜಿಸಿ ಹಿಂದಿನ ರೂಪವನ್ನು ಹೊಂದಿ, ಆ ಗಿರಿಯ ಮೇಲೆ ಇಳಿದನು. ಅವನು ಇಳಿಯುತ್ತಲೇ ಮೃಗಗಳು, ಪಕ್ಷಿಗಳು ಭಯಗೊಂಡವು. ॥ 212 ॥</p>
<p class="Shlok-Number" id="toc_marker-7-213">ಶ್ಲೋಕ - 213</p>
<p class="Shlok">ಸ ಸಾಗರಂ ದಾನವಪನ್ನಗಾಯುತಂ </p>
<p class="Shlok">ಬಲೇನ ವಿಕ್ರಮ್ಯ ಮಹೋರ್ಮಿಮಾಲಿನಂ ।</p>
<p class="Shlok">ನಿಪತ್ಯ ತೀರೇ ಚ ಮಹೋದಧೇಸ್ತದಾ </p>
<p class="Shlok">ದದರ್ಶ ಲಂಕಾಮಮರಾವತೀಮಿವ ॥</p>
<p class="Text">ದಾನವರಿಂದಲೂ, ಸರ್ಪಗಳಿಂದಲೂ ವ್ಯಾಪ್ತವಾಗಿದ್ದ ದೊಡ್ಡ-ದೊಡ್ಡ ಅಲೆಗಳಿಂದ ಕೂಡಿದ್ದ ಸಮುದ್ರವನ್ನು ಹನುಮಂತನು ತನ್ನ ಬಲಾತಿಶಯದಿಂದ ದಾಟಿ ಮಹೋದಧಿಯ ತೀರದಲ್ಲಿಳಿದು ಇಂದ್ರನ ಅಮರಾವತಿಯಂತಿದ್ದ ಲಂಕಾಪಟ್ಟಣವನ್ನು ನೋಡಿದನು. ॥213॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಪ್ರಥಮಃ ಸರ್ಗಃ ॥ 1 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಮೊದಲನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-8"> ಎರಡನೆಯ ಸರ್ಗ</p>
<p class="Sub-Heading">ಲಂಕಾಪಟ್ಟಣದ ವರ್ಣನೆ, ಲಂಕೆಯನ್ನು ಪ್ರವೇಶಿಸಲು ಹನುಮಂತನು ಯೋಚಿಸಿ,<br/>ಸೂಕ್ಷ್ಮ ರೂಪವನ್ನು ಧರಿಸಿ ಪಟಣಕ್ಕೆ ಪ್ರವೇಶ, ಚಂದ್ರೋದಯ ವರ್ಣನೆ —</p>
<p class="Shlok-Number" id="toc_marker-8-1">ಶ್ಲೋಕ - 1</p>
<p class="Shlok">ಸ ಸಾಗರಮನಾಧೃಷ್ಯಮತಿಕ್ರಮ್ಯ ಮಹಾಬಲಃ ।</p>
<p class="Shlok">ತ್ರಿಕೂಟಶಿಖರೇ ಲಂಕಾಂ ಸ್ಥಿತಾಂ ಸ್ವಸ್ಥೋ ದದರ್ಶ ಹ ॥</p>
<p class="Text">ಮಹಾಬಲನಾದ ಹನುಮಂತನು ಎದುರಿಸಲು ಅಸಾಧ್ಯವಾದ, ಸಾಮಾನ್ಯರಿಂದ ದಾಟಲು ಅಸಾಧ್ಯವಾದ ಸಮುದ್ರವನ್ನು ಲಂಘಿಸಿ ನಿಶ್ಚಿಂತನಾಗಿ ತ್ರಿಕೂಟ ಪರ್ವತದ ಶಿಖರದಲ್ಲಿದ್ದ ಲಂಕಾನಗರವನ್ನು ನೋಡಿದನು. ॥ 1 ॥</p>
<p class="Shlok-Number" id="toc_marker-8-2">ಶ್ಲೋಕ - 2</p>
<p class="Shlok">ತತಃ ಪಾದಪಮುಕ್ತೇನ ಪುಷ್ಪವರ್ಷೇಣ ವೀರ್ಯವಾನ್ ।</p>
<p class="Shlok">ಅಭಿವೃಷ್ಟಃ ಸ್ಥಿತಸ್ತತ್ರ ಬಭೌ ಪುಷ್ಪಮಯೋ ಯಥಾ ॥</p>
<p class="Text">ಪರಾಕ್ರಮಶಾಲಿಯಾದ ಹನುಮಂತನು ಆ ಪರ್ವತವನ್ನು ನೋಡುತ್ತಾ ನಿಂತಾಗ ಪುಷ್ಪವೃಕ್ಷಗಳು ಅವನ ಮೇಲೆ ಹೂವುಗಳ ಮಳೆಯನ್ನೇ ಸುರಿಸಿದವು. ಅದರಿಂದ ಹನುಮಂತನು ಪುಷ್ಪಮಯನಾಗಿರುವಂತೆ ಪ್ರಕಾಶಿಸಿದನು. ॥ 2 ॥</p>
<p class="Shlok-Number" id="toc_marker-8-3">ಶ್ಲೋಕ - 3</p>
<p class="Shlok">ಯೋಜನಾನಾಂ ಶತಂ ಶ್ರೀಮಾಂಸ್ತೀರ್ತ್ವಾಪ್ಯುತ್ತಮವಿಕ್ರಮಃ ।</p>
<p class="Shlok">ಅನಿಃಶ್ವಸನ್ ಕಪಿಸ್ತತ್ರ ನ ಗ್ಲಾನಿಮಧಿಗಚ್ಛತಿ ॥</p>
<p class="Text">ಹೆಚ್ಚಿನ ಪ್ರರಾಕ್ರಮಿಯೂ, ಪ್ರಜ್ಞಾಶಾಲಿಯೂ ಆದ ಹನುಮಂತನು ನೂರು ಯೋಜನ ಸಮುದ್ರವನ್ನು ಲಂಘಿಸಿ ಬಂದಿದ್ದರೂ ಅವನಿಗೆ ಸ್ವಲ್ಪವೂ ಆಯಾಸವೇ ಆಗಿರಲಿಲ್ಲ. ರಾಮದೂತನಾದ ಜಗತ್ರಾಣನಿಗೆ ಎಲ್ಲಿಯ ಆಯಾಸ! ॥ 3 ॥</p>
<p class="Shlok-Number" id="toc_marker-8-4">ಶ್ಲೋಕ - 4</p>
<p class="Shlok">ಶತಾನ್ಯಹಂ ಯೋಜನಾನಾಂ ಕ್ರಮೇಯಂ ಸುಬಹೂನ್ಯಪಿ ।</p>
<p class="Shlok">ಕಿಂ ಪುನಃ ಸಾಗರಸ್ಯಾಂತಂ ಸಂಖ್ಯಾತಂ ಶತಯೋಜನಮ್ ॥</p>
<p class="Text">ಸಮುದ್ರವನ್ನು ದಾಟಿದ ಬಳಿಕ ಹನುಮಂತನಿಗನಿಸಿತು ‘‘ಅನೇಕ ಶತ ಯೋಜನಗಳನ್ನಾದರೂ ನಾನು ಲಂಘಿಸಲು ಸಮರ್ಥನಾಗಿರುವೆನು. ಹೀಗಿರುವಾಗ ನೂರು ಯೋಜನ ಪರಿಮಿತವಾದ ಈ ಸಮುದ್ರವನ್ನು ದಾಟುವುದು ನನಗೆ ಲೆಕ್ಕವೆ?’’ ॥ 4 ॥</p>
<p class="Shlok-Number" id="toc_marker-8-5">ಶ್ಲೋಕ - 5</p>
<p class="Shlok">ಸ ತು ವೀರ್ಯವತಾಂ ಶ್ರೇಷ್ಠಃ ಪ್ಲವತಾಮಪಿ ಚೋತ್ತಮಃ ।</p>
<p class="Shlok">ಜಗಾಮ ವೇಗವಾನ್ ಲಂಕಾಂ ಲಂಘಯಿತ್ವಾ ಮಹೋದಧಿಮ್ ॥</p>
<p class="Text">ವೀರ್ಯವಂತರಲ್ಲಿ ಶ್ರೇಷ್ಠನೂ, ಹಾರುವವರಲ್ಲಿ ಉತ್ತಮನೂ, ಮಹಾವೇಗವಂತನೂ ಆದ ಹನುಮಂತನು ಹೀಗೆ ಮಹೋದಧಿಯನ್ನು ಲಂಘಿಸಿ ಲಂಕೆಗೆ ಹೊರಟನು. ॥ 5 ॥ </p>
<p class="Shlok-Number" id="toc_marker-8-6">ಶ್ಲೋಕ - 6</p>
<p class="Shlok">ಶಾದ್ವಲಾನಿ ಚ ನೀಲಾನಿ ಗಂಧವಂತಿ ವನಾನಿ ಚ ।</p>
<p class="Shlok">ಗಂಡವಂತಿ ಚ ಮಧ್ಯೇನ ಜಗಾಮ ನಗವಂತಿ ಚ ॥</p>
<p class="Text">ಅವನು ಹೋಗುತ್ತಿದ್ದ ವನಪ್ರದೇಶವು ಹಚ್ಚ ಹಸಿರಾದ ಗರಿಕೆಯ ಹುಲ್ಲಿನಿಂದ ವಾಪ್ತವಾಗಿ ನೀಲವರ್ಣದ್ದಾಗಿಯೂ ಸುಗಂಧ ಯುಕ್ತವಾಗಿತ್ತು. ಆ ವನದಲ್ಲಿ ಮಧುವಿಶಿಷ್ಟವಾದ ವೃಕ್ಷಗಳಿದ್ದುವು. ಅಲ್ಲಲ್ಲಿ ದಿಬ್ಬಗಳಿಂದ ಕೂಡಿದ ಆ ಸುಂದರವಾದ ಅರಣ್ಯದಲ್ಲಿ ಹನುಮಂತನು ನಡೆದು ಹೋಗುತ್ತಿದ್ದನು. ॥ 6 ॥</p>
<p class="Shlok-Number" id="toc_marker-8-7">ಶ್ಲೋಕ - 7</p>
<p class="Shlok">ಶೈಲಾಂಶ್ಚ ತರುಸಂಶ್ಛನ್ನಾನ್ ವನರಾಜೀಶ್ವ ಪುಷ್ಪಿತಾಃ ।</p>
<p class="Shlok">ಅಭಿಚಕ್ರಾಮ ತೇಜಸ್ವೀ ಹನೂಮಾನ್ ಪ್ಲವಗರ್ಷಭಃ ॥</p>
<p class="Text">ವಾನರೋತ್ತಮನೂ, ಮಹಾ ತೇಜಸ್ವಿಯೂ ಆದ ಹನುಮಂತನು ವೃಕ್ಷಗಳಿಂದ ತುಂಬಿಹೋದ ಪರ್ವತಗಳನ್ನು, ಪುಷ್ಪಿತವಾದ ಅರಣ್ಯದ ಸಾಲುಗಳನ್ನು ದಾಟಿ ಮುಂದೆ ನಡೆದನು. ॥ 7 ॥</p>
<p class="Shlok-Number" id="toc_marker-8-8">ಶ್ಲೋಕ - 8</p>
<p class="Shlok">ಸ ತಸ್ಮಿನ್ನಚಲೇ ತಿಷ್ಠನ್ ವನಾನ್ಯುಪವನಾನಿ ಚ ।</p>
<p class="Shlok">ಸ ನಗಾಗ್ರೇ ಸ್ಥಿತಾಂ ಲಂಕಾಂ ದದರ್ಶ ಪವನಾತ್ಮಜಃ ॥</p>
<p class="Text">ಪವನನಂದನನು ಆ ಪರ್ವತದ ಮೇಲೆ ನಿಂತು ವನಗಳನ್ನು, ಉಪವನಗಳನ್ನು, ತ್ರಿಕೂಟಪರ್ವತದ ಮೆಲ್ಭಾಗದಲ್ಲಿದ್ದ ಲಂಕಾ ಪಟ್ಟಣವನ್ನು ನೋಡಿದನು. ॥ 8 ॥ </p>
<p class="Shlok-Number" id="toc_marker-8-9">ಶ್ಲೋಕ - 9</p>
<p class="Shlok">ಸರಲಾನ್ ಕರ್ಣಿಕಾರಾಂಶ್ಚ ಖರ್ಜೂರಾಂಶ್ಚ ಸುಪುಷ್ಪಿತಾನ್ ।</p>
<p class="Shlok">ಪ್ರಿಯಾಲಾನ್ ಮುಚುಲಿಂದಾಂಶ್ಚ ಕುಟಜಾನ್ ಕೇತಕಾನಪಿ ॥</p>
<p class="Shlok-Number" id="toc_marker-8-10">ಶ್ಲೋಕ - 10</p>
<p class="Shlok">ಪ್ರಿಯಂಗೂನ್ ಗಂಧಪೂರ್ಣಾಂಶ್ಚ ನೀಪಾನ್ ಸಪ್ತಚ್ಛದಾಂ ಸ್ತಥಾ ।</p>
<p class="Shlok">ಅಸನಾನ್ ಕೋವಿದಾರಾಂಶ್ಚ ಕರವೀರಾಂಶ್ಚ ಪುಷ್ಪಿತಾನ್ ॥</p>
<p class="Shlok-Number" id="toc_marker-8-11">ಶ್ಲೋಕ - 11</p>
<p class="Shlok">ಪುಷ್ಪಭಾರನಿಬದ್ಧಾಂಶ್ಚ ತಥಾ ಮುಕುಲಿತಾನಪಿ ।</p>
<p class="Shlok">ಪಾದಪಾನ್ ವಿಹಗಾಕೀರ್ಣಾನ್ ಪವನಾಧೂತಮಸ್ತಕಾನ್ ॥</p>
<p class="Text">ಅಲ್ಲಿಂದಲೇ ಸರಳ (ದೇವದಾರು), ಕರ್ಣಿಕಾರ ವೃಕ್ಷಗಳನ್ನೂ, ಪುಷ್ಪಗಳಿಂದ ಯುಕ್ತವಾದ ಖರ್ಜೂರ ವೃಕ್ಷಗಳನ್ನೂ, ಪ್ರಿಯಾಲ, ಮುಚುಲಿಂದ, ಕುಟಜ (ಬೆಟ್ಟದಮಲ್ಲಿಗೆ), ಕೇದಗೆ ವೃಕ್ಷಗಳನ್ನು, ಸುಗಂಧಯುಕ್ತವಾದ ಹಿಪ್ಪಲಿ ಗಿಡಗಳನ್ನು, ಕದಂಬ ಸಪ್ತಗುಚ್ಛ (ಎಳೆಲೆ ಬಾಳೆ) ಹೊನ್ನೆ, ಕೋವಿದಾರ ವೃಕ್ಷಗಳನ್ನು, ಪುಷ್ಪಿತವಾದ ಕರವೀರ ವೃಕ್ಷಗಳನ್ನು, ನಾನಾ ಬಗೆಯ ಹೂವಿನ ಗಿಡಗಳನ್ನು ನೋಡಿದನು. ಪುಷ್ಪಭಾರದಿಂದ ಬಾಗಿದ ಹಾಗೂ ಮೊಗ್ಗುಗಳಿಂದ ಕೂಡಿದ ಪಕ್ಷಿಗಳಿಂದ ವ್ಯಾಪ್ತವಾಗಿದ್ದ, ಗಾಳಿಯಿಂದ ಬಗ್ಗಿದ ಅಗ್ರಭಾಗಗಳುಳ್ಳ, ನಾನಾವಿಧವಾದ ವೃಕ್ಷಗಳನ್ನು ನೋಡಿದನು. ॥ 9-11 ॥</p>
<p class="Shlok-Number" id="toc_marker-8-12">ಶ್ಲೋಕ - 12</p>
<p class="Shlok">ಹಂಸಕಾರಂಡವಾಕೀರ್ಣಾ ವಾಪೀಃ ಪದ್ಮೋತ್ಪಲಾಯುತಾಃ ।</p>
<p class="Shlok">ಆಕ್ರೀಡಾನ್ ವಿವಿಧಾನ್ ರಮ್ಯಾನ್ ವಿವಿಧಾಂಶ್ಚ  ಜಲಾಶಯಾನ್ ॥</p>
<p class="Text">ಹಂಸ, ಕಾರಂಡವ ಪಕ್ಷಿಗಳಿಂದಲೂ, ಸಾವಿರಾರು ಕಮಲಗಳಿಂದಲೂ ಶೋಭಿಸುತ್ತಿದ್ದ ಅನೇಕ ಸರೋವರಗಳನ್ನು ವಿವಿಧ ಕ್ರೀಡಾಸ್ಥಾನಗಳನ್ನು, ಜಲಾಶಯಗಳನ್ನು ನೋಡಿದನು. ॥ 12 ॥</p>
<p class="Shlok-Number" id="toc_marker-8-13">ಶ್ಲೋಕ - 13</p>
<p class="Shlok">ಸಂತತಾನ್ ವಿವಿಧೈರ್ವೃಕ್ಷೈಃ ಸರ್ವರ್ತುಫಲಪುಷ್ಪಿತೈಃ ।</p>
<p class="Shlok">ಉದ್ಯಾನಾನಿ ಚ ರಮ್ಯಾಣಿ ದದರ್ಶ ಕಪಿಕುಂಜರಃ ॥</p>
<p class="Text">ಸುತ್ತಲೂ ಹಚ್ಚಹಸಿರಾಗಿದ್ದ ಪ್ರದೇಶಗಳನ್ನು, ಎಲ್ಲ ಋತುಗಳಲ್ಲಿಯೂ ಫಲ-ಪುಷ್ಪಭರಿತವಾದ ನಾನಾವಿಧ ವೃಕ್ಷಗಳಿಂದ ನಿಬಿಡವಾಗಿದ್ದ ರಮ್ಯವಾದ ಉದ್ಯಾನವನಗಳನ್ನು ವೀಕ್ಷಿಸಿದನು. ॥ 13 ॥</p>
<p class="Shlok-Number" id="toc_marker-8-14">ಶ್ಲೋಕ - 14</p>
<p class="Shlok">ಸಮಾಸಾದ್ಯ ಚ ಲಕ್ಷ್ಮೀವಾನ್ ಲಂಕಾಂ ರಾವಣಪಾಲಿತಾಮ್ ।</p>
<p class="Shlok">ಪರಿಖಾಭಿಃ ಸಪದ್ಮಾಭಿಃ ಸೋತ್ಪಲಾಭಿರಲಂಕೃತಾಮ್ ॥</p>
<p class="Text">ಸರ್ವಶುಭ ಲಕ್ಷ್ಮಣ ಸಂಪನ್ನನಾದ ಹನುಮಂತನು ಇನ್ನು ಮುಂದೆ ಹೋಗಿ, ಕಮಲಗಳಿಂದಲೂ, ಕನ್ನೈದಿಲೆಗಳಿಂದಲೂ ಸಮಲಂಕೃತವಾಗಿದ್ದು, ಕಂದಕಗಳಿಂದ ಸುತ್ತುವರಿಯಲ್ಟಟ್ಟ, ರಾವಣನಿಂದ ಪಾಲಿತವಾದ ಲಂಕಾಪಟ್ಟಣವನ್ನು ನೋಡಿದನು. ॥ 14 ॥</p>
<p class="Shlok-Number" id="toc_marker-8-15">ಶ್ಲೋಕ - 15</p>
<p class="Shlok">ಸೀತಾಪಹರಣಾರ್ಥೇನ ರಾವಣೇನ ಸುರಕ್ಷಿತಾಮ್ ।</p>
<p class="Shlok">ಸಮಂತಾದ್ವಿಚರದ್ಭಿಶ್ಚ ರಾಕ್ಷಸೈಃ ಉಗ್ರಧನ್ವಿಭಿಃ ॥</p>
<p class="Text">ಸೀತಾಪಹರಣ ಕಾರಣದಿಂದ ಶ್ರೀರಾಮನಿಗೆ ಹೆದರಿದ್ದ ರಾವಣನಿಂದ ನಿಯುಕ್ತರಾದ ರಾಕ್ಷಸರು ಭಯಂಕರ ಧನುಸ್ಸುಗಳನ್ನು ಹಿಡಿದು ಸುತ್ತಲೂ ತಿರುಗುತ್ತಿದ್ದರು. ಹೀಗೆ ನಿರಂತರ ರಕ್ಷಿತವಾದ ಲಂಕೆಯನ್ನು ಹನುಮಂತನು ವೀಕ್ಷಿಸಿದನು.॥15॥</p>
<p class="Shlok-Number" id="toc_marker-8-16">ಶ್ಲೋಕ - 16</p>
<p class="Shlok">ಕಾಂಚನೇನಾವೃತಾಂ ರಮ್ಯಾಂ ಪ್ರಾಕಾರೇಣ ಮಹಾಪುರೀಮ್ ।</p>
<p class="Shlok">ಗೃಹೈಶ್ಚ ಗ್ರಹಸಂಕಾಶೈಃ ಶಾರದಾಂಬುದಸನ್ನಿಭೈಃ ॥</p>
<p class="Text"> ಸುವರ್ಣಮಯವಾದ ಪ್ರಾಕಾರದಿಂದ ಸಮಾವೃತವಾಗಿದ್ದ ಮಹಾಪುರಿಯಾದ ಲಂಕೆಯಲ್ಲಿ ಶರತ್ಕಾಲದ ಬಿಳಿಯ ಮೇಘಗಳಂತೆ ಹಾಗೂ ಪರ್ವತಗಳಂತೆ ಅತಿ ದೊಡ್ಡದಾದ ಸೌಧಗಳಿದ್ದವು. ॥ 16 ॥</p>
<p class="Shlok-Number" id="toc_marker-8-17">ಶ್ಲೋಕ - 17</p>
<p class="Shlok">ಪಾಂಡರಾಭಿಃ ಪ್ರತೋಲೀಭಿರುಚ್ಚಾಭಿರಭಿಸಂವೃತಾಮ್ ।</p>
<p class="Shlok">ಅಟ್ಟಾಲಕಶತಾಕೀರ್ಣಾಂ ಪತಾಕಾಧ್ವಜಶೋಭಿತಾಮ್ ॥</p>
<p class="Shlok-Number" id="toc_marker-8-18">ಶ್ಲೋಕ - 18</p>
<p class="Shlok">ತೋರಣೈಃ ಕಾಂಚನೈರ್ದೀಪ್ತಾಂ ಲತಾಪಂಕ್ತಿವಿಚಿತ್ರಿತೈಃ । </p>
<p class="Shlok">ದದರ್ಶ ಹನುಮಾನ್ ಲಂಕಾಂ ದಿವಿ ದೇವಪುರೀಮಿವ ॥</p>
<p class="Text">ಆ ಲಂಕಾಪಟ್ಟಣದಲ್ಲಿ ಸ್ವಚ್ಛವಾದ, ವಿಶಾಲವಾದ, ಉದ್ದುದ್ದವಾಗಿದ್ದ ರಾಜಬೀದಿಗಳಿದ್ದವು. ಅಲ್ಲೆಡೆಗಳಲ್ಲಿಯೂ ಧ್ವಜಗಳೂ, ಪತಾಕೆಗಳೂ ಹಾರಾಡುತ್ತಿದ್ದುವು. ದಿವ್ಯವಾದ ಭಂಗಾರದ ತೋರಣಗಳಿಂದ ಶೋಭಾಯ ಮಾನವಾಗಿ ಕಾಣುತ್ತಿತ್ತು. ವಿಚಿತ್ರವಾದ ಲತೆಗಳ ಸಾಲುಗಳಿಂದ ಕೂಡಿದ್ದು ಸುಮನೋಹರವಾಗಿತ್ತು. ಆ ಲಂಕೆಯು ಸ್ವರ್ಗದ ಅಮರಾವತಿಯಂತೆ ಭಾಸವಾಗುತಿತ್ತು. ಅಂತಹ ಲಂಕೆಯನ್ನು ಆ ಕಪಿಶ್ರೇಷ್ಠನು ನೋಡಿದನು. ॥ 17-18 ॥</p>
<p class="Shlok-Number" id="toc_marker-8-19">ಶ್ಲೋಕ - 19</p>
<p class="Shlok">ಗಿರಿಮೂರ್ಧ್ನಿ ಸ್ಥಿತಾಂ ಲಂಕಾಂ ಪಾಂಡರೈರ್ಭವನೈಃ ಶುಭೈಃ ।</p>
<p class="Shlok">ಸ ದದರ್ಶ ಕಪಿಃ ಶ್ರೀಮಾನ್ ಪುರಮಾಕಾಶಗಂ ಯಥಾ ॥</p>
<p class="Text">ತ್ರಿಕೂಟಪರ್ವತದ ಶಿಖರದಲ್ಲಿದ್ದ ಶುಭಾವಹವಾದ, ಬಿಳಿಯ ಬಣ್ಣದ ಸೌಧಗಳಿಂದ ಸಮಾಕುಲವಾಗಿದ್ದ, ಆಕಾಶನಗರಿಯಂತೆ ಕಾಣುತ್ತಿದ್ದ ಸುಂದರವಾದ ಲಂಕಾನಗರವನ್ನು ಮಾರುತಿಯು ನೋಡಿದನು. ॥ 19 ॥</p>
<p class="Shlok-Number" id="toc_marker-8-20">ಶ್ಲೋಕ - 20</p>
<p class="Shlok">ಪಾಲಿತಾಂ ರಾಕ್ಷಸೇಂದ್ರೇಣ ನಿರ್ಮಿತಾಂ ವಿಶ್ವಕರ್ಮಣಾ ।</p>
<p class="Shlok">ಪ್ಲವಮಾನಾಮಿವಾಕಾಶೇ ದದರ್ಶ ಹನುಮಾನ್ ಪುರೀಮ್ ॥</p>
<p class="Text">ವಿಶ್ವಕರ್ಮನಿಂದ ನಿರ್ಮಿಸಲ್ಪಟ್ಟಿದ್ದು, ರಾಕ್ಷಸರಾಜನಾದ ರಾವಣನಿಂದ ಪರಿಪಾಲಿಸಲ್ಪಡುತ್ತಿದ್ದು, ಆಕಾಶದಲ್ಲಿ ತೇಲುತ್ತಿರರುವುದೋ ಎಂಬಂತೆ ಕಾಣುತ್ತಿತ್ತು. ॥ 20 ॥</p>
<p class="Shlok-Number" id="toc_marker-8-21">ಶ್ಲೋಕ - 21</p>
<p class="Shlok">ವಪ್ರಪ್ರಾಕಾರಜಘನಾಂ ವಿಪುಲಾಂಬುವನಾಂಬರಾಮ್ ।</p>
<p class="Shlok">ಶತಘ್ನೀ ಶೂಲಕೇಶಾಂತಾಮಟ್ಟಾಲಕವತಂಸಕಾಮ್ ॥</p>
<p class="Shlok-Number" id="toc_marker-8-22">ಶ್ಲೋಕ - 22</p>
<p class="Shlok">ಮನಸೇವ ಕೃತಾಂ ಲಂಕಾಂ ನಿರ್ಮಿತಾಂ ವಿಶ್ವಕರ್ಮಣಾ ।</p>
<p class="Shlok">ದ್ವಾರಮುತ್ತರಮಾಸಾದ್ಯ ಚಿಂತಯಾಮಾಸ ವಾನರಃ ॥</p>
<p class="Text">ಆ ಲಂಕೆಯು ಕೋಟೆ-ಪ್ರಾಕಾರಗಳೇ ಕಟಿಪ್ರದೇಶ, ಸಾಗರ ಮತ್ತು ವನೋಪವನಗಳೇ ವಸ್ತ್ರರೂಪದಲ್ಲಿದ್ದು, ಶತಘ್ನಿ, ಶೂಲಗಳೇ ಕೇಶಪಾಶಗಳು, ಉಪ್ಪರಿಗೆಗಳು ಕರ್ಣಾಧರಣಗಳಂತಿದ್ದ ಓರ್ವ ಸುಂದರಿಯಂತೆ ಭಾಸವಾಗಿತ್ತು. ವಿಶ್ವಕರ್ಮನು ಪೂರ್ಣ ಮನಸ್ಸಿಟ್ಟು ಅದನ್ನು ನಿರ್ಮಿಸಿದ್ದನು. ಹನುಮಂತನು ಅಂತಹ ಲಂಕಾಪಟ್ಟಣದ ಉತ್ತರದಿಕ್ಕಿನ ಮಹಾದ್ವಾರವನ್ನು ಸೇರಿ ವೈದೇಹಿಯನ್ನು ನೋಡುವುದು ಹೇಗೆಂದು ಆಲೋಚಿಸತೊಡಗಿದನು. ॥ 21-22 ॥ </p>
<p class="Shlok-Number" id="toc_marker-8-23">ಶ್ಲೋಕ - 23</p>
<p class="Shlok">ಕೈಲಾಸನಿಲಯ ಪ್ರಖ್ಯಮಾಲಿಖಂತಮಿವಾಂಬರಮ್ ।</p>
<p class="Shlok">ಡೀಯಮಾಣಮಿವಾಕಾಶಮುಚ್ಛ್ರಿತೈರ್ಭವನೋತ್ತಮೈಃ ॥</p>
<p class="Text">ಲಂಕೆಯು ಕೈಲಾಸಶಿಖರಕ್ಕೆ ಸಮಾನವಾಗಿದ್ದು, ಆಕಾಶದಲ್ಲಿ ರೇಖೆಯನ್ನು ಎಳೆಯುತ್ತಿದೆಯೋ ಎಂಬಂತೆ ಕಾಣುತಿತ್ತು. ಎತ್ತರವಾದ ಶ್ರೇಷ್ಠ ಭವನಗಳನ್ನು ಹೊಂದಿದ್ದು ಆಕಾಶವನ್ನೇ ಎತ್ತಿಕೊಂಡು ಹೋಗುತ್ತಿರುವುದೋ ಎಂಬಂತೆ ಶೋಭಿಸುತಿತ್ತು.॥23॥ </p>
<p class="Shlok-Number" id="toc_marker-8-24">ಶ್ಲೋಕ - 24</p>
<p class="Shlok">ಸಂಪೂರ್ಣಾಂ ರಾಕ್ಷಸೈರ್ಘೋರೈರ್ನಾಗೈರ್ಭೋಗವತೀಮಿವ ।</p>
<p class="Shlok">ಅಚಿಂತ್ಯಾಂ ಸುಕೃತಾಂ ಸ್ಪಷ್ಟಾಂ ಕುಬೇರಾಧ್ಯುಷಿತಾಂ ಪುರಾ ॥</p>
<p class="Text">ಭೋಗವತಿ (ಪಾತಾಳಲೋಕ)ಯು ನಾಗಗಳಿಂದ ತುಂಬಿರುವಂತೆ, ಲಂಕಾಪಟ್ಟಣವು ಘೋರರೂಪಿಗಳಾದ ರಾಕ್ಷಸರಿಂದ ನಿಬಿಡವಾಗಿತ್ತು. ಅದು ವಿಶ್ವಕರ್ಮನಿಂದ ಸುಂದರವಾಗಿ ನಿರ್ಮಿಸಲ್ಪಟ್ಟು ಊಹೆಗೂ ನಿಲುಕದಷ್ಟು ಚೆಲುವಾಗಿತ್ತು. ಹಿಂದೆ ಆ ಪಟ್ಟಣವು ಕುಬೇರನ ವಾಸಸ್ಥಾನವಾಗಿತ್ತು. ॥ 24 ॥ </p>
<p class="Shlok-Number" id="toc_marker-8-25">ಶ್ಲೋಕ - 25</p>
<p class="Shlok">ದಂಷ್ಟ್ರಿಭಿರ್ಬಹುಭಿಃ ಶೂರೈಃ ಶೂಲಪಟ್ಟಿಶಪಾಣಿಭಿಃ ।</p>
<p class="Shlok">ರಕ್ಷಿತಾಂ ರಾಕ್ಷಸೈರ್ಘೋರೈರ್ಗುಹಾಮಾಶೀವಿಷೈರಿವ ॥</p>
<p class="Text">ವಿಷ ಸರ್ಪಗಳು ಗುಹೆಯನ್ನು ರಕ್ಷಿಸುವಂತೆ ಶೂಲ, ಪಟ್ಟಿಶಪಾಣಿಗಳಾದ, ಕೋರೆದಾಡೆಗಳುಳ್ಳ, ಶೂರರಾದ, ಘೋರರೂಪಿಗಳಾದ ರಾಕ್ಷಸರು ಆ ಪಟ್ಟಣವನ್ನು ರಕ್ಷಿಸುತ್ತಿದ್ದರು. ॥ 25 ॥</p>
<p class="Shlok-Number" id="toc_marker-8-26">ಶ್ಲೋಕ - 26</p>
<p class="Shlok">ತಸ್ಯಾಶ್ಚ ಮಹತೀಂ ಗುಪ್ತಿಂ ಸಾಗರಂ ಚ ಸಮೀಕ್ಷ್ಯ ಸಃ ।</p>
<p class="Shlok">ರಾವಣಂ ಚ ರಿಪುಂ ಘೋರಂ ಚಿಂತಯಾಮಾಸ ವಾನರಃ ॥</p>
<p class="Text">ಅಂತಹ ಸುಭದ್ರವಾದ ರಕ್ಷಣೆಯನ್ನು, ಪಟ್ಟಣದ ಸುತ್ತಲೂ ಇದ್ದ ಸಮುದ್ರವನ್ನು ವೀಕ್ಷಿಸುತ್ತಾ ಕಪಿವರನು ರಾವಣನು ಓರ್ವ ಭಯಂಕರ ಶತ್ರುವೆಂದು ಗಮನಿಸಿ ಹೀಗೆ ಆಲೋಚಿಸತೊಡಗಿದನು. ॥ 26 ॥</p>
<p class="Shlok-Number" id="toc_marker-8-27">ಶ್ಲೋಕ - 27</p>
<p class="Shlok">ಆಗತ್ಯಾಪೀಹ ಹರಯೋ ಭವಿಷ್ಯಂತಿ ನಿರರ್ಥಕಾಃ ।</p>
<p class="Shlok">ನ ಹಿ ಯುದ್ಧೇನ ವೈ ಲಂಕಾ ಶಕ್ಯಾ ಜೇತುಂ ಸುರೈರಪಿ ॥</p>
<p class="Text">‘‘ಕಪಿವೀರರು ಕಷ್ಟಪಟ್ಟುಕೊಂಡು ಇಲ್ಲಿಗೆ ಬಂದರೂ ಪ್ರಯೋಜನವಾಗಲಾರದು. ಏಕೆಂದರೆ, ಯುದ್ಧಮಾಡಿ ಲಂಕೆಯನ್ನು ಗೆಲ್ಲುವುದು ದೇವತೆಗಳಿಗೂ ಸಾಧ್ಯವಾಗಲಾರದು. ॥27॥</p>
<p class="Shlok-Number" id="toc_marker-8-28">ಶ್ಲೋಕ - 28</p>
<p class="Shlok">ಇಮಾಂ ತು ವಿಷಮಾಂ ದುರ್ಗಾಂ ಲಂಕಾಂ ರಾವಣಪಾಲಿತಾಮ್ ।</p>
<p class="Shlok">ಪ್ರಾಪ್ಯಾಪಿ ಸ ಮಹಾಬಾಹುಃ ಕಿಂ ಕರಿಷ್ಯತಿ ರಾಘವಃ ॥</p>
<p class="Text">ಈ ನಗರಿಯು ಸಮತಟ್ಟಾದ ಸ್ಥಾನದಲ್ಲಿದೆ. ಅತ್ಯಂತ ದುರ್ಗಮವಾಗಿದೆ. ಮಹಾವೀರನಾದ ರಾವಣನೇ ಇದನ್ನು ರಕ್ಷಿಸುತ್ತಿದ್ದಾನೆ. ಇಂತಹ ಅಭೇದ್ಯವಾದ, ಅತ್ಯಂತ ದುರ್ಗಮವಾದ ಸ್ಥಳಕ್ಕೆ ಬಂದರೂ ಮಹಾಬಾಹುವಾದ ಶ್ರೀರಾಮನೂ ಸಹ ಏನು ಮಾಡಬಲ್ಲನು? ॥ 28 ॥</p>
<p class="Shlok-Number" id="toc_marker-8-29">ಶ್ಲೋಕ - 29</p>
<p class="Shlok">ಅವಕಾಶೋ ನ ಸಾನ್ತ್ವಸ್ಯ ರಾಕ್ಷಸೇಷ್ವಭಿಗಮ್ಯತೇ ।</p>
<p class="Shlok">ನ ದಾನಸ್ಯ ನ ಭೇದಸ್ಯ ನೈವ ಯುದ್ಧಸ್ಯ ದೃಶ್ಯತೇ ॥</p>
<p class="Text">ಈ ರಾಕ್ಷಸರನ್ನು ಜಯಿಸುವ ವಿಷಯದಲ್ಲಿ ಇವರು ಆಸುರೀ ಪ್ರಕೃತಿಯ ಕಾರಣ ಸಾಮೋಪಾಯನಡೆಯದು. ಇವರು ಅತುಲ ಸಂಪತ್ತನ್ನು ಪಡೆದವರಾದ ಕಾರಣ ದಾನೋಪಾಯವು ಸಾಗದು. ಬಲ ದರ್ಪಿತರಾದ ಇವರೊಡನೆ ಭೇದೋಪಾಯಕ್ಕೂ ಅವಕಾಶವಿಲ್ಲ. ಪರಾಕ್ರಮಶಾಲಿಗಳಾದ ಇವರೊಡನೆ ಯುದ್ಧಮಾಡಿ ಗೆಲ್ಲು ವುದಂತೂ ಸಾಧ್ಯವಾಗದ ವಿಷಯ (ಹಾಗಿರುವಾಗ ಚತುರೋಪಾಯಗಳು ಇವರಲ್ಲಿ ನಿರರ್ಥಕವೇ.) ॥ 29 ॥ </p>
<p class="Shlok-Number" id="toc_marker-8-30">ಶ್ಲೋಕ - 30</p>
<p class="Shlok">ಚತುರ್ಣಾಮೇವ ಹಿ ಗತಿರ್ವಾನರಾಣಾಂ ಮಹಾತ್ಮನಾಮ್ ।</p>
<p class="Shlok">ವಾಲಿಪುತ್ರಸ್ಯ ನೀಲಸ್ಯ ಮಮ ರಾಜ್ಞಶ್ಚ ಧೀಮತಃ ॥</p>
<p class="Text">ವಾಲಿ ಪುತ್ರನಾದ ಅಂಗದ, ನೀಲ, ನಮ್ಮ ರಾಜನಾದ ಧೀಮಂತ ಸುಗ್ರೀವ ಮತ್ತು ನಾನು, ಹೀಗೆ ಬಲಿಷ್ಠರಾದ ವೇಗವುಳ್ಳ ನಾಲ್ವರಿಗೆ ಮಾತ್ರ ಇಲ್ಲಿಗೆ ಬರಲು ಸಾಧ್ಯವಾದೀತು. ಆದುದರಿಂದ ಸೈನ್ಯವನ್ನು ಇಲ್ಲಿಗೆ ಕರತರುವ ಸಾಧ್ಯತೆಯೇ ಇಲ್ಲ.॥30॥ </p>
<p class="Shlok-Number" id="toc_marker-8-31">ಶ್ಲೋಕ - 31</p>
<p class="Shlok">ಯಾವಜ್ಜಾನಾಮಿ ವೈದೇಹೀಂ ಯದಿ ಜೀವತಿ ವಾ ನ ವಾ ।</p>
<p class="Shlok">ತತ್ರೈವ ಚಿಂತಯಿಷ್ಯಾಮಿ ದೃಷ್ಟ್ವಾ ತಾಂ ಜನಕಾತ್ಮಜಾಮ್ ॥</p>
<p class="Text">ಹೇಗಾದರೂ ಮಾಡಿ ವೈದೇಹಿಯು ಜೀವಿಸಿರುವಳೇ? ಇಲ್ಲವೇ? ಎಂಬುದನ್ನು ಮೊದಲಿಗೆ ತಿಳಿಯಬೇಕು. ಸೀತಾದೇವಿಯನ್ನು ಕಂಡ ಬಳಿಕ ಮುಂದೇನು ಮಾಡಬೇಕೆಂಬುದನ್ನು ಆಲೋಚಿಸುವುದು ಯುಕ್ತವು.’’ ॥ 31 ॥</p>
<p class="Shlok-Number" id="toc_marker-8-32">ಶ್ಲೋಕ - 32</p>
<p class="Shlok">ತತಃ ಸ ಚಿಂತಯಾಮಾಸ ಮುಹೂರ್ತಂ ಕಪಿಕುಂಜರಃ ।</p>
<p class="Shlok">ಗಿರಿಶೃಂಗೇ ಸ್ಥಿತಸ್ತಸ್ಮಿನ್ ರಾಮಸ್ಯಾಭ್ಯುದಯೇ ರತಃ ॥</p>
<p class="Text">ಬಳಿಕ ಶ್ರೀರಾಮನ ಅಭ್ಯುದಯ ಕಾರ್ಯಸಾಧನೆಯಲ್ಲಿ ನಿರತನಾದ ಕಪಿಶ್ರೇಷ್ಠನಾದ ಹನುಮಂತನು ಆ ಪರ್ವತ ಶಿಖರದಲ್ಲಿ ನಿಂತು ಮುಹೂರ್ತಕಾಲದವರೆಗೆ ನಾನಾ ರೀತಿಯಿಂದ ಯೋಚಿಸುತ್ತಲೇ ಇದ್ದನು. ॥ 32 ॥</p>
<p class="Shlok-Number" id="toc_marker-8-33">ಶ್ಲೋಕ - 33</p>
<p class="Shlok">ಅನೇನ ರೂಪೇಣ ಮಯಾ ನ ಶಕ್ಯಾ ರಕ್ಷಸಾಂ ಪುರೀ ।</p>
<p class="Shlok">ಪ್ರವೇಷ್ಟುಂ ರಾಕ್ಷಸೈರ್ಗುಪ್ತಾ ಕ್ರೂರೈರ್ಬಲಸಮನ್ವಿತೈಃ ॥</p>
<p class="Text">‘‘ಮಹಾಕ್ರೂರಿಗಳಾದ, ಬಲಿಷ್ಠರಾದ ರಾಕ್ಷಸರಿಂದ ರಕ್ಷಿತವಾದ ಈ ರಾಕ್ಷಸನಗರಿಯನ್ನು ಈಗ ನಾನು ತಾಳಿರುವ ಆಕಾರದಿಂದಲೇ ಪ್ರವೇಶಿಸುವುದು ಅಸಾಧ್ಯವು. ॥ 33 ॥ </p>
<p class="Shlok-Number" id="toc_marker-8-34">ಶ್ಲೋಕ - 34</p>
<p class="Shlok">ಉಗ್ರೌಜಸೋ ಮಹಾವೀರ್ಯಾ ಬಲವಂತಶ್ಚ ರಾಕ್ಷಸಾಃ ।</p>
<p class="Shlok">ವಂಚನೀಯಾ ಮಯಾ ಸರ್ವೇ ಜಾನಕೀಂ ಪರಿಮಾರ್ಗತಾ ॥</p>
<p class="Text">ಜಾನಕಿಯನ್ನು ಹುಡುಕಲು ಹೊರಟಿರುವ ನಾನು ಭಯಂಕರವಾದ ತೇಜಸ್ಸಿನಿಂದ ಕೂಡಿರುವ, ಮಹಾಪರಾಕ್ರಮಿಗಳಾದ, ಬಲಿಷ್ಠರಾದ ರಾಕ್ಷಸರ ಕಣ್ಣುತಪ್ಪಿಸಿ ಮುಂದರಿಯಬೇಕು. ॥ 34 ॥</p>
<p class="Shlok-Number" id="toc_marker-8-35">ಶ್ಲೋಕ - 35</p>
<p class="Shlok">ಲಕ್ಷ್ಯಾಲಕ್ಷ್ಯೇಣ ರೂಪೇಣ ರಾತ್ರೌ ಲಂಕಾಪುರೀ ಮಯಾ ।</p>
<p class="Shlok">ಪ್ರವೇಷ್ಟುಂ ಪ್ರಾಪ್ತಕಾಲೋ ಮೇ ಕೃತ್ಯಂ ಸಾಧಯಿತುಂ ಮಹತ್ ॥</p>
<p class="Text">ಲಕ್ಷ್ಯ (ಕಂಡು ಬರುವ) ರೂಪದಿಂದ ಹೋದರೆ ನನ್ನನ್ನು ರಾಕ್ಷಸರು ಮುತ್ತುವರು. ಅಲಕ್ಷ್ಯ (ಕಾಣದಿರುವ) ರೂಪದಿಂದ ಸೀತಾನ್ವೇಷಣೆ ಮಾಡಲು ಸಾಧ್ಯವಾಗದು. ಅದರಿಂದ ಕಂಡು-ಕಾಣದಂತಹ ಸೂಕ್ಷ್ಮರೂಪವನ್ನು ಧರಿಸಿದರೆ ರಾತ್ರಿಯಲ್ಲಿ ಲಂಕಾಪಟ್ಟಣವನ್ನು ಪ್ರವೇಶಿಸಲು ಸಾಧ್ಯವಾಗಬಹುದು. ಸೀತಾನ್ವೇಷಣೆಯ ಮಹಾಕಾರ್ಯವನ್ನು ಸಾಧಿಸಲು ಮುಂದಿರುವ ರಾತ್ರಿಕಾಲವೇ ಪ್ರಶಸ್ತವಾಗಿದೆ.’’ ॥ 35 ॥</p>
<p class="Shlok-Number" id="toc_marker-8-36">ಶ್ಲೋಕ - 36</p>
<p class="Shlok">ತಾಂ ಪುರೀಂ ತಾದೃಶೀಂ ದೃಷ್ಟ್ವಾ ದುರಾಧರ್ಷಾಂ ಸುರಾಸುರೈಃ । </p>
<p class="Shlok">ಹನೂಮಾಂಶ್ಚಿಂತಯಾಮಾಸ ವಿನಿಃಶ್ಚಿತ್ಯ ಮುಹುರ್ಮುಹುಃ ॥</p>
<p class="Text">ಸುರಾಸುರರಿಂದಲೂ ಜಯಿಸಲು ಅಸಾಧ್ಯವಾಗಿದ್ದ, ಅತ್ಯಂತ ದುರ್ಭೇದ್ಯವಾದ ಲಂಕೆಯನ್ನು ನೋಡಿ ಹನುಮಂತನು ಬಾರಿ-ಬಾರಿಗೂ ನಿಟ್ಟುಸಿರುಬಿಡುತ್ತಾ ಹೀಗೆ ಆಲೋಚಿಸತೊಡಗಿದನು.॥36॥’’ </p>
<p class="Shlok-Number" id="toc_marker-8-37">ಶ್ಲೋಕ - 37</p>
<p class="Shlok">ಕೇನೋಪಾಯೇನ ಪಶ್ಯೇಯಂ ಮೈಥಿಲೀಂ ಜನಕಾತ್ಮಜಾಮ್ ।</p>
<p class="Shlok">ಅದೃಷ್ಟೋ ರಾಕ್ಷಸೇಂದ್ರೇಣ ರಾವಣೇನ ದುರಾತ್ಮನಾ ॥</p>
<p class="Text">ದುರಾತ್ಮನಾದ ರಾಕ್ಷಸೇಂದ್ರನಾದ ರಾವಣನ ಕಣ್ಣಿಗೆ ಬೀಳದಂತೆ ಜನಕನ ಮಗಳಾದ ಜಾನಕಿಯನ್ನು ನಾನು ಯಾವ ಉಪಾಯದಿಂದ ಹುಡುಕಲಿ? ॥ 37 ॥ </p>
<p class="Shlok-Number" id="toc_marker-8-38">ಶ್ಲೋಕ - 38</p>
<p class="Shlok">ನ ವಿನಶ್ಯೇತ್ ಕಥಂ ಕಾರ್ಯಂ ರಾಮಸ್ಯ ವಿದಿತಾತ್ಮನಃ ।</p>
<p class="Shlok">ಏಕಾಮೇಕಶ್ಚ ಪಶ್ಯೇಯಂ ರಹಿತೇ ಜನಕಾತ್ಮಜಾಮ್ ॥</p>
<p class="Text">ಆತ್ಮವಿದನಾದ ಶ್ರೀರಾಮನ ಕಾರ್ಯವು ಕೆಟ್ಟು ಹೋಗದ ರೀತಿಯಲ್ಲಿ ನಾನು ಹೇಗೆ ನಡೆದುಕೊಳ್ಳಲಿ? ನಾನೊಬ್ಬನೇ ಏಕಾಂತದಲ್ಲಿ ಜನಕನ ಮಗಳಾದ ಸೀತಾದೇವಿಯೊಬ್ಬಳನ್ನೇ ಹೇಗೆ ಸಂಧಿಸಲಿ? ॥ 38 ॥</p>
<p class="Shlok-Number" id="toc_marker-8-39">ಶ್ಲೋಕ - 39</p>
<p class="Shlok">ಭೂತಾಶ್ಚಾರ್ಥಾ ವಿಪದ್ಯಂತೇ ದೇಶಕಾಲವಿರೋಧಿತಾಃ ।</p>
<p class="Shlok">ವಿಕ್ಲವಂ ದೂತಮಾಸಾದ್ಯ ತಮಃ ಸೂರ್ಯೋದಯೇ ಯಥಾ ॥</p>
<p class="Text">ಸೂರ್ಯೋದಯವಾದೊಡನೆಯೇ ವಿನಾಶಹೊಂದುವ ಕತ್ತಲೆಯಂತೆ, ವಿವೇಚನಾ ರಹಿತನಾದ ದೂತನಿಗೊಪ್ಪಿಸಿದ ಕಾರ್ಯವು ಸಿದ್ಧಿಸುವುದರಲ್ಲಿದ್ದರೂ, ದೇಶ-ಕಾಲಕ್ಕೆ ವಿಪರೀತವಾಗಿ ವ್ಯವಹರಿಸುವುದರಿಂದ ಕೆಟ್ಟುಹೋಗುತ್ತದೆ. ॥ 39 ॥</p>
<p class="Shlok-Number" id="toc_marker-8-40">ಶ್ಲೋಕ - 40</p>
<p class="Shlok">ಅರ್ಥಾನರ್ಥಾಂತರೇ ಬುದ್ಧಿರ್ನಿಶ್ಚಿತಾಪಿ ನ ಶೋಭತೇ ।</p>
<p class="Shlok">ಘಾತಯಂತಿ ಹಿ ಕಾರ್ಯಾಣಿ ದೂತಾಃ ಪಂಡಿತಮಾನಿನಃ ॥</p>
<p class="Text"> ಕಾರ್ಯಾಕಾರ್ಯಗಳ ವಿಷಯದಲ್ಲಿ ರಾಜನು ಮಂತ್ರಿಗಳೊಡನೆ ಸಮಾಲೋಚಿಸಿ ನಿರ್ಣಯಿಸಿದ ಬುದ್ಧಿಯೂ ಅವಿವೇಕಿಯಾದ ದೂತನಲ್ಲಿ ಶೋಭಿಸುವುದಿಲ್ಲ (ಪರಿಣಾಮಕಾರಿಯಾಗುವುದಿಲ್ಲ.) ತಾನೇ ಮಹಾಪಂಡಿತನೆಂದು ಭಾವಿಸಿ ಸ್ವೆಚ್ಛೆಯಿಂದ ಕಾರ್ಯ ಮಾಡುವ ದೂತನು ಒಡೆಯನ ಕಾರ್ಯವನ್ನು ಹಾಳು ಮಾಡುತ್ತಾನೆ. ॥ 40 ॥</p>
<p class="Shlok-Number" id="toc_marker-8-41">ಶ್ಲೋಕ - 41</p>
<p class="Shlok">ನ ವಿನಶ್ಯೇತ್ ಕಥಂ ಕಾರ್ಯಂ ವೈಕ್ಲವ್ಯಂ ನ ಕಥಂ ಭವೇತ್ ।</p>
<p class="Shlok">ಲಂಘನಂ ಚ ಸಮುದ್ರಸ್ಯ ಕಥಂ ನು ನ ಭವೇದ್ವೃಥಾ ॥</p>
<p class="Text">ಶ್ರೀರಾಮನ ಕಾರ್ಯವು ಹಾಳಾಗದ ರೀತಿಯಿಂದ ವರ್ತಿಸಬೇಕು. ಇಂತಹ ಸಂದರ್ಭದಲ್ಲಿ ನನಗೆ ಭ್ರಮೆ ಉಂಟಾಗಬಾರದು. ನಾನು ಸಮುದ್ರವನ್ನು ದಾಟಿ ಬಂದುದು ವ್ಯರ್ಥವಾಗಬಾರದು. ॥ 41 ॥ </p>
<p class="Shlok-Number" id="toc_marker-8-42">ಶ್ಲೋಕ - 42</p>
<p class="Shlok">ಮಯಿ ದೃಷ್ಟೇ ತು ರಕ್ಷೋಭೀ ರಾಮಸ್ಯ ವಿದಿತಾತ್ಮನಃ ।</p>
<p class="Shlok">ಭವೇದ್ವ್ಯರ್ಥಮಿದಂ ಕಾರ್ಯಂ ರಾವಣಾನರ್ಥಮಿಚ್ಛತಃ ॥</p>
<p class="Shlok-Number" id="toc_marker-8-43">ಶ್ಲೋಕ - 43</p>
<p class="Shlok">ನ ಹಿ ಶಕ್ಯಂ ಕ್ವಚಿತ್ ಸ್ಥಾತುಮವಿಜ್ಞಾತೇನ ರಾಕ್ಷಸೈಃ ।</p>
<p class="Shlok">ಅಪಿ ರಾಕ್ಷಸರೂಪೇಣ ಕಿಮುತಾನ್ಯೇನ ಕೇನಚಿತ್ ॥</p>
<p class="Text">ನನ್ನನ್ನೇನಾದರೂ ರಾಕ್ಷಸರು ನೋಡಿಬಿಟ್ಟರೆ ರಾವಣನ ವಿನಾಶವನ್ನೆ ಬಯಸಿರುವ ಪ್ರಜ್ಞಾಶಾಲಿಯಾದ ಶ್ರೀರಾಮನ ಸೀತಾನ್ವೇಷಣೆಯ ಕಾರ್ಯವು ವ್ಯರ್ಥವಾದೀತು. ರಾಕ್ಷಸರಿಗೆ ತಿಳಿಯದಂತೆ ಈ ಲಂಕೆಯಲ್ಲಿ ಎಲ್ಲಿಯೂ ಇರಲು ಸಾಧ್ಯವಿಲ್ಲ. ರಾಕ್ಷಸರ ರೂಪವನ್ನೇ ಧರಿಸಿದರೂ ಇಲ್ಲಿರಲು ಸಾಧ್ಯವಾಗದಿದ್ದಾಗ ಬೇರೆಯ ರೂಪದಿಂದ ನಾನಿಲ್ಲಿ ಇರಲು ಹೇಗೆ ಸಾಧ್ಯವಾದೀತು?॥42-43॥</p>
<p class="Shlok-Number" id="toc_marker-8-44">ಶ್ಲೋಕ - 44</p>
<p class="Shlok">ವಾಯುರಪ್ಯತ್ರ ನಾಜ್ಞಾತಶ್ಚರೇದಿತಿ ಮತಿರ್ಮಮ ।</p>
<p class="Shlok">ನ ಹ್ಯಸ್ತ್ಯವಿದಿತಂ ಕಿಂಚಿದ್ರಾಕ್ಷಸಾನಾಂ ಬಲೀಯಸಾಮ್ ॥</p>
<p class="Shlok-Number" id="toc_marker-8-45">ಶ್ಲೋಕ - 45</p>
<p class="Shlok">ಇಹಾಹಂ ಯದಿ ತಿಷ್ಠಾಮಿ ಸ್ವೇನ ರೂಪೇಣ ಸಂವೃತಃ ।</p>
<p class="Shlok">ವಿನಾಶಮುಪಯಾಸ್ಯಾಮಿ ಭರ್ತುರರ್ಥಶ್ಚ ಹೀಯತೇ ॥</p>
<p class="Text"> ಇಲ್ಲಿ ವಾಯುವೂ ಕೂಡ ರಾಕ್ಷಸರಿಗೆ ತಿಳಿಯದಂತೆ ಚಲಿಸಲು ಸಾಧ್ಯವಿಲ್ಲ. ಈ ಲಂಕಾಪಟ್ಟಣದಲ್ಲಿ ಭಯಂಕರರಾದ ರಾಕ್ಷಸರಿಗೆ ತಿಳಿಯದೇ ಇರುವ ಯಾವ ಸ್ಥಾನವೂ ಇಲ್ಲ. ಎಂದು ನಾನು ತಿಳಿಯುತ್ತೇನೆ. ನಾನು ಈ ನನ್ನ ರೂಪದಿಂದಲೇ ಇದ್ದರೆ ಖಂಡಿತವಾಗಿ ವಿನಾಶಹೊಂದಬಹುದು. ನನಗಿಂತಲೂ ಹೆಚ್ಚಾದ ಸ್ವಾಮಿಕಾರ್ಯವೂ ಹಾಳಾಗಬಹುದು. ॥44-45॥</p>
<p class="Shlok-Number" id="toc_marker-8-46">ಶ್ಲೋಕ - 46</p>
<p class="Shlok">ತದಹಂ ಸ್ವೇನ ರೂಪೇಣ ರಜನ್ಯಾಂ ಹ್ರಸ್ವತಾಂ ಗತಃ ।</p>
<p class="Shlok">ಲಂಕಾಮಭಿಗಮಿಷ್ಯಾಮಿ ರಾಘವಸ್ಯಾರ್ಥಸಿದ್ಧಯೇ ॥</p>
<p class="Text">ಆದುದರಿಂದ ಈ ರಾತ್ರಿಯಲ್ಲಿ ಚಿಕ್ಕದಾದ ಆಕಾರವನ್ನು ತಳೆದು ಈ ಕಪಿರೂಪದಿಂದಲೇ ಶ್ರೀರಾಮನ ಕಾರ್ಯಸಿದ್ಧಿಗಾಗಿ ಲಂಕೆಯನ್ನು ಪ್ರವೇಶಿಸುತ್ತೇನೆ. ॥ 46 ॥ </p>
<p class="Shlok-Number" id="toc_marker-8-47">ಶ್ಲೋಕ - 47</p>
<p class="Shlok">ರಾವಣಸ್ಯ ಪುರೀಂ ರಾತ್ರೌ ಪ್ರವಿಶ್ಯ ಸುದುರಾಸದಾಮ್ ।</p>
<p class="Shlok">ವಿಚಿನ್ವನ್ ಭವನಂ ಸರ್ವಂ ದ್ರಕ್ಷ್ಯಾಮಿ ಜನಕಾತ್ಮಜಾಮ್ ॥</p>
<p class="Text">ಯಾರಿಂದಲೂ ಪ್ರವೇಶಿಸಲು ಅಶಕ್ಯವಾದ ರಾವಣನ ಈ ಪಟ್ಟಣವನ್ನು ನಾನು ರಾತ್ರಿಯಲ್ಲಿ ಪ್ರವೇಶಿಸಿ, ಇಲ್ಲಿರುವ ಎಲ್ಲ ಭವನಗಳನ್ನು ಒಳಹೊಕ್ಕು ಸೀತಾದೇವಿಯನ್ನು ಹುಡುಕುತ್ತೇನೆ.’’ ॥ 47 ॥</p>
<p class="Shlok-Number" id="toc_marker-8-48">ಶ್ಲೋಕ - 48</p>
<p class="Shlok">ಇತಿ ಸಂಚಿಂತ್ಯ ಹನುಮಾನ್ ಸೂರ್ಯಸ್ಯಾಸ್ತಮಯಂ ಕಪಿಃ ।</p>
<p class="Shlok">ಆಚಕಾಂಕ್ಷೇ ತದಾ ವೀರೋ ವೈದೇಹ್ಯಾ ದರ್ಶನೋತ್ಸುಕಃ ॥</p>
<p class="Shlok-Number" id="toc_marker-8-49">ಶ್ಲೋಕ - 49</p>
<p class="Shlok">ಸೂರ್ಯೇ ಚಾಸ್ತಂ ಗತೇ ರಾತ್ರೌ ದೇಹಂ ಸಂಕ್ಷಿಪ್ಯ ಮಾರುತಿಃ ।</p>
<p class="Shlok">ವೃಷದಂಶಕಮಾತ್ರಃ ಸನ್ ಬಭೂವಾದ್ಭುತದರ್ಶನಃ ॥</p>
<p class="Text">ವೀರನಾದ, ಕಪಿಶ್ರೇಷ್ಠನಾದ ಹನುಮಂತನು ಹೀಗೆ ನಿಶ್ಚಯಿಸಿ, ವೈದೇಹಿಯನ್ನು ನೋಡಬೇಕೆನ್ನುವ ಉತ್ಸುಕತೆಯಿಂದ ಸೂರ್ಯನು ಅಸ್ತನಾಗುವುದನ್ನೇ ನಿರೀಕ್ಷಿಸುತ್ತಿದ್ದನು. ಸೂರ್ಯನು ಅಸ್ತಮಿಸುತ್ತಲೇ ಮಾರುತಿಯು ಆ ರಾತ್ರಿಯಲ್ಲಿ ತನ್ನ ದೇಹವನ್ನು ಸಂಕ್ಷೇಪಿಸಿಕೊಂಡು ಬೆಕ್ಕಿನಷ್ಟು ಸಣ್ಣಗಾತ್ರನಾದನು. ಅಷ್ಟು ಚಿಕ್ಕವನಾಗಿದ್ದರೂ ಅವನು ಪರಮಾದ್ಭುತವಾಗಿ ಕಾಣುತ್ತಿದ್ದನು. ॥ 48-49 ॥</p>
<p class="Shlok-Number" id="toc_marker-8-50">ಶ್ಲೋಕ - 50</p>
<p class="Shlok">ಪ್ರದೋಷಕಾಲೇ ಹನೂಮಾಂಸ್ತೂರ್ಣಮುತ್ಪ್ಲುತ್ಯ ವೀರ್ಯವಾನ್ ।</p>
<p class="Shlok">ಪ್ರವಿವೇಶ ಪುರೀಂ ರಮ್ಯಾಂ ಸುವಿಭಕ್ತಮಹಾಪಥಾಮ್ ॥</p>
<p class="Text">ಪ್ರದೋಷಕಾಲವಾಗುತ್ತಲೇ ವೀರ್ಯವಂತನಾದ ಹನುಮಂತನು ಶೀಘ್ರವಾಗಿ ಮೇಲಕ್ಕೆ ನೆಗೆದು, ಸರಿಯಾಗಿ ವಿಂಗಡಿಸಲ್ಪಟ್ಟ ರಾಜಮಾರ್ಗಗಳುಳ್ಳ ಲಂಕಾಪಟ್ಟಣವನ್ನು ಪ್ರವೇಶಿಸಿದನು. ॥ 50 ॥</p>
<p class="Shlok-Number" id="toc_marker-8-51">ಶ್ಲೋಕ - 51</p>
<p class="Shlok">ಪ್ರಾಸಾದಮಾಲಾವಿತತಾಂ ಸ್ತಂಭೈಃ ಕಾಂಚನರಾಜತೈಃ ।</p>
<p class="Shlok">ಶಾತಕುಂಭಮಯೈರ್ಜಾಲೈರ್ಗಂಧರ್ವನಗರೋಪಮಾಮ್ ॥</p>
<p class="Text">ಆ ಲಂಕಾಪಟ್ಟಣದಲ್ಲಿ ಪ್ರಾಸಾದಗಳು ಸಾಲು-ಸಾಲಾಗಿ ಶೋಭಿಸುತ್ತಿದ್ದವು. ಆ ಪ್ರಾಸಾದಗಳು ಚಿನ್ನದ ಮತ್ತು ಬಿಳಿಯ ಕಂಬಗಳಿಂದಲೂ, ಸುವರ್ಣಮಯವಾದ ಜಾಲರಿಗಳಿಂದಲೂ ಅಲಂಕೃತವಾಗಿದ್ದು, ಗಂಧರ್ವ ನಗರದಂತೆ ಅದ್ಭುತವಾಗಿತ್ತು. ॥ 51 ॥ </p>
<p class="Shlok-Number" id="toc_marker-8-52">ಶ್ಲೋಕ - 52</p>
<p class="Shlok">ಸಪ್ತಭೌಮಾಷ್ಟಭೌಮೈಶ್ಚ ಸ ದದರ್ಶ ಮಹಾಪುರೀಂ ।</p>
<p class="Shlok">ತಲೈಃ ಸ್ಫಟಿಕಸಂಕೀರ್ಣೈಃ ಕಾರ್ತಸ್ವರವಿಭೂಷಿತೈಃ ॥</p>
<p class="Text">ಆ ನಗರದ ಭವನಗಳು ಸುವರ್ಣಭೂಷಿತವಾಗಿದ್ದು. ಏಳೆಂಟು ಅಂತಸ್ತುಗಳಿಂದ ಶೋಭಿಸುತ್ತಿದ್ದುವು. ಆ ಮಹಾ ಸೌಧಗಳ ಹೊರಾಂಗಣಗಳು ಸ್ಫಟಿಕಮಣಿಗಳಿಂದಲೂ, ಚಿನ್ನದಿಂದಲೂ ವ್ಯಾಪ್ತವಾಗಿದ್ದುವು. ಅಂತಹ ಮಹಾನಗರವನ್ನು ಹನುಮಂತನು ನೋಡಿದನು. ॥ 52 ॥ </p>
<p class="Shlok-Number" id="toc_marker-8-53">ಶ್ಲೋಕ - 53</p>
<p class="Shlok">ವೈಡೂರ್ಯಮಣಿಚಿತ್ರೈಶ್ಚ ಮುಕ್ತಾಜಾಲವಿರಾಜಿತೈಃ ।</p>
<p class="Shlok">ತಲೈಃ ಶುಶುಭಿರೇ ತಾನಿ ಭವನಾನ್ಯತ್ರ ರಕ್ಷಸಾಮ್ ॥</p>
<p class="Text">ಆ ಲಂಕಾಪುರಿಯಲ್ಲಿ ರಾಕ್ಷಸರ ಭವನಗಳ ಭೂಭಾಗವು ವೈಡೂರ್ಯ ಮಣಿಗಳಿಂದ ಚಿತ್ರಿತವಾಗಿತ್ತು. ಮುತ್ತಿನ ಜಾಲರಿಗಳಿಂದ ವಿಭೂಷಿತವಾಗಿತ್ತು. ॥ 53 ॥</p>
<p class="Shlok-Number" id="toc_marker-8-54">ಶ್ಲೋಕ - 54</p>
<p class="Shlok">ಕಾಂಚನಾನಿ ವಿಚಿತ್ರಾಣಿ ತೋರಣಾನಿ ಚ ರಕ್ಷಸಾಮ್ ।</p>
<p class="Shlok">ಲಂಕಾಮುದ್ದ್ಯೋತಯಾಮಾಸುಃ ಸರ್ವತಃ ಸಮಲಂಕೃತಾಮ್ ॥</p>
<p class="Text">ರಾಕ್ಷಸರು ವಾಸಿಸುತ್ತಿದ್ದ ಲಂಕೆಯಲ್ಲಿ ಗೋಪುರಗಳು ಭಂಗಾರದಿಂದ ರಚಿತವಾಗಿದ್ದುವು. ಚಿತ್ರ-ವಿಚಿತ್ರವಾದ ಅಲಂಕೃತವಾದ ಮುಂಬಾಗಿಲುಗಳು ಲಂಕಾಪಟ್ಟಣವನ್ನೇ ಬೆಳಗುತ್ತಿದ್ದುವು. ॥ 54 ॥</p>
<p class="Shlok-Number" id="toc_marker-8-55">ಶ್ಲೋಕ - 55</p>
<p class="Shlok">ಅಚಿಂತ್ಯಾಮದ್ಭುತಾಕಾರಾಂ ದೃಷ್ಟ್ವಾ ಲಂಕಾಂ ಮಹಾಕಪಿಃ ।</p>
<p class="Shlok">ಆಸೀದ್ವಿಷಣ್ಣೋ ಹೃಷ್ಟಶ್ಚ ವೈದೇಹ್ಯಾ ದರ್ಶನೋತ್ಸುಕಃ ॥</p>
<p class="Text">ಊಹಿಸಲು ಅಸಾಧ್ಯವಾದ, ಅದ್ಭುತಾಕಾರವಾಗಿದ್ದ ಲಂಕೆಯನ್ನು ನೋಡಿ ಹನುಮಂತನು ವಿಷಾದಕ್ಕೊಳಗಾದನು. ಆದರೆ ವೈದೇಹಿ ದರ್ಶನದ ಕೂತಹಲಿಯಾದ ಅವನು ಹೆಚ್ಚಾಗಿ ಹರ್ಷಿತನಾದನು. ॥ 55 ॥</p>
<p class="Shlok-Number" id="toc_marker-8-56">ಶ್ಲೋಕ - 56</p>
<p class="Shlok">ಸ ಪಾಂಡರೋದ್ವಿದ್ಧ ವಿಮಾನ ಮಾಲಿನೀಂ </p>
<p class="Shlok">ಮಹಾರ್ಹಜಾಂಬೂನದಜಾಲತೋರಣಾಂ ।</p>
<p class="Shlok">ಯಶಸ್ವಿನೀಂ ರಾವಣಬಾಹುಪಾಲಿತಾಂ </p>
<p class="Shlok">ಕ್ಷಪಾಚರೈರ್ಭೀಮಬಲೈಃ ಸಮಾವೃತಾಮ್ ॥</p>
<p class="Text">ರಾವಣೇಶ್ವರನ ಭುಜಬಲದಿಂದ ಪಾಲಿಸಲ್ಪಡುತ್ತಿದ್ದ ಆ ಲಂಕೆಯು ಏಳೆಂಟು ಅಂತಸ್ತುಗಳಿಂದ ಕೂಡಿದ್ದು, ಬಿಳುಪಾದ ಭವನಗಳ ಸಾಲುಗಳಿಂದ ಯುಕ್ತವಾಗಿತ್ತು. ಸುವರ್ಣಮಯ ತೋರಣಗಳಿಂದಲೂ, ಜಾಲರಿಗಳಿಂದಲೂ ಸಮಲಂಕೃತವಾಗಿತ್ತು. ಭೀಮ ಬಲರಾದ ರಾಕ್ಷಸರಿಂದ ಸಮಾವೃತವಾಗಿದ್ದ ಆ ಯಶೋವರ್ಧಕವಾದ ಲಂಕೆಯನ್ನು ಹನುಮಂತನು ನೋಡಿದನು. ॥ 56 ॥</p>
<p class="Shlok-Number" id="toc_marker-8-57">ಶ್ಲೋಕ - 57</p>
<p class="Shlok">ಚಂದ್ರೋಽಪಿ ಸಾಚಿವ್ಯಮಿವಾಸ್ಯ ಕುರ್ವನ್ </p>
<p class="Shlok">ತಾರಾಗಣೈರ್ಮಧ್ಯಗತೋ ವಿರಾಜನ್ ।</p>
<p class="Shlok">ಜ್ಯೋತ್ಸ್ನಾವಿತಾನೇನ ವಿತತ್ಯ ಲೋಕಮ್ </p>
<p class="Shlok">ಉತ್ತಿಷ್ಠತೇ ನೈಕಸಹಸ್ರರಶ್ಮಿಃ ॥</p>
<p class="Text"> ನಕ್ಷತ್ರಗಳ ಸಮೂಹಗಳೊಡನೆ ಹುಟ್ಟಿ ಅವುಗಳ ಮಧ್ಯದಲ್ಲಿ ವಿರಾಜಿಸುತ್ತಿದ್ದ, ಅನೇಕ ಸಹಸ್ರರಶ್ಮಿಗಳಿಂದ ಯುಕ್ತನಾದ ಚಂದ್ರನು ಕೂಡ ಹನುಮಂತನಿಗೆ ಸಹಾಯ ಮಾಡುವ ಇಚ್ಛೆಯಿಂದ ಎಲ್ಲೆಡೆಗಳಲ್ಲಿಯೂ ಬೆಳದಿಂಗಳನ್ನು ಹೊರ ಚೆಲ್ಲುತ್ತಾ ಉದಯಿಸಿದನು. ॥ 57 ॥</p>
<p class="Shlok-Number" id="toc_marker-8-58">ಶ್ಲೋಕ - 58</p>
<p class="Shlok">ಶಂಖಪ್ರಭಂ ಕ್ಷೀರಮೃಣಾಲವರ್ಣಮ್ </p>
<p class="Shlok">ಉದ್ಗಚ್ಛಮಾನಂ ವ್ಯವಭಾಸಮಾನಮ್ ।</p>
<p class="Shlok">ದದರ್ಶ ಚಂದ್ರಂ ಸ ಕಪಿಪ್ರವೀರಃ </p>
<p class="Shlok">ಪೋಪ್ಲೂಯಮಾನಂ ಸರಸೀವ ಹಂಸಮ್ ॥</p>
<p class="Text"> ಆಗ ತಾನೇ ಉದಯಿಸಿದ್ದ ಚಂದ್ರನು ಶಂಖದ ಪ್ರಭೆಯಂತೆ ಪ್ರಭಾಯುಕ್ತನಾಗಿದ್ದು, ಹಾಲಿನಂತೆ ಬೆಳ್ಳಗಿದ್ದು, ತಾವರೆದಂಟಿನ ಬಣ್ಣದಿಂದ ಪ್ರಕಾಶಿಸುತ್ತಿದ್ದನು. ಸರೋವರದಲ್ಲಿ ಹಂಸಪಕ್ಷಿಯು ತೇಲಿಕೊಂಡು ಹೋಗುವಂತೆ, ನಿರ್ಮಲವಾದ ಆಕಾಶದಲ್ಲಿ ತೇಲಿಕೊಂಡು ಹೋಗುತ್ತಿದ್ದನು. ಅಂತಹ ನಯನ ಮನೋಹರನಾದ ಚಂದ್ರನನ್ನು ಹನುಮಂತನು ನೋಡಿದನು. ॥ 58 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ದ್ವಿತೀಯಃ ಸರ್ಗಃ ॥ 2 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಎರಡನೇ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-9">ಮೂರನೆಯ ಸರ್ಗ</p>
<p class="Sub-Heading">ಹನುಮಂತನು ಲಂಕಾಧಿದೇವತೆಯನ್ನು ದಂಡಿಸಿದುದು, ಲಂಕೆಯನ್ನು ಪ್ರವೇಶಿಸಿದುದು</p>
<p class="Shlok-Number" id="toc_marker-9-1">ಶ್ಲೋಕ - 1</p>
<p class="Shlok">ಸ ಲಂಬಶಿಖರೇ ಲಂಬೇ ಲಂಬತೋಯದಸಂನಿಭೇ ।</p>
<p class="Shlok">ಸತ್ತ್ವಮಾಸ್ಥಾಯ ಮೇಧಾವೀ ಹನುಮಾನ್ ಮಾರುತಾತ್ಮಜಃ ॥</p>
<p class="Shlok-Number" id="toc_marker-9-2">ಶ್ಲೋಕ - 2</p>
<p class="Shlok">ನಿಶಿ ಲಂಕಾಂ ಮಹಾಸತ್ತ್ವೋ ವಿವೇಶ ಕಪಿಕುಂಜರಃ ।</p>
<p class="Shlok">ರಮ್ಯಕಾನನತೋಯಾಢ್ಯಾಂ ಪುರೀಂ ರಾವಣಪಾಲಿತಾಮ್ ॥</p>
<p class="Text">ಹೆಚ್ಚಿನ ಪ್ರಜ್ಞಾಶಾಲಿಯೂ, ವಾಯುಸುತನೂ, ಮಹಾಬಲ ಸಂಪನ್ನನಾದ ಕಪಿಶ್ರೇಷ್ಠನು ಎತ್ತರವಾದ ಶಿಖರದಿಂದ ಇಳಿದು, ಜೋಲಾಡುತ್ತಿರುವ ಮೇಘದೋಪಾದಿಯಲ್ಲಿದ್ದ ವಿಸ್ತೀರ್ಣವಾದ ಲಂಬ (ತ್ರಿಕೂಟ) ಪರ್ವತದ ಶಿಖರದಲ್ಲಿ, ರಮ್ಯವಾದ ಅರಣ್ಯಗಳಿಂದ ಸಮಾವೃತವಾಗಿದ್ದ, ಜಲಸಮೃದ್ಧಿಯಿಂದ ಕೂಡಿದ, ರಾವಣನಿಂದ ಪಾಲಿತವಾದ ಲಂಕಾಪಟ್ಟಣವನ್ನು ಧೈರ್ಯದಿಂದ ರಾತ್ರಿಯಲ್ಲಿ ಪ್ರವೇಶಿಸಿದನು. ॥ 1-2 ॥ </p>
<p class="Shlok-Number" id="toc_marker-9-3">ಶ್ಲೋಕ - 3</p>
<p class="Shlok">ಶಾರದಾಂಬುಧರಪ್ರಖ್ಯೈರ್ಭವನೈರುಪಶೋಭಿತಾಮ್ ।</p>
<p class="Shlok">ಸಾಗರೋಪಮನಿರ್ಘೋಷಾಂ ಸಾಗರಾನಿಲಸೇವಿತಾಮ್ ॥</p>
<p class="Text">ಆ ಲಂಕಾನಗರವು ಶರತ್ಕಾಲದ ಮೇಘಗಳಂತೆ ಶ್ವೇತಭವನಗಳಿಂದ ಶೋಭಾಯಮಾನವಾಗಿತ್ತು. ಸಮುದ್ರ ಘೋಷವನ್ನು ಮೀರಿ ರಾಕ್ಷಸರ ಭಯಂಕರ ಧ್ವನಿಗಳಿಂದ ತುಂಬಿ ಹೋಗಿತ್ತು. ಸಮುದ್ರದ ಮೇಲಿನಿಂದ ಬೀಸುವಂತಹ ಗಾಳಿಯು ಎಲ್ಲೆಡೆ ಬೀಸುತಿತ್ತು.॥ 3 ॥ </p>
<p class="Shlok-Number" id="toc_marker-9-4">ಶ್ಲೋಕ - 4</p>
<p class="Shlok">ಸುಪುಷ್ಟಬಲಸಂಘುಷ್ಟಾಂ ಯಥೈವ ವಿಟಪಾವತೀಮ್ ।</p>
<p class="Shlok">ಚಾರುತೋರಣನಿರ್ಯೂಹಾಂ ಪಾಂಡರದ್ವಾರತೋರಣಾಮ್ ॥</p>
<p class="Text">ಅಲ್ಲಿ ಪುಷ್ಟರಾದ ಸೈನಿಕರ ಜಯಘೋಷಗಳು ಕೇಳಿಬರುತ್ತಿದ್ದುವು. ಸುಂದರವಾದ ತೋರಣಗಳಿಂದ ಕೂಡಿದ ಗೋಪುರಗಳಿದ್ದುವು. ಮಹಾದ್ವಾರದಲ್ಲಿ ಬಿಳುಪಾದ ತೋರಣವನ್ನು ಹೊಂದಿದ್ದು, ಅಲಕಾಪುರಿಗೆ ಸಮಾನವಾಗಿದ್ದ ಲಂಕಾಪಟ್ಟಣವನ್ನು ಹನುಮಂತನು ಸುತ್ತಲೂ ನೋಡಿದನು.॥4॥</p>
<p class="Shlok-Number" id="toc_marker-9-5">ಶ್ಲೋಕ - 4</p>
<p class="Shlok">ಭುಜಗಾಚರಿತಾಂ ಗುಪ್ತಾಂ ಶುಭಾಂ ಭೋಗವತೀಮಿವ ।</p>
<p class="Shlok">ತಾಂ ಸವಿದ್ಯುದ್ಘನಾಕೀರ್ಣಾಂ ಜ್ಯೋತಿರ್ಗಣನಿಷೇವಿತಾಮ್ ॥</p>
<p class="Text">ಸರ್ಪಗಳ ಸಂಚಾರವುಳ್ಳ ಹಾಗೂ ಸರ್ಪಗಳ ಪಟ್ಟಣವಾದ ಭೋಗವತಿ (ಪಾತಾಳ)ಯಂತೆಯೇ ಲಂಕಾಪಟ್ಟಣವು ರಾಕ್ಷಸರಿಂದ ರಕ್ಷಿತವಾಗಿತ್ತು. ಅದು ಇಂದ್ರನ ಅಮರಾವತಿಯಂತೆ, ಮಿಂಚಿನಿಂದ ಕೂಡಿದ ಮೇಘಗಳಿಂದ ವ್ಯಾಪ್ತವಾದ ನಕ್ಷತ್ರ ಮಂಡಲದಂತೆ ಶೋಭಿಸುತಿತ್ತು. ಅಲ್ಲಿ ತಂಗಾಳಿಯು ಬೀಸುತಿದ್ದು, ಸಕಲ ವೈಭವದಿಂದ ವಿರಾಜಮಾನವಾಗಿತ್ತು. ॥ 5 ॥</p>
<p class="Shlok-Number" id="toc_marker-9-6">ಶ್ಲೋಕ - 6</p>
<p class="Shlok">ಮಂದಮಾರುತಸಂಚಾರಾಂ ಯಥಾ ಚಾಪ್ಯಮರಾವತೀಮ್ ।</p>
<p class="Shlok">ಶಾತಕುಂಭೇನ ಮಹತಾ ಪ್ರಾಕಾರೇಣಾಭಿಸಂವೃತಾಮ್ ॥</p>
<p class="Text">ಆ ಲಂಕಾಪುರಿಯು ಎತ್ತರವಾದ ಸುವರ್ಣಮಯ ಪ್ರಾಕಾರಗಳಿಂದ ಸುತ್ತುವರಿಯಲ್ಪಟ್ಟಿತ್ತು. ಶಬ್ದ ಮಾಡುತ್ತಿದ್ದ ಕಿರು ಗಂಟೆಗಳಿಂದ ಕೂಡಿದ್ದ ಪತಾಕೆಗಳಿಂದ ಸಮಲಂಕೃತವಾಗಿತ್ತು. ॥ 6 ॥ </p>
<p class="Shlok-Number" id="toc_marker-9-7">ಶ್ಲೋಕ - 7</p>
<p class="Shlok">ಕಿಂಕಿಣೀಜಾಲಘೋಷಾಭಿಃ ಪತಾಕಾಭಿರಲಂಕೃತಾಮ್ ।</p>
<p class="Shlok">ಆಸಾದ್ಯ ಸಹಸಾ ಹೃಷ್ಟಃ ಪ್ರಾಕಾರಮಭಿಪೇದಿವಾನ್ ॥</p>
<p class="Text">ಅಂತಹ ಲಂಕಾಪಟ್ಟಣದ ಪ್ರಾಕಾರವನ್ನು ಸೇರಿ ಹನುಮಂತನು ಪರಮಹೃಷ್ಟನಾಗಿ ಹಾರಿ ಮೇಲೆ ಕುಳಿತನು. ಅಲ್ಲಿಂದ ನಗರದ ಎಲ್ಲ ಭಾಗಗಳನ್ನು ನೋಡಿ ಅತ್ಯಂತ ವಿಸ್ಮಿತನಾದನು. ॥ 7 ॥ </p>
<p class="Shlok-Number" id="toc_marker-9-8">ಶ್ಲೋಕ - 8</p>
<p class="Shlok">ವಿಸ್ಮಯಾವಿಷ್ಟಹೃದಯಃ ಪುರೀಮಾಲೋಕ್ಯ ಸರ್ವತಃ ।</p>
<p class="Shlok">ಜಾಂಬೂನದಮಯೈರ್ದ್ವಾರೈರ್ವೈಡೂರ್ಯಕೃತವೇದಿಕೈಃ ॥</p>
<p class="Shlok-Number" id="toc_marker-9-9">ಶ್ಲೋಕ - 9</p>
<p class="Shlok">ವಜ್ರಸ್ಫಟಿಕಮುಕ್ತಾಭಿರ್ಮಣಿಕುಟ್ಟಿಮ ಭೂಷಿತೈಃ ।</p>
<p class="Shlok">ತಪ್ತಹಾಟಕನಿರ್ಯೂಹೈ ರಾಜತಾಮಲಪಾಂಡರೈಃ ॥</p>
<p class="Shlok-Number" id="toc_marker-9-10">ಶ್ಲೋಕ - 10</p>
<p class="Shlok">ವೈಡೂರ್ಯತಲಸೋಪಾನೈಃ ಸ್ಫಾಟಿಕಾಂತರಪಾಂಸುಭಿಃ ।</p>
<p class="Shlok">ಚಾರುಸಂಜವನೋಪೇತೈಃ ಖಮಿವೋತ್ಪತಿತೈಃ ಶುಭೈಃ ॥</p>
<p class="Text">ಲಂಕಾನಗರಿಯ ಸೌಧಗಳ ಬಾಗಿಲುಗಳೆಲ್ಲವೂ ಸುವರ್ಣಮಯವಾಗಿದ್ದುವು. ವೈಡೂರ್ಯದಿಂದಲೇ ನಿರ್ಮಿತವಾದ ಜಗುಲಿಗಳಿದ್ದವು. ವಜ್ರಗಳಿಂದಲೂ, ಸ್ಫಟಿಕಗಳಿಂದಲೂ, ಮುತ್ತುಗಳಿಂದಲೂ, ಮಣಿಗಳಿಂದಲೂ ಕೂಡಿದ ನೆಲಗಳಿಂದ ಸಮಲಂಕೃತವಾಗಿದ್ದುವು. ಸೌಧಗಳು ಪುಟವಿಟ್ಟ ಭಂಗಾರದಿಂದ ನಿರ್ಮಿತವಾದ ಗೋಪುರಗಳಿಂದ ಕೂಡಿದ್ದು, ಹೊರಭಾಗವು ಪರಿಶುದ್ಧವಾದ ಬೆಳ್ಳಿಯಂತೆ ಬಿಳುಪಾಗಿದ್ದವು. ವೈಡೂರ್ಯದಿಂದಲೇ ನಿರ್ಮಿತವಾದ ಸೋಪಾನಗಳಿಂದ (ಮಹಡಿ ಮೆಟ್ಟಲು) ಕೂಡಿದ್ದವು. ಸ್ಫಟಿಕಮಯವಾದ ಒಳ ಅಂಗಣಗಳು ಧೂಳುರಹಿತವಾಗಿದ್ದುವು. ರಮಣೀಯವಾದ ಚತುಃಶಾಲಗಳಿಂದ (ಸಭಾಭವನಗಳು) ಪರಿಶೋಭಿಸುತ್ತಿದ್ದುವು. ಅವುಗಳು ಹೆಚ್ಚು ಎತ್ತರವಾಗಿದ್ದು ಅಂಬರವನ್ನು ಚುಂಬಿಸುತ್ತಿರುವಂತೆ ಕಾಣುತ್ತಿದ್ದು ಶುಭಾವಹಗಳಾಗಿದ್ದವು. ॥ 8-10 ॥ </p>
<p class="Shlok-Number" id="toc_marker-9-11">ಶ್ಲೋಕ - 11</p>
<p class="Shlok">ಕ್ರೌಂಚಬರ್ಹಿಣಸಂಘುಷ್ಟೈ ರಾಜಹಂಸನಿಷೇವಿತೈಃ ।</p>
<p class="Shlok">ತೂರ್ಯಾಭರಣನಿರ್ಘೋಷೈಃ ಸರ್ವತಃ ಪ್ರತಿನಾದಿತಾಮ್ ॥</p>
<p class="Shlok-Number" id="toc_marker-9-12">ಶ್ಲೋಕ - 12</p>
<p class="Shlok">ವಸ್ವೋಕಸಾರಾಪ್ರತಿಮಾಂ ಸಮೀಕ್ಷ್ಯ ನಗರೀಂ ತತಃ ।</p>
<p class="Shlok">ಖಮಿವೋತ್ಪತಿತಾಂ ಲಂಕಾಂ ಜಹರ್ಷ ಹನುಮಾನ್ ಕಪಿಃ ॥</p>
<p class="Text">ಅಲ್ಲಿಯ ಉದ್ಯಾನವನಗಳಲ್ಲಿ ಕ್ರೌಂಚಪಕ್ಷಿಗಳೂ, ನವಿಲುಗಳೂ ನಿನಾದ ಮಾಡುತ್ತಿದ್ದುವು. ಸರೋವರಗಳಲ್ಲಿ ರಾಜಹಂಸಗಳು ವಾಸವಾಗಿದ್ದುವು. ಮಂಗಳವಾದ್ಯಗಳ ಘೋಷಗಳೂ, ಆಭರಣಗಳ ಕಿಣಿ-ಕಿಣಿಧ್ವನಿಗಳೂ ನಗರದ ಎಲ್ಲೆಡೆ ಕೇಳಿಬರುತ್ತಿದ್ದುವು. ಕುಬೇರನ ಅಲಕಾಪುರಿಗೆ ಸಮಾನವಾಗಿ ಶೋಭಿಸುತ್ತಾ ತ್ರಿಕೂಟ ಪರ್ವತದ ಶಿಖರದಲ್ಲಿದ್ದುದರಿಂದ ಆ ಪಟ್ಟಣವು ಆಕಾಶಕ್ಕೆ ನೆಗೆಯಲು ಸಿದ್ಧವಾಗಿದೆಯೋ ಎಂಬಂತೆ ಎದ್ದು ಕಾಣುತ್ತಿತ್ತು. ಅಂತಹ ಅತ್ಯಂತ ಸುಂದರವಾದ ಲಂಕೆಯನ್ನು ನೋಡಿ ಹನುಮಂತನು ಹೆಚ್ಚಿನ ಸಂತಸಗೊಂಡನು. ॥ 11-12 ॥</p>
<p class="Shlok-Number" id="toc_marker-9-13">ಶ್ಲೋಕ - 13</p>
<p class="Shlok">ತಾಂ ಸಮೀಕ್ಷ್ಯ ಪುರೀಂ ಲಂಕಾಂ ರಾಕ್ಷಸಾಧಿಪತೇಃ ಶುಭಾಮ್ ।</p>
<p class="Shlok">ಅನುತ್ತಮಾಮೃದ್ಧಿಮತೀಂ ಚಿಂತಯಾಮಾಸ ವೀರ್ಯವಾನ್ ॥</p>
<p class="Text">ಅತ್ಯುತ್ತಮವಾದ, ಸಕಲ ಸಂಪತ್ತಿನಿಂದ ಸಮೃದ್ಧವಾದ, ಸುಂದರವೂ, ಮಂಗಳಪ್ರದವೂ ಆದ ರಾಕ್ಷಸಾಧಿಪತಿ ರಾವಣನ ಆ ಪಟ್ಟಣವನ್ನು ನೋಡಿ ಮಹಾಪರಾಕ್ರಮಿಯಾದ ಮಾರುತಿಯು ಆಲೋಚಿಸ ತೊಡಗಿದನು. ॥ 13 ॥</p>
<p class="Shlok-Number" id="toc_marker-9-14">ಶ್ಲೋಕ - 14</p>
<p class="Shlok">ನೇಯಮನ್ಯೇನ ನಗರೀ ಶಕ್ಯಾ ಧರ್ಷಯಿತುಂ ಬಲಾತ್ ।</p>
<p class="Shlok">ರಕ್ಷಿತಾ ರಾವಣಬಲೈರುದ್ಯತಾಯುಧಧಾರಿಭಿಃ ॥</p>
<p class="Text">‘‘ಆಯುಧಗಳನ್ನು ಮೇಲೆತ್ತಿ ಹಿಡಿದು ಯುದ್ಧಕ್ಕೆ ಸಜ್ಜಾಗಿ ನಿಂತಿರುವ ರಾವಣನ ಸೈನಿಕರಿಂದ ಎಲ್ಲ ಕಾಲದಲ್ಲಿಯೂ ರಕ್ಷಿಸುತ್ತಿರುವ ಈ ಲಂಕಾಪಟ್ಟಣವನ್ನು ಬೇರೆ ಯಾರಿಂದಲೂ ಬಲಪೂರ್ವಕವಾಗಿ ಆಕ್ರಮಿಸಲು ಸಾಧ್ಯವಾಗದು. ॥ 14 ॥</p>
<p class="Shlok-Number" id="toc_marker-9-15">ಶ್ಲೋಕ - 15</p>
<p class="Shlok">ಕುಮುದಾಂಗದಯೋರ್ವಾಪಿ ಸುಷೇಣಸ್ಯ ಮಹಾಕಪೇಃ ।</p>
<p class="Shlok">ಪ್ರಸಿದ್ಧೇಯಂ ಭವೇದ್ಭೂಮಿರ್ಮೈಂದದ್ವಿವಿದಯೋರಪಿ ॥</p>
<p class="Shlok-Number" id="toc_marker-9-16">ಶ್ಲೋಕ - 16</p>
<p class="Shlok">ವಿವಸ್ವತಸ್ತನೂಜಸ್ಯ ಹರೇಶ್ಚ ಕುಶಪರ್ವಣಃ ।</p>
<p class="Shlok">ಋಕ್ಷಸ್ಯ ಕೇತುಮಾಲಸ್ಯ ಮಮ ಚೈವ ಗತಿರ್ಭವೇತ್ ॥</p>
<p class="Text"> ಇದನ್ನು ಕುಮುದ, ವಾಲೀಪುತ್ರ ಅಂಗದ, ಮಹಾಕಪಿಯಾದ ಸುಷೇಣ, ಮೈಂದ, ದ್ವಿವಿದ, ಸೂರ್ಯಪುತ್ರನಾದ ಸುಗ್ರೀವ, ಕುಶಪರ್ವ, ಋಕ್ಷರಾಜ ಜಾಂಬವಂತ, ಕೇತುಮಾಲಿ ಮತ್ತು ನಾನು ಇಷ್ಟು ಮಂದಿಗೆ ಮಾತ್ರ ಪ್ರವೇಶಿಸಲು ಸಾಧ್ಯವಾಗಬಹುದು.’’॥15-16॥ </p>
<p class="Shlok-Number" id="toc_marker-9-17">ಶ್ಲೋಕ - 17</p>
<p class="Shlok">ಸಮೀಕ್ಷ್ಯ ಚ ಮಹಾಬಾಹೋ ರಾಘವಸ್ಯ ಪರಾಕ್ರಮಮ್ ।</p>
<p class="Shlok">ಲಕ್ಷ್ಮಣಸ್ಯ ಚ ವಿಕ್ರಾಂತಮಭವತ್ ಪ್ರೀತಿಮಾನ್ ಕಪಿಃ ॥</p>
<p class="Text">ಬಳಿಕ ಹನುಮಂತನು ಸ್ವಲ್ಪ ಹೊತ್ತು ಹಾಗೆಯೇ ಯೋಚಿಸುತ್ತಿದ್ದು ಮಹಾಬಾಹುವಾದ ಶ್ರೀರಾಮನ ಮತ್ತು ಲಕ್ಷ್ಮಣನ ಅತುಲ ಪರಾಕ್ರಮಗಳನ್ನು ನೆನೆದು (ಲಂಕೆಯು ಎಂತಹುದೇ ಇರಲಿ ರಾಮ-ಲಕ್ಷ್ಮಣನ ಅತುಲ ಪರಾಕ್ರಮದ ಮುಂದೆ ಅದು ನಿಲ್ಲಲಾರದು.) ಹೆಚ್ಚಿನ ಸಂತಸಗೊಂಡನು. ॥ 17 ॥</p>
<p class="Shlok-Number" id="toc_marker-9-18">ಶ್ಲೋಕ - 18</p>
<p class="Shlok">ತಾಂ ರತ್ನವಸನೋಪೇತಾಂ ಕೋಷ್ಠಾಗಾರಾವತಂಸಕಾಮ್ ।</p>
<p class="Shlok">ಯಂತ್ರಾಗಾರಸ್ತನೀಮೃದ್ಧಾಂ ಪ್ರಮದಾಮಿವ ಭೂಷಿತಾಮ್ ॥</p>
<p class="Shlok-Number" id="toc_marker-9-19">ಶ್ಲೋಕ - 19</p>
<p class="Shlok">ತಾಂ ನಷ್ಟ ತಿಮಿರಾಂ ದೀಪೈರ್ಭಾಸ್ವರೈಶ್ಚ ಮಹಾಗೃಹೈಃ ।</p>
<p class="Shlok">ನಗರೀಂ ರಾಕ್ಷಸೇಂದ್ರಸ್ಯ ದದರ್ಶ ಸ ಮಹಾಕಪಿಃ ॥</p>
<p class="Text">ಆಗ ಹನುಮಂತನಿಗೆ ಕ್ಷಣಕಾಲ ಲಂಕಾನಗರವು ಸರ್ವಾಲಂಕಾರಯುಕ್ತ ಸುಂದರಿಯಂತೆ ಕಂಡಿತು. ರತ್ನಮಯವಾದ ಕೋಟೆಯು ಲಂಕಾಸುಂದರಿಯ ವಸ್ತ್ರವೂ, ಗಗನಚುಂಬಿಯಾದ ಸಭಾಭವನಗಳೇ ಅವಳ ಶಿರೋಭೂಷಣ, ಪ್ರಾಕಾರದ ಮೇಲಿದ್ದ ಯಂತ್ರಾಗಾರಗಳೇ ಯುವತಿಯ ಸ್ತನಗಳು. ಕಡುಚೆಲುವೆಯಾದ ಲಂಕಾಯುವತಿಯು ದೊಡ್ಡ-ದೊಡ್ಡ ಸೌಧಗಳ ಪ್ರಕಾಶಮಾನವಾದ ದೀಪಗಳಿಂದ ಕತ್ತಲೆಯನ್ನು ದೂರಮಾಡಿ ದೇದೀಪ್ಯಮಾನಳಾಗಿ ಬೆಳಗುತ್ತಿದ್ದಳು. ರಾಕ್ಷಸೇಂದ್ರನ ಮಡದಿಯಾದ ಅಂತಹ ಲಂಕಾ ಯುವತಿಯನ್ನು ಹನುಮಂತನು ನೋಡಿದನು. ॥ 18-19 ॥</p>
<p class="Shlok-Number" id="toc_marker-9-20">ಶ್ಲೋಕ - 20</p>
<p class="Shlok">ಅಥ ಸಾ ಹರಿಶಾರ್ದೂಲಂ ಪ್ರವಿಶಂತಂ ಮಹಾಬಲಂ ।</p>
<p class="Shlok">ನಗರೀ ಸ್ವೇನ ರೂಪೇಣ ದದರ್ಶ ಪವನಾತ್ಮಜಮ್ ॥</p>
<p class="Text">ಸುಂದರವಾದ ಲಂಕಾನಗರಿಯು ಸೊಬಗನ್ನು ನೋಡುತ್ತಾ ಪ್ರವೇಶಿಸುವುದರಲ್ಲಿದ್ದ ಮಹಾಬಲಶಾಲಿಯಾದ ವಾನರ ಶ್ರೇಷ್ಠನಾದ ಮಾರುತಿಯನ್ನು ಲಂಕೆಯ ಅಧಿದೇವತೆಯು ಸ್ವಸ್ವರೂಪದಿಂದ ನೋಡಿದಳು. ॥ 20 ॥</p>
<p class="Shlok-Number" id="toc_marker-9-21">ಶ್ಲೋಕ - 21</p>
<p class="Shlok">ಸಾ ತಂ ಹರಿವರಂ ದೃಷ್ಟ್ವಾ ಲಂಕಾ ರಾವಣಪಾಲಿತಾ ।</p>
<p class="Shlok">ಸ್ವಯಮೇವೋತ್ಥಿತಾ ತತ್ರ ವಿಕೃತಾನನದರ್ಶನಾ ॥</p>
<p class="Shlok-Number" id="toc_marker-9-22">ಶ್ಲೋಕ - 22</p>
<p class="Shlok">ಪುರಸ್ತಾತ್ ಕಪಿವರ್ಯಸ್ಯ ವಾಯುಸೂನೋರತಿಷ್ಠತ ।</p>
<p class="Shlok">ಮುಂಚಮಾನಾ ಮಹಾನಾದಮಬ್ರವೀತ್ ಪವನಾತ್ಮಜಮ್ ॥</p>
<p class="Text"> ಹನುಮಂತನನ್ನು ನೋಡುತ್ತಲೇ ಇಷ್ಟ ಬಂದ ರೂಪವನ್ನು ಧರಿಸುವ ಲಂಕಾಧಿದೇವತೆಯಾದ ಲಂಕಿಣಿಯು ವಿಕಾರವಾದ ಮುಖವುಳ್ಳ ರೂಪವನ್ನ ಧರಿಸಿ ತಾನಾಗಿಯೇ ಎದ್ದು ನಿಂತಳು. ಬಳಿಕ ವೀರನಾದ ವಾಯುಕುಮಾರನ ಬಳಿಗೆ ಹೋಗಿ ಎದುರಾಗಿ ನಿಂತು ಗಟ್ಟಿಯಾಗಿ ಗರ್ಜಿಸಿ ಕೇಳಿದಳು. ॥ 21-22 ॥</p>
<p class="Shlok-Number" id="toc_marker-9-23">ಶ್ಲೋಕ - 23</p>
<p class="Shlok">ಕಸ್ತ್ವಂ ಕೇನ ಚ ಕಾರ್ಯೇಣ ಇಹ ಪ್ರಾಪ್ತೋ ವನಾಲಯ ।</p>
<p class="Shlok">ಕಥಯಸ್ವೇಹ ಯತ್ತತ್ತ್ವಂ ಯಾವತ್ ಪ್ರಾಣಾ ಧರಂತಿ ತೇ ॥</p>
<p class="Text">ಎಲೈ ವನಚರನೇ! ನೀನು ಯಾರು? ಯಾವ ಕಾರ್ಯಕ್ಕಾಗಿ ಇಲ್ಲಿಗೆ ಬಂದಿರುವೆ? ನನ್ನ ಕೈಯಿಂದ ನೀನು ಸಾಯುವ ಮೊದಲು ಎಲ್ಲ ವಿಷಯಗಳನ್ನು ಯಥಾವತ್ತಾಗಿ ಹೇಳು. ॥ 23 ॥</p>
<p class="Shlok-Number" id="toc_marker-9-24">ಶ್ಲೋಕ - 24</p>
<p class="Shlok">ನ ಶಕ್ಯಂ ಖಲ್ವಿಯಂ ಲಂಕಾ ಪ್ರವೇಷ್ಟುಂ ವಾನರ ತ್ವಯಾ ।</p>
<p class="Shlok">ರಕ್ಷಿತಾ ರಾವಣಬಲೈರಭಿಗುಪ್ತಾ ಸಮಂತತಃ ॥</p>
<p class="Shlok-Number" id="toc_marker-9-25">ಶ್ಲೋಕ - 25</p>
<p class="Shlok">ಅಥ ತಾಮಬ್ರವೀದ್ವೀರೋ ಹನುಮಾನಗ್ರತಃ ಸ್ಥಿತಾಮ್ । </p>
<p class="Shlok">ಕಥಯಿಷ್ಯಾಮಿ ತೇ ತತ್ತ್ವಂ ಯನ್ಮಾಂ ತ್ವಂ ಪರಿಪೃಚ್ಛಸಿ ॥</p>
<p class="Text">ಎಲೈ ವಾನರಾ! ರಾವಣನ ಸೈನಿಕರಿಂದ ಸುತ್ತಲೂ ಸಂರಕ್ಷಿತವಾದ ಈ ಲಂಕೆಯನ್ನು ಪ್ರವೇಶಿಸುವುದು ನಿನ್ನಿಂದ ಸಾಧ್ಯವಿಲ್ಲ. ಲಂಕಾಧಿದೇವತೆಯ ಆ ಮಾತನ್ನು ಕೇಳಿ ಹನುಮಂತನು ಯಥೋಚಿತವಾಗಿ ಉತ್ತರಿಸಿದನು ‘‘ಎಲೈ ಭಯಂಕರ ಸ್ವರೂಪಳೇ! ನೀನು ಕೇಳಿರುವ ಎಲ್ಲ ಪ್ರಶ್ನೆಗಳಿಗೂ ನಾನು ಯಥಾವತ್ತಾಗಿ ಉತ್ತರಿಸುವೆನು. ಆದರೆ ಮೊದಲು ನೀನಾರೆಂಬುದನ್ನು ನನಗೆ ಹೇಳು. ॥ 24-25 ॥</p>
<p class="Shlok-Number" id="toc_marker-9-26">ಶ್ಲೋಕ - 26</p>
<p class="Shlok">ಕಾ ತ್ವಂ ವಿರೂಪನಯನಾ ಪುರದ್ವಾರೇವತಿಷ್ಠಸಿ ।</p>
<p class="Shlok">ಕಿಮರ್ಥಂ ಚಾಪಿ ಮಾಂ ರುದ್ಧ್ವಾ ನಿರ್ಭರ್ತ್ಸಯಸಿ ದಾರುಣಾ ॥</p>
<p class="Text">ವಿಕಾರವಾದ ಕಣ್ಣುಗಳನ್ನೂ, ಆಕಾರವನ್ನೂ ಹೊಂದಿರುವ ನೀನಾರು? ಏತಕ್ಕಾಗಿ ಪಟ್ಟಣದ ಬಾಗಿಲಲ್ಲಿ ನಿಂತಿರುವೆ? ಭಯಂಕರ ಸ್ವರೂಪಳೇ! ಯಾವ ಕಾರಣದಿಂದ ನೀನು ನನ್ನನ್ನು ತಡೆದು ಭಯಪಡಿಸುತ್ತಿರುವೆ?’’ ॥ 26 ॥ </p>
<p class="Shlok-Number" id="toc_marker-9-27">ಶ್ಲೋಕ - 27</p>
<p class="Shlok">ಹನೂಮದ್ವಚನಂ ಶ್ರುತ್ವಾ ಲಂಕಾ ಸಾ ಕಾಮರೂಪಿಣೀ ।</p>
<p class="Shlok">ಉವಾಚ ವಚನಂ ಕ್ರುದ್ಧಾ ಪರುಷಂ ಪವನಾತ್ಮಜಮ್ ॥</p>
<p class="Text">ಕಾಮರೂಪಿಣಿಯಾದ ಆ ಲಂಕಾಧಿದೇವತೆಯು ಹನುಮಂತನ ಮಾತನ್ನು ಕೇಳಿ ಕೋಪದಿಂದ ಕಿಡಿಕಿಡಿಯಾದಳು. ವಾಯುಪುತ್ರನನ್ನು ಕುರಿತು ಅತಿಕಠೋರವಾದ ಮಾತುಗಳನ್ನು ಹೇಳಿದಳು.॥ 27 ॥</p>
<p class="Shlok-Number" id="toc_marker-9-28">ಶ್ಲೋಕ - 28</p>
<p class="Shlok">ಅಹಂ ರಾಕ್ಷಸರಾಜಸ್ಯ ರಾವಣಸ್ಯ ಮಹಾತ್ಮನಃ ।</p>
<p class="Shlok">ಆಜ್ಞಾ ಪ್ರತೀಕ್ಷಾ ದುರ್ಧರ್ಷಾ ರಕ್ಷಾಮಿ ನಗರೀಮಿಮಾಂ ॥</p>
<p class="Text">ಇತರರಿಂದ ಎದುರಿಸಲು ಅಸಾಧ್ಯಳಾದ ನಾನು - ರಾಕ್ಷಸರ ರಾಜನಾದ ಮಹಾತ್ಮನಾದ ರಾವಣನ ಆಜ್ಞಾಧಾರಕಳಾಗಿ ಈ ನಗರವನ್ನು ರಕ್ಷಿಸುತ್ತಿರುವೆನು. ॥ 28 ॥ </p>
<p class="Shlok-Number" id="toc_marker-9-29">ಶ್ಲೋಕ - 29</p>
<p class="Shlok">ನ ಶಕ್ಯಾ ಮಾಮವಜ್ಞಾಯ ಪ್ರವೇಷ್ಟುಂ ನಗರೀ ತ್ವಯಾ ।</p>
<p class="Shlok">ಅದ್ಯ ಪ್ರಾಣೈಃ ಪರಿತ್ಯಕ್ತಃ ಸ್ವಪ್ಸ್ಯಸೇ ನಿಹತೋ ಮಯಾ ॥</p>
<p class="Text">ನನ್ನನ್ನು ಅನಾದರಣೆ ಮಾಡಿ ಈ ನಗರವನ್ನು ಪ್ರವೇಶಿಸಲು ನಿನ್ನಿಂದಾಗದು. ಈಗ ನಿನಗೆ ನನ್ನ ಕೈಯಿಂದ ಸಾವು ತಪ್ಪದು. ನೀನು ಅಸುನೀಗಿ ದೀರ್ಘ ನಿದ್ರೆಯಲ್ಲಿ ಮಲಗುವೆ. ॥ 29 ॥</p>
<p class="Shlok-Number" id="toc_marker-9-30">ಶ್ಲೋಕ - 30</p>
<p class="Shlok">ಅಹಂ ಹಿ ನಗರೀ ಲಂಕಾ ಸ್ವಯಮೇವ ಪ್ಲವಂಗಮ ।</p>
<p class="Shlok">ಸರ್ವತಃ ಪರಿರಕ್ಷಾಮಿ ಹ್ಯೇತತ್ತೇ ಕಥಿತಂ ಮಯಾ ॥</p>
<p class="Text">ಎಲೈ ಕಪೀಶ್ವರಾ! ನಾನೇ ಈ ಲಂಕೆಗೆ ಅಧಿದೇವತೆಯಾಗಿರುವೆನು. ಎಲ್ಲ ವಿಧದಿಂದ ನಾನೇ ಸಾಕ್ಷಾತ್ತಾಗಿ ಈ ನಗರವನ್ನು ರಕ್ಷಿಸುತ್ತಿರುವೆನು. ಈ ಕಾರಣದಿಂದ ನಾನು ನಿನಗೆ ನಗರವನ್ನು ಪ್ರವೇಶಿಸಬಾರದು ಎಂದು ಹೇಳುತ್ತಿದ್ದೇನೆ.’’ ॥ 30 ॥</p>
<p class="Shlok-Number" id="toc_marker-9-31">ಶ್ಲೋಕ - 31</p>
<p class="Shlok">ಲಂಕಾಯಾ ವಚನಂ ಶ್ರುತ್ವಾ ಹನೂಮಾನ್ ಮಾರುತಾತ್ಮಜಃ ।</p>
<p class="Shlok">ಯತ್ನವಾನ್ ಸ ಹರಿಶ್ರೇಷ್ಠಃ ಸ್ಥಿತಃ ಶೈಲ ಇವಾಪರಃ ॥</p>
<p class="Text">ಲಂಕಾಧಿದೇವತೆಯ ಆ ಮಾತನ್ನು ಕೇಳಿ ವಾಯುಪುತ್ರನೂ, ಹರಿಶ್ರೇಷ್ಠನೂ, ಪ್ರಯತ್ನಶೀಲನೂ ಆದ ಹನುಮಂತನು ಅವಳ ಮುಂದೆ ಮತ್ತೊಂದು ಪರ್ವತದಂತೆಯೇ ಅಚಲವಾಗಿ ನಿಂತನು. ॥ 31 ॥</p>
<p class="Shlok-Number" id="toc_marker-9-32">ಶ್ಲೋಕ - 32</p>
<p class="Shlok">ಸ ತಾಂ ಸೀರೂಪವಿಕೃತಾಂ ದೃಷ್ಟ್ವಾ ವಾನರಪುಂಗವಃ ।</p>
<p class="Shlok">ಆಬಭಾಷೇಥ ಮೇಧಾವೀ ಸತ್ತ್ವವಾನ್ ಪ್ಲವಗರ್ಷಭಃ ॥</p>
<p class="Text">ಬಳಿಕ ವಾನರೋತ್ತಮನೂ, ಹೆಚ್ಚಿನ ಪ್ರಜ್ಞಾಶಾಲಿಯೂ, ಮಹಾಬಲ ಸಂಪನ್ನನಾದ ಹನುಮಂತನು ವಿಕಾರವಾದ ಸ್ತ್ರೀರೂಪವನ್ನು ಧರಿಸಿದ ಲಂಕಾಧಿದೇವತೆಯನ್ನು ನೋಡಿ ಅವಳಲ್ಲಿ ಹೀಗೆ ಮಾತಾಡಿದನು. ॥ 32 ॥</p>
<p class="Shlok-Number" id="toc_marker-9-33">ಶ್ಲೋಕ - 33</p>
<p class="Shlok">ದ್ರಕ್ಷ್ಯಾಮಿ ನಗರೀಂ ಲಂಕಾಂ ಸಾಟ್ಟಪ್ರಾಕಾರತೋರಣಾಮ್ ।</p>
<p class="Shlok">ಇತ್ಯರ್ಥಮಿಹ ಸಂಪ್ರಾಪ್ತಃ ಪರಂ ಕೌತೂಹಲಂ ಹಿ ಮೇ ॥</p>
<p class="Text">‘‘ಲಂಕಾಧಿದೇವತೆಯೇ! ಉಪ್ಪರಿಗೆಗಳಿಂದಲೂ, ಕೋಟೆ-ಕೊತ್ತಲುಗಳಿಂದಲೂ, ತೋರಣಗಳಿಂದಲೂ, ಒಪ್ಪುವ ಮನೋಹರವಾದ ಲಂಕಾನಗರವನ್ನು ನೋಡುವ ಸಲುವಾಗಿ ನಾನಿಲ್ಲಿಗೆ ಬಂದಿರುವೆನು. ಇದನ್ನು ನೋಡುವ ಕೂತೂಹಲ ನನಗೆ ಹೆಚ್ಚಾಗಿದೆ. ॥ 33 ॥</p>
<p class="Shlok-Number" id="toc_marker-9-34">ಶ್ಲೋಕ - 34</p>
<p class="Shlok">ವನಾನ್ಯುಪವನಾನೀಹ ಲಂಕಾಯಾಃ ಕಾನನಾನಿ ಚ ।</p>
<p class="Shlok">ಸರ್ವತೋ ಗೃಹಮುಖ್ಯಾನಿ ದ್ರಷ್ಟುಮಾಗಮನಂ ಹಿ ಮೇ ॥</p>
<p class="Text">ಇಲ್ಲಿಯ ವನಗಳನ್ನು, ಉಪವನಗಳನ್ನು, ಅರಣ್ಯಗಳನ್ನು ಎಲ್ಲ ಕಡೆಗಳಲ್ಲಿಯೂ ಇರುವ ಶ್ರೇಷ್ಠವಾದ ಸೌಧಗಳನ್ನು ನೋಡುವುದೇ ನನ್ನ ಆಗಮನದ ಉದ್ದೇಶವಾಗಿದೆ.’’ ॥ 34 ॥</p>
<p class="Shlok-Number" id="toc_marker-9-35">ಶ್ಲೋಕ - 35</p>
<p class="Shlok">ತಸ್ಯ ತದ್ವಚನಂ ಶ್ರುತ್ವಾ ಲಂಕಾ ಸಾ ಕಾಮರೂಪಿಣೀ ।</p>
<p class="Shlok">ಭೂಯ ಏವ ಪುನರ್ವಾಕ್ಯಂ ಬಭಾಷೇ ಪರುಷಾಕ್ಷರಮ್ ॥</p>
<p class="Shlok-Number" id="toc_marker-9-36">ಶ್ಲೋಕ - 36</p>
<p class="Shlok">ಮಾಮನಿರ್ಜಿತ್ಯ ದುರ್ಬುದ್ಧೇ ರಾಕ್ಷಸೇಶ್ವರಪಾಲಿತಾಮ್ ।</p>
<p class="Shlok">ನ ಶಕ್ಯಮದ್ಯ ತೇ ದ್ರಷ್ಟುಂ ಪುರೀಯಂ ವಾನರಾಧಮ ॥</p>
<p class="Text">ಹನುಮಂತನ ಈ ಮಾತುಗಳನ್ನು ಕೇಳಿ, ಕಾಮರೂಪಿಣಿಯಾದ ಲಂಕಿಣಿಯು ಅತಿ ಕಠೋರವಾದ ಅಕ್ಷರಗಳಿಂದ ಕೂಡಿರುವ ವಾಕ್ಯವನ್ನು ಹೇಳಿದಳು ‘‘ದುಷ್ಟಬುದ್ಧಿಯ ವಾನರಾಧಮನೇ! ನನ್ನನ್ನು ಜಯಿಸದೆ ರಾಕ್ಷಸೇಶ್ವರ ರಾವಣನಿಂದ ಪರಿಪಾಲಿಸಲ್ಪಡುತ್ತಿರುವ ಈ ಲಂಕೆಯನ್ನು ನೀನು ನೋಡಲಾರೆ’’ ॥ 35-36 ॥</p>
<p class="Shlok-Number" id="toc_marker-9-37">ಶ್ಲೋಕ - 37</p>
<p class="Shlok">ತತಃ ಸ ಹರಿಶಾರ್ದೂಲಸ್ತಾಮುವಾಚ ನಿಶಾಚರೀಮ್ ।</p>
<p class="Shlok">ದೃಷ್ಟ್ವಾ ಪುರೀಮಿಮಾಂ ಭದ್ರೇ ಪುನರ್ಯಾಸ್ಯೇಯಥಾಗತಮ್ ॥</p>
<p class="Text">ಅದಕ್ಕೆ ಹನುಮಂತನು ರಾಕ್ಷಸಿಗೆ ಪುನಃ ಹೇಳಿದನು ‘‘ಎಲೈ ಶುಭಾಂಗಿಯೇ! ಈ ಪಟ್ಟಣವನ್ನು ಒಮ್ಮೆ ನೋಡಿ, ನಾನು ಎಲ್ಲಿಂದ ಬಂದಿರುವನೋ ಅಲ್ಲಿಗೆ ಮರಳಿ ಹೋಗುತ್ತೇನೆ’’ ಎಂದು ವಿನಮ್ರನಾಗಿ ನುಡಿದನು. ॥ 37 ॥</p>
<p class="Shlok-Number" id="toc_marker-9-38">ಶ್ಲೋಕ - 38</p>
<p class="Shlok">ತತಃ ಕೃತ್ವಾ ಮಹಾನಾದಂ ಸಾ ವೈ ಲಂಕಾ ಭಯಾವಹಮ್ ।</p>
<p class="Shlok">ತಲೇನ ವಾನರಶ್ರೇಷ್ಠಂ ತಾಡಯಾಮಾಸ ವೇಗಿತಾ ॥</p>
<p class="Text">ಹನುಮಂತನು ಹೀಗೆ ಹೇಳಲು ಲಂಕಾಧಿದೇವತೆಯು ಪರಮಕ್ರುದ್ಧಳಾಗಿ ಭಯಂಕರವಾಗಿ ಗರ್ಜನೆಯನ್ನು ಮಾಡುತ್ತಾ ಅಂಗೈನಿಂದ ವಾನರಶ್ರೇಷ್ಠನನ್ನು ವೇಗವಾಗಿ ಪ್ರಹರಿಸಿದಳು. ॥38॥</p>
<p class="Shlok-Number" id="toc_marker-9-39">ಶ್ಲೋಕ - 39</p>
<p class="Shlok">ತತಃ ಸ ಕಪಿಶಾರ್ದೂಲೋ ಲಂಕಯಾ ತಾಡಿತೋ ಭೃಶಮ್ ।</p>
<p class="Shlok">ನನಾದ ಸುಮಹಾನಾದಂ ವೀರ್ಯವಾನ್ ಪವನಾತ್ಮಜಃ ॥</p>
<p class="Text"> ರಾಕ್ಷಸಿಯಿಂದ ಬಲವಾಗಿ ಪ್ರಹರಿಸಲ್ಪಟ್ಟ ವೀರ್ಯವಂತನಾದ, ವಾಯುಪುತ್ರನಾದ ಹರಿಶ್ರೇಷ್ಠ ಹನುಮಂತನು ಅತ್ಯಂತ ಬಿರುಸಾಗಿ ಗರ್ಜಿಸಿದನು. ॥ 39 ॥ </p>
<p class="Shlok-Number" id="toc_marker-9-40">ಶ್ಲೋಕ - 40</p>
<p class="Shlok">ತತಃ ಸಂವರ್ತಯಾಮಾಸ ವಾಮಹಸ್ತಸ್ಯ ಸೋಂಗುಲೀಃ ।</p>
<p class="Shlok">ಮುಷ್ಟಿನಾಭಿಜಘಾನೈನಾಂ ಹನೂಮಾನ್ ಕ್ರೋಧಮೂರ್ಛಿತಃ ॥</p>
<p class="Text">ಕ್ರೋಧದಿಂದ ಮೈಮರೆತ್ತಿದ್ದರೂ ಹನುಮಂತನು ಎಡಗೈಯ ಮುಷ್ಟಿಬಿಗಿದುಕೊಂಡು ರಾಕ್ಷಸಿಯನ್ನು ಮೆಲ್ಲಗೆ ಮುಷ್ಟಿಯಿಂದ ಹೊಡೆದನು. ॥ 40 ॥ </p>
<p class="Shlok-Number" id="toc_marker-9-41">ಶ್ಲೋಕ - 41</p>
<p class="Shlok">ಸ್ತ್ರೀ ಚೇತಿ ಮನ್ಯಮಾನೇನ ನಾತಿಕ್ರೋಧಃ ಸ್ವಯಂ ಕೃತಃ ।</p>
<p class="Shlok">ಸಾ ತು ತೇನ ಪ್ರಹಾರೇಣ ವಿಹ್ವಲಾಂಗೀ ನಿಶಾಚರೀ ॥</p>
<p class="Shlok-Number" id="toc_marker-9-42">ಶ್ಲೋಕ - 42</p>
<p class="Shlok">ಪಪಾತ ಸಹಸಾ ಭೂಮೌ ವಿಕೃತಾನನದರ್ಶನಾ ।</p>
<p class="Shlok">ತತಸ್ತು ಹನುಮಾನ್ ಪ್ರಾಜ್ಞಸ್ತಾಂ ದೃಷ್ಟ್ವಾ ವಿನಿಪಾತಿತಾಮ್ ॥</p>
<p class="Shlok-Number" id="toc_marker-9-43">ಶ್ಲೋಕ - 43</p>
<p class="Shlok">ಕೃಪಾಂ ಚಕಾರ ತೇಜಸ್ವೀ ಮನ್ಯಮಾನಃ ಸ್ತ್ರಿಯಂ ತು ತಾಮ್ । </p>
<p class="Shlok">ತತೋ ವೈ ಭೃಶಸಂವಿಗ್ನಾ ಲಂಕಾ ಸಾ ಗದ್ಗದಾಕ್ಷರಮ್ ॥</p>
<p class="Shlok-Number" id="toc_marker-9-44">ಶ್ಲೋಕ - 44</p>
<p class="Shlok">ಉವಾಚಾಗರ್ವಿತಂ ವಾಕ್ಯಂ ಹನೂಮಂತಂ ಪ್ಲವಂಗಮಮ್ ।</p>
<p class="Shlok">ಪ್ರಸೀದ ಸುಮಹಾಬಾಹೋ ತ್ರಾಯಸ್ವ ಹರಿಸತ್ತಮ ॥</p>
<p class="Shlok-Number" id="toc_marker-9-45">ಶ್ಲೋಕ - 45</p>
<p class="Shlok">ಸಮಯೇ ಸೌಮ್ಯ ತಿಷ್ಠಂತಿ ಸತ್ತ್ವವಂತೋ ಮಹಾಬಲಾಃ ।</p>
<p class="Shlok">ಅಹಂ ತು ನಗರೀ ಲಂಕಾ ಸ್ವಯಮೇವ ಪ್ಲವಂಗಮ ॥</p>
<p class="Shlok-Number" id="toc_marker-9-46">ಶ್ಲೋಕ - 46</p>
<p class="Shlok">ನಿರ್ಜಿತಾಹಂ ತ್ವಯಾ ವೀರ ವಿಕ್ರಮೇಣ ಮಹಾಬಲ ।</p>
<p class="Shlok">ಇದಂ ಚ ತಥ್ಯಂ ಶೃಣು ವೈ ಬ್ರುವಂತ್ಯಾ ಮೇ ಹರೀಶ್ವರ ॥</p>
<p class="Text">ಲಂಕಾಧಿದೇವತೆಯನ್ನು ಸ್ತ್ರೀಯೆಂದು ಭಾವಿಸಿ ಹನುಮಂತನು ಅವಳ ಮೇಲೆ ಹೆಚ್ಚು ಕೋಪಗೊಳ್ಳಲಿಲ್ಲ. ಸಾಧಾರಣವಾದ ರೀತಿಯಲ್ಲಿ ಅದೂ ಎಡಗೈಯ ಮುಷ್ಟಿಯಿಂದ ಹೊಡೆದಿದ್ದನು. ಆ ಅಲ್ಪ ಪ್ರಹಾರದಿಂದಲೇ ಅವಳ ಶರೀರವು ಜರ್ಜರಿತವಾಯಿತು. ವಿಕಾರವಾದ ಮುಖದಿಂದ ಭೂಮಿಯ ಮೇಲೆ ಬಿದ್ದಳು. ಬಳಿಕ ತೇಜಸ್ವಿಯಾದ, ಪ್ರಾಜ್ಞನಾದ ಹನುಮಂತನು ಲಂಕಾದೇವತೆಯು ಬಿದ್ದುದನ್ನು ನೋಡಿ ಸ್ತ್ರೀಯೆಂದು ಭಾವಿಸಿ ಅವಳ ಮೇಲೆ ಕೃಪೆದೋರಿದನು. ಪೆಟ್ಟುತಿಂದು ಉದ್ವಿಗ್ನಳಾಗಿದ್ದ ರಾಕ್ಷಸಿಯು ಹನುಮಂತನಿಗೆ ಗರ್ವ ರಹಿತಳಾಗಿ ಗದ್ಗದಧ್ವನಿಯಿಂದ ಹೀಗೆ ಹೇಳಿದಳು ಓ ಮಹಾ ಪುರುಷಾ! ಪ್ರಸನ್ನನಾಗು. ಹರಿಶ್ರೇಷ್ಠನೇ! ಸೌಮ್ಯನೇ! ನನ್ನನ್ನು ಕಾಪಾಡು. ಮಹಾಬಲರಾದ ಧೈರ್ಯವಂತರಾದ ಪುರುಷರು ಎಂದಿಗೂ ಶಾಸ್ತ್ರ ಮಾರ್ಯಾದೆಯನ್ನು ಮೀರಿ ನಡೆದುಕೊಳ್ಳುವುದಿಲ್ಲ. ಧರ್ಮಮಾರ್ಗದಲ್ಲಿಯೇ ಸ್ಥಿರವಾಗಿರುತ್ತಾರೆ. ಶಾಸ್ತ್ರಗಳಲ್ಲಿ ಸ್ತ್ರೀಯು ಅವಧ್ಯಳೆಂದು ಹೇಳಿದೆ. ಆದುದರಿಂದ ನೀನು ನನ್ನ ಪ್ರಾಣಹರಣ ಮಾಡಬೇಡ. ಓ ವಾನರೋತ್ತಮಾ! ನಾನು ಮೂರ್ತಸ್ವರೂಪಳಾದ ಲಂಕಾಧಿದೇವತೆಯು. ಮಹಾಬಲಶಾಲಿಯಾದ ಓ ವೀರನೇ! ಪರಾಕ್ರಮದಿಂದ ನೀನಿಂದು ನನ್ನನ್ನು ಜಯಿಸಿರುವೆ. ನಾನು ಹೇಳಲಿರುವ ಸತ್ಯವಾಕ್ಯವನ್ನು ಕೇಳು ॥ 41-46 ॥ </p>
<p class="Shlok-Number" id="toc_marker-9-47">ಶ್ಲೋಕ - 47</p>
<p class="Shlok">ಸ್ವಯಂಭುವಾ ಪುರಾ ದತ್ತಂ ವರದಾನಂ ಯಥಾ ಮಮ ।</p>
<p class="Shlok">ಯದಾ ತ್ವಾಂ ವಾನರಃ ಕಶ್ಚಿದ್ವಿಕ್ರಮಾದ್ವಶಮಾನಯೇತ್ ॥</p>
<p class="Shlok-Number" id="toc_marker-9-48">ಶ್ಲೋಕ - 48</p>
<p class="Shlok">ತದಾ ತ್ವಯಾ ಹಿ ವಿಜ್ಞೇಯಂ ರಕ್ಷಸಾಂ ಭಯಮಾಗತಮ್ ।</p>
<p class="Shlok">ಸ ಹಿ ಮೇ ಸಮಯಃ ಸೌಮ್ಯ ಪ್ರಾಪ್ತೋಽದ್ಯ ತವ ದರ್ಶನಾತ್ ॥</p>
<p class="Text">‘‘ಹಿಂದೆ ನನಗೆ ಬ್ರಹ್ಮದೇವರು ಒಂದು ವರವನ್ನು ಅನುಗ್ರಹಿಸಿದ್ದರು ವಾನರನೊಬ್ಬನು ನಿನ್ನ ಬಳಿಗೆ ಬಂದು ಪರಾಕ್ರಮದಿಂದ ನಿನ್ನನ್ನು ಜಯಿಸಿದಾಗ ರಾಕ್ಷಸರಿಗೆ ಭಯವು ಒದಗಿಬಂದಿತೆಂದು ತಿಳಿಯಬೇಕು,’’ ಬ್ರಹ್ಮದೇವರ ವರದಂತೆ ಇಂದು ನಿನ್ನ ದರ್ಶನದಿಂದ ಆ ಸಮಯವು ಒದಗಿತೆಂದು ತಿಳಿಯುತ್ತೇನೆ. ॥ 47-48 ॥</p>
<p class="Shlok-Number" id="toc_marker-9-49">ಶ್ಲೋಕ - 49</p>
<p class="Shlok">ಸ್ವಯಂಭುವಿಹಿತಃ ಸತ್ಯೋ ನ ತಸ್ಯಾಸ್ತಿ ವ್ಯತಿಕ್ರಮಃ ।</p>
<p class="Shlok">ಸೀತಾನಿಮಿತ್ತಂ ರಾಜ್ಞಸ್ತು ರಾವಣಸ್ಯ ದುರಾತ್ಮನಃ ॥</p>
<p class="Shlok-Number" id="toc_marker-9-50">ಶ್ಲೋಕ - 50</p>
<p class="Shlok">ರಕ್ಷಸಾಂ ಚೈವ ಸರ್ವೇಷಾಂ ವಿನಾಶಃ ಸಮುಪಸ್ಥಿತಃ ।</p>
<p class="Shlok">ತತ್ ಪ್ರವಿಶ್ಯ ಹರಿಶ್ರೇಷ್ಠ ಪುರೀಂ ರಾವಣಪಾಲಿತಾಮ್ ।</p>
<p class="Shlok">ವಿಧತ್ಸ್ವ ಸರ್ವಕಾರ್ಯಾಣಿ ಯಾನಿ ಯಾನೀಹ ವಾಂಛಸಿ ॥</p>
<p class="Text">ಬ್ರಹ್ಮದೇವರು ಹೇಳಿದ ಮಾತು ಸತ್ಯವಾಗಿ ಪರಿಣಮಿಸಿದೆ. ಅವರು ಹೇಳಿದ ಮಾತು ಬದಲಾಗದು. ಸೀತಾನಿಮಿತ್ತವಾಗಿ ದುರಾತ್ಮನಾದ ರಾವಣನಿಗೂ ಎಲ್ಲ ರಾಕ್ಷಸರಿಗೂ ವಿನಾಶವು ಸನ್ನಿಹಿತವಾಗಿದೆ. ಹರಿಶ್ರೇಷ್ಠನೇ! ನೀನೀಗ ರಾವಣನಿಂದ ಪರಿಪಾಲಿಸಲ್ಪಡುತ್ತಿರುವ ಈ ಲಂಕಾಪಟ್ಟಣವನ್ನು ಪ್ರವೇಶಿಸಿ, ನೀನು ಅಪೇಕ್ಷಿಸಿದ ಎಲ್ಲ ಕಾರ್ಯವನ್ನು ನಿರ್ವಹಿಸು. ॥ 49-50 ॥</p>
<p class="Shlok-Number" id="toc_marker-9-51">ಶ್ಲೋಕ - 51</p>
<p class="Shlok">ಪ್ರವಿಶ್ಯ ಶಾಪೋಪಹತಾಂ ಹರೀಶ್ವರ </p>
<p class="Shlok">ಪುರೀಂ ಶುಭಾಂ ರಾಕ್ಷಸಮುಖ್ಯಪಾಲಿತಾಮ್ ।</p>
<p class="Shlok">ಯದೃಚ್ಛಯಾ ತ್ವಂ ಜನಕಾತ್ಮಜಾಂ ಸತೀಂ </p>
<p class="Shlok">ವಿಮಾರ್ಗ ಸರ್ವತ್ರ ಗತೋ ಯಥಾಸುಖಮ್ ॥51॥</p>
<p class="Text">ಹರೀಶ್ವರನೇ! ‘‘ರಾಕ್ಷಸರಾಜನಾದ ರಾವಣನಿಂದ ಪರಿಪಾಲಿಸಲ್ಪಡುತ್ತಿರುವ ಸುಂದರವಾದ ಈ ಲಂಕಾನಗರಿಯು ಆಗಲೇ ಶಾಪದಿಂದ ವಿನಾಶಹೊಂದಿದೆ. ಶುಭಕರವಾದ ಈ ಲಂಕೆಯನ್ನು ಪ್ರವೇಶಿಸಿ, ಸ್ವೆಚ್ಛೆಯಿಂದ ಎಲ್ಲ ಕಡೆಗಳಲ್ಲಿಯೂ ಸುಖವಾಗಿ ಸಂಚರಿಸುತ್ತಾ ನಿರಾತಂಕವಾಗಿ ಸಾಧ್ವಿಯಾದ ಜನಕನ ಮಗಳನ್ನು ಹುಡುಕು.’’ ॥ 51 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ತೃತೀಯಃ ಸರ್ಗಃ ॥ 3 ॥</p>
<p class="ChapterEnd para-style-override-3">ಮಹರ್ಷಿ ವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡಏದಲ್ಲಿ ಮೂರನೇ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-10">ನಾಲ್ಕನೆಯ ಸರ್ಗ</p>
<p class="Sub-Heading">ಹನುಮಂತನು ರಾವಣಾಂತಃಪುರವನ್ನು ಪ್ರವೇಶಿಸಿದುದು </p>
<p class="Shlok-Number" id="toc_marker-10-1">ಶ್ಲೋಕ - 1</p>
<p class="Shlok">ಸ ನಿರ್ಜಿತ್ಯ ಪುರೀಂ ಶ್ರೇಷ್ಠಾಂ ಲಂಕಾಂ ತಾಂ ಕಾಮರೂಪಿಣೀಂ ।</p>
<p class="Shlok">ವಿಕ್ರಮೇಣ ಮಹಾತೇಜಾ ಹನೂಮಾನ್ ಕಪಿಸತ್ತಮಃ ॥</p>
<p class="Text">ಮಹಾತೇಜಸ್ವಿಯಾದ, ಮಹಾಸತ್ತ್ವನಾದ, ಮಹಾವೀರ್ಯನಾದ, ಕಪಿಶ್ರೇಷ್ಠನಾದ ಹನುಮಂತನು ಕಾಮರೂಪಿಣಿಯಾದ, ಶ್ರೇಷ್ಠರಾಕ್ಷಸಿಯಾದ ಲಂಕೆಯ ಅಧಿದೇವತೆಯನ್ನು ಪರಾಕ್ರಮದಿಂದ ಜಯಿಸಿದನು. ॥ 1 ॥</p>
<p class="Shlok-Number" id="toc_marker-10-2">ಶ್ಲೋಕ - 2</p>
<p class="Shlok">ಅದ್ವಾರೇಣ ಮಹಾಬಾಹುಃ ಪ್ರಾಕಾರಮಭಿಪುಪ್ಲುವೇ ।</p>
<p class="Shlok">ನಿಶಿ ಲಂಕಾಂ ಮಹಾಸತ್ತ್ವೋ ವಿವೇಶ ಕಪಿಕುಂಜರಃ ॥</p>
<p class="Text"> ಸುಗ್ರೀವನಿಗೆ ಹಿತವನ್ನುಂಟುಮಾಡುವ ಮಹಾಬಾಹುವಾದ ಆ ಹನುಮಂತನು ಮುಖ್ಯದ್ವಾರವನ್ನು ಬಿಟ್ಟು ಅದ್ವಾರದಿಂದ<span class="char-style-override-6">*</span> ಕೋಟೆಯನ್ನು ಹಾರಿ ಲಂಕಾನಗರವನ್ನು ಪ್ರವೇಶಿಸಿದನು. ॥ 2 ॥</p>
<p class="Footnote-Shloka">* ಗ್ರಾಮಂವಾ ನಗರಂವಾಪಿ ಪತ್ತನಂ ವಾ ಪರಸ್ಯ ಹಿ । ವಿಶೇಷಾತ್ ಸಮಯೇ ಸೌಮ್ಯ ನದ್ವಾರೇಣ ವಿಷೇನ್ನೃಪಃ ॥ </p>
<p class="Footnotes para-style-override-1">(ನೀತಿಶಾಸ್ತ್ರ)</p>
<p class="Footnotes">	ಎಲೈ ಸೌಮ್ಯ! ಶತ್ರುಗಳ ಗ್ರಾಮವನ್ನಾಗಲೀ, ನಗರವನ್ನಾಗಲೀ, ಪಟ್ಟಣವನ್ನಾಗಲೀ, ವಿಶೇಷ ಸಮಯದಲ್ಲಿ ರಾಜನು ಮುಖ್ಯದ್ವಾರದಿಂದ ಪ್ರವೇಶಿಸಬಾರದು.</p>
<p class="Footnotes"><span class="char-style-override-2">‘‘ಅದ್ವಾರೇಣ ಪ್ರವಿಶೇಚ್ಛತ್ರುವಿನಾಶಾಯ’’ - </span>ಶತ್ರುವಿನ ವಿನಾಶವನ್ನು ಬಯಸುವವನು ಹೆಬ್ಬಾಗಿಲಿನ ಮೂಲಕ ನಗರವನ್ನು ಪ್ರವೇಶಿಸಬಾರದು. ಎಂಬ ನೀತಿಯನ್ನು ಅನುಸರಿಸಿ ಹನುಮಂತನು ಹೆಬ್ಬಾಗಿಲಿನಿಂದ ಲಂಕೆಯನ್ನು ಪ್ರವೇಶಿಸಲಿಲ್ಲ.</p>
<p class="Shlok-Number" id="toc_marker-10-3">ಶ್ಲೋಕ - 3</p>
<p class="Shlok">ಪ್ರವಿಶ್ಯ ನಗರೀಂ ಲಂಕಾಂ ಕಪಿರಾಜಹಿತಂಕರಃ ।</p>
<p class="Shlok">ಚಕ್ರೇಽಥ ಪಾದಂ ಸವ್ಯಂ ಚ ಶತ್ರೂಣಾಂ ಸ ತು ಮೂರ್ಧನಿ ॥</p>
<p class="Text">ಸತ್ತ್ವಸಂಪನ್ನನಾದ ಆ ಮಾರುತಿಯು ಲಂಕಾಪಟ್ಟಣವನ್ನು ಪ್ರವೇಶಿಸುವಾಗ ಎಡಗಾಲನ್ನು ಮುಂದಿಟ್ಟನು. ಹಾಗೆಯೇ ಶತ್ರುಗಳ ತಲೆಯನ್ನೇ ಎಡಗಾಲಿನಿಂದ ಮೆಟ್ಟಿದನೋ<span class="char-style-override-6">**</span> ಎಂಬಂತೆ ರಾತ್ರಿಯಲ್ಲಿ ನಗರವನ್ನು ಪ್ರವೇಶಿಸಿದನು. ॥ 3 ॥</p>
<p class="Footnote-Shloka">** ‘‘ಪ್ರಯಾಣಕಾಲೇ ಸ್ವಗೃಹ ಪ್ರವೇಶೇ ವಿವಾಹ ಕಾಲೇಽಪಿ ಚ ದಕ್ಷಿಣಾಂಘ್ರಿಮ್ ।</p>
<p class="Footnote-Shloka">ಕೃತ್ವಾಗ್ರತಃ ಶತ್ರುಪುರಪ್ರವೇಶೇ ವಾಮಂ ನಿಧಧ್ಯಾಚ್ಚರಣ ನೃಪಾಲಃ ॥</p>
<p class="Footnotes">ಪ್ರಯಾಣ ಕಾಲದಲ್ಲಿಯೂ, ತನ್ನ ಮನೆಯನ್ನು ಪ್ರವೇಶಿಸಲುವಾಗಲೂ, ವಿವಾಹಕಾಲದಲ್ಲಿಯೂ, ಬಲಗಾಲನ್ನು ಮುಂದಿಡಬೇಕು. ರಾಜನಾದವನು (ಅಥವಾ ರಾಜದೂತನು) ಶತ್ರುಪುರ ಪ್ರವೇಶಕಾಲದಲ್ಲಿ ಎಡಗಾಲನ್ನೇ ಮುಂದಿಟ್ಟು ಪ್ರವೇಶಿಸಬೇಕು.</p>
<p class="Shlok-Number" id="toc_marker-10-4">ಶ್ಲೋಕ - 4</p>
<p class="Shlok">ಪ್ರವಿಷ್ಟಃ ಸತ್ತ್ವಸಂಪನ್ನೋ ನಿಶಾಯಾಂ ಮಾರುತಾತ್ಮಜಃ ।</p>
<p class="Shlok">ಸ ಮಹಾಪಥಮಾಸ್ಥಾಯ ಮುಕ್ತಪುಷ್ಪವಿರಾಜಿತಮ್ ॥</p>
<p class="Text">ಆ ಮಹಾಕಪಿಯು ಮುತ್ತುಗಳಿಂದಲೂ, ಪುಷ್ಪಗಳಿಂದಲೂ ಅಲಂಕರಿಸಲ್ಪಟ್ಟು ರಾರಾಜಿಸುತ್ತಿದ್ದ ರಾಜಮಾರ್ಗವನ್ನು ಅನುಸರಿಸಿ ರಮ್ಯವಾದ ಲಂಕಾಪಟ್ಟಣಕ್ಕೆ ಅಭಿಮುಖನಾಗಿ ಪಯಣಿಸುತ್ತಿದ್ದನು. ॥ 4 ॥</p>
<p class="Shlok-Number" id="toc_marker-10-5">ಶ್ಲೋಕ - 5</p>
<p class="Shlok">ತತಸ್ತು ತಾಂ ಪುರೀಂ ಲಂಕಾಂ ರಮ್ಯಾಮಭಿಯಯೌ ಕಪಿಃ ।</p>
<p class="Shlok">ಹಸಿತೋತ್ಕೃಷ್ಟನಿನದೈಸ್ತೂರ್ಯಘೋಷಪುರಃಸರೈಃ ॥</p>
<p class="Shlok-Number" id="toc_marker-10-6">ಶ್ಲೋಕ - 6</p>
<p class="Shlok">ವಜ್ರಾಂಕುಶನಿಕಾಶೈಶ್ಚ ವಜ್ರಜಾಲವಿಭೂಷಿತೈಃ ।</p>
<p class="Shlok">ಗೃಹಮುಖ್ಯೈಃ ಪುರೀ ರಮ್ಯಾ ಬಭಾಸೇ ದ್ಯೌರಿವಾಂಬುದೈಃ ॥</p>
<p class="Shlok-Number" id="toc_marker-10-7">ಶ್ಲೋಕ - 7</p>
<p class="Shlok">ಪ್ರಜಜ್ವಾಲ ತದಾ ಲಂಕಾ ರಕ್ಷೋಗಣಗೃಹೈಃ ಶುಭೈಃ ।</p>
<p class="Shlok">ಸಿತಾಭ್ರಸದೃಶೈಶ್ಚಿತ್ರೈಃ ಪದ್ಮಸ್ವಸ್ತಿಕಸಂಸ್ಥಿತೈಃ ॥</p>
<p class="Text">ಅಲ್ಲಿಯ ಗೃಹಗಳು ಉತ್ಕೃಷ್ಟವಾದ ನಗು-ಅಟ್ಟಹಾಸಗಳಿಂದಲೂ ಮಂಗಳವಾದ್ಯ ಘೋಷಗಳಿಂದಲೂ ನಿನಾದಿತವಾಗಿದ್ದವು. ಆ ಸೌಧಗಳು ಐರಾವತದಂತೆ ಬೆಳ್ಳಗಿದ್ದು ಉನ್ನತವಾಗಿದ್ದವು. ಅವುಗಳ ಕಿಟಕಿಗಳು ವಜ್ರಖಚಿತ ಬಲೆಗಳಿಂದ ಕೂಡಿದ್ದು ಅತ್ಯಂತ ಶೋಭಾಯಮಾನಮಾಗಿ ಕಾಣುತ್ತಿದ್ದುವು. ಇಂತಹ ಸುಂದರ ಸೌಧಗಳಿಂದ ಲಂಕಾಪಟ್ಟಣವು ರಾರಾಜಿಸುತ್ತಿತ್ತು. ಆ ಸಮಯದಲ್ಲಿ ಲಂಕಾಪಟ್ಟಣವು ಬಿಳಿಯ ಮೋಡಕ್ಕೆ ಸದೃಶವಾಗಿದ್ದು, ಶುಭಪ್ರದವಾಗಿದ್ದ ಪದ್ಮ-ಸ್ವಸ್ತಿಕ ಮತ್ತು ವರ್ಧಮಾನಗಳೆಂಬ<span class="char-style-override-6">* </span>ಆಕೃತಿಗಳಿಂದ ಕೂಡಿದ್ದ, ಸರ್ವತ್ರ ಶೃಂಗರಿಸಿದ್ದ ರಾಕ್ಷಸರ ಮನೆಗಳಿಂದ ಪ್ರಜ್ವಲಿಸುತ್ತಿದ್ದಿತು. ॥ 5-7 ॥</p>
<p class="Footnotes">*	ಪದ್ಮ-ಸ್ವಸ್ತಿಕ,ವರ್ಧಮಾನಗಳು ಆಯಾ ಲಕ್ಷಣಗಳಿಂದ ಕೂಡಿದ ಗೃಹಗಳ ಪ್ರಭೇದಗಳು </p>
<p class="Footnote-Shloka">ಚತುಃ ಶಾಲಂ ಚತುರ್ದ್ವಾರಂ ಸರ್ವತೋಭದ್ರಸಂಜ್ಞಕಮ್ ।</p>
<p class="Footnote-Shloka">ಪಶ್ಚಿಮದ್ವಾರರಹಿತಂ ನಂದ್ಯಾವರ್ತಾಹ್ವಯಂ ತು ತತ್ ॥ </p>
<p class="Footnote-Shloka">ದಕ್ಷಿಣದ್ವಾರರಹಿತುಂ ವರ್ಧಮಾನಂ ಧನಪ್ರದಮ್ ।</p>
<p class="Footnote-Shloka">ಪ್ರಾಗ್ವಾರರಹಿತಂ  ಸ್ವಸ್ತಿಕಾಖ್ಯಂ  ಪುತ್ರಧನಪ್ರದಮ್ ॥</p>
<p class="Footnotes para-style-override-1">(ವರಾಹಮಿಹಿರ ಸಂಹಿತಾ) </p>
<p class="Footnotes">ನಾಲ್ಕು ಪ್ರಾಂಗಣಗಳುಳ್ಳ ಮತ್ತು ನಾಲ್ಕು ಬಾಗಿಲುಗಳುಳ್ಳ ಮನೆಗೆ ಸರ್ವತೋಭದ್ರವೆಂದು ಹೆಸರು. ಪಶ್ಚಿಮದಲ್ಲಿ ಬಾಗಿಲು ಇಲ್ಲದಿರುವುದಕ್ಕೆ ನಂದ್ಯಾವರ್ತವೆಂದು ಹೆಸರು. ದಕ್ಷಿಣದಲ್ಲಿ ಬಾಗಿಲು ಇಲ್ಲದಿರುವುದಕ್ಕೆ ವರ್ಧಮಾನವೆಂದು ಹೆಸರು. ಇದು ಧನಪ್ರದವಾಗಿದೆ. ಪೂರ್ವದಿಕ್ಕಿಗೆ ಬಾಗಿಲು ಇಲ್ಲದಿರುವುದಕ್ಕೆ ಸ್ವಸ್ತಿಕವೆಂದು ಹೆಸರು. ಇಂತಹ ಮನೆಯಲ್ಲಿರುವುದರಿಂದ ಪುತ್ರಾಭಿವೃದ್ಧಿಯೂ, ಧನಾಭಿವೃದ್ಧಿಯೂ ಆಗುವುದು.</p>
<p class="Shlok-Number" id="toc_marker-10-8">ಶ್ಲೋಕ - 8</p>
<p class="Shlok">ವರ್ಧಮಾನಗೃಹೈಶ್ಚಾಪಿ ಸರ್ವತಃ ಸುವಿಭೂಷಿತೈಃ ।</p>
<p class="Shlok">ತಾಂ ಚಿತ್ರಮಾಲ್ಯಾಭರಣಾಂ ಕಪಿರಾಜಹಿತಂಕರಃ ॥</p>
<p class="Text">ಕಪಿರಾಜನಾದ ಸುಗ್ರೀವನಿಗೆ ಸಚಿವನಾದ, ಸ್ವಾಮಿ ಕಾರ್ಯ ಸಾಧಕ ದಕ್ಷನಾದ ಹನುಮಂತನು ಶ್ರೀರಾಘವನ ಕಾರ್ಯಾರ್ಥವಾಗಿ ಸಂಚರಿಸುತ್ತಾ ವಿಚಿತ್ರವಾದ ಮಾಲೆಗಳಿಂದಲೂ, ಆಭರಣಗಳಿಂದಲೂ ಸಮಲಂಕೃತವಾಗಿದ್ದ ಲಂಕೆಯನ್ನು ನೋಡಿ ಆನಂದಿಸಿದನು. ॥ 8 ॥</p>
<p class="Shlok-Number" id="toc_marker-10-9">ಶ್ಲೋಕ - 9</p>
<p class="Shlok">ರಾಘವಾರ್ಥಂ ಚರನ್ ಶ್ರೀಮಾನ್ ದದರ್ಶ ಚ ನನಂದ ಚ ।</p>
<p class="Shlok">ಭವನಾದ್ಭವನಂ ಗಚ್ಛನ್ ದದರ್ಶ ಪವನಾತ್ಮಜಃ ॥</p>
<p class="Text">ರಾಜಮಾರ್ಗದಲ್ಲಿ ನಡೆದು ಹೋಗುತ್ತಿದ್ದಾಗ ಒಂದೊಂದು ಭವನವನ್ನು ನೋಡುತ್ತಾ ಹೋಗುತ್ತಿದ್ದ ವಾಯುನಂದನನು ಪದ್ಮ-ಸ್ವಸ್ತಿಕ ಮೊದಲಾದ ಆಕಾರಗಳಿಂದಲೂ, ವರ್ಣಗಳಿಂದಲೂ ಕೂಡಿದ್ದ ಭವನಗಳನ್ನು ನೋಡಿದನು. ॥ 9 ॥</p>
<p class="Shlok-Number" id="toc_marker-10-10">ಶ್ಲೋಕ - 10</p>
<p class="Shlok">ವಿವಿಧಾಕೃತಿರೂಪಾಣಿ ಭವನಾನಿ ತತಸ್ತತಃ ।</p>
<p class="Shlok">ಶುಶ್ರಾವ ಮಧುರಂ ಗೀತಂ ತ್ರಿಸ್ಥಾನಸ್ವರಭೂಷಿತಮ್ ॥</p>
<p class="Text">ಹಾಗೆಯೇ ಹೋಗುತ್ತಿದ್ದಾಗ ಮದನ ಪರವಶರಾಗಿದ್ದ ಸ್ವರ್ಗದ ಅಪ್ಸರೆಯರಂತೆ ಇದ್ದ ಸ್ತ್ರೀಯರ ಎದೆ - ಕತ್ತು - ಶಿರಸ್ಸು ಎಂಬ ಮೂರು ಸ್ಥಾನಗಳಲ್ಲಿ ಹುಟ್ಟುವ ಮಂದ್ರ - ಮಧ್ಯಮ - ತಾರ ಸ್ವರಗಳಿಂದ ಕೂಡಿದ್ದ ಸುಮಧುರ ಸಂಗೀತ ಗೀತೆಗಳನ್ನು ಕೇಳಿದನು. ॥ 10 ॥</p>
<p class="Shlok-Number" id="toc_marker-10-11">ಶ್ಲೋಕ - 11</p>
<p class="Shlok">ಸ್ತ್ರೀಣಾಂ ಮದಸಮೃದ್ಧಾನಾಂ ದಿವಿ ಚಾಪ್ಸರಸಾಮಿವ ।</p>
<p class="Shlok">ಶುಶ್ರಾವ ಕಾಂಚೀನಿನದಂ ನೂಪುರಾಣಾಂ ಚ ನಿಃಸ್ವನಮ್ ॥</p>
<p class="Text">ಹೆಚ್ಚಿನ ಸಂಪನ್ನರಾದ ರಾಕ್ಷಸರ ಭವನಗಳಲ್ಲಿ ಸ್ತ್ರೀಯರು ತೊಟ್ಟಿದ್ದ ಒಡ್ಯಾಣಗಳ ಧ್ವನಿಯನ್ನೂ, ಕಾಲಂದುಗೆಗಳ ಧ್ವನಿಯನ್ನೂ, ಅವರು ಮಹಡಿಯಿಂದ ಇಳಿದು ಬರುತ್ತಿದ್ದಾಗ ಆಗುವ ಕಾಲುಗಳ ಸಪ್ಪಳವನ್ನು ಹನುಮಂತನು ಕೇಳಿದನು. ॥ 11 ॥</p>
<p class="Shlok-Number" id="toc_marker-10-12">ಶ್ಲೋಕ - 12</p>
<p class="Shlok">ಸೋಪಾನನಿನದಾಂಶ್ಚೈವ ಭವನೇಷು ಮಹಾತ್ಮನಾಮ್ ।</p>
<p class="Shlok">ಆಸ್ಫೋಟಿತನಿನಾದಾಂಶ್ಚ ಕ್ಷ್ವೇಲಿತಾಂಶ್ಚ ತತಸ್ತತಃ ॥</p>
<p class="Text">ಅಲ್ಲಲ್ಲಿ ರಾಕ್ಷಸರ ಮನೆಗಳಲ್ಲಿ ಯೋಧರು ಭುಜಗಳನ್ನು ತಟ್ಟಿಕೊಳ್ಳುತ್ತಿದ್ದ ಶಬ್ದಗಳೂ, ಅವರ ಸಿಂಹಗರ್ಜನೆ ಗಳೂ ಕೆಲವರು ಮಾಡುತ್ತಿದ್ದ ಜಪದ ಮಂತ್ರಗಳ ಧ್ವನಿಗಳೂ ಮಾರುತಿಗೆ ಕೇಳಿಬಂದುವು. ॥ 12 ॥</p>
<p class="Shlok-Number" id="toc_marker-10-13">ಶ್ಲೋಕ - 13</p>
<p class="Shlok">ಶುಶ್ರಾವ ಜಪತಾಂ ತತ್ರ ಮಂತ್ರಾನ್ ರಕ್ಷೋಗೃಹೇಷು ವೈ ।</p>
<p class="Shlok">ಸ್ವಾಧ್ಯಾಯನಿರತಾಂಶ್ಚೈವ ಯಾತುಧಾನಾನ್ ದದರ್ಶ ಸಃ ॥</p>
<p class="Text"> ಅಧ್ಯಯನದಲ್ಲೆ ನಿರತರಾದ ರಾಕ್ಷಸರನ್ನೂ, ರಾವಣನನ್ನೇ ಸ್ತುತಿಸುತ್ತಿರುವವರನ್ನು, ಗರ್ಜಿಸುತ್ತಿರುವ ರಾಕ್ಷಸರನ್ನು ನೋಡಿದನು. ॥ 13 ॥</p>
<p class="Shlok-Number" id="toc_marker-10-14">ಶ್ಲೋಕ - 14</p>
<p class="Shlok">ರಾವಣಸ್ತವಸಂಯುಕ್ತಾನ್ ಗರ್ಜತೋ ರಾಕ್ಷಸಾನಪಿ ।</p>
<p class="Shlok">ರಾಜಮಾರ್ಗಂ ಸಮಾವೃತ್ಯ ಸ್ಥಿತಂ ರಕ್ಷೋಬಲಂ ಮಹತ್ ॥</p>
<p class="Text">ರಾಜಮಾರ್ಗವನ್ನು ಆವರಿಸಿ ನಿಂತಿದ್ದ ರಾಕ್ಷಸರ ಸಮೂಹಗಳನ್ನು ನೋಡುತ್ತಾ ಮಾರುತಿಯು ಮುನ್ನಡೆದನು. ಲಂಕೆಯ ಮಧ್ಯಮ ಕಕ್ಷೆಯಲ್ಲಿ ಸೇನಾನಿವೇಶನದಲ್ಲಿ ರಾಕ್ಷಸರಾಜನ ಅನೇಕ ಗೂಢಚಾರರನ್ನೂ ನೋಡಿದನು. ॥ 14 ॥</p>
<p class="Shlok-Number" id="toc_marker-10-15">ಶ್ಲೋಕ - 15</p>
<p class="Shlok">ದದರ್ಶ ಮಧ್ಯಮೇ ಗುಲ್ಮೇ ರಾಕ್ಷಸಸ್ಯ ಚರಾನ್ ಬಹೂನ್ ।</p>
<p class="Shlok">ದೀಕ್ಷಿತಾನ್ ಜಟಿಲಾನ್ ಮುಂಡಾನ್ ಗೋಽಜಿನಾಂಬರವಾಸಸಃ ॥</p>
<p class="Text"> ಅವರಲ್ಲಿ ಕೆಲವರು ಯಜ್ಞದೀಕ್ಷಿತರಾಗಿದ್ದರು. ಕೆಲವರು ಜಟೆಗಳನ್ನು ಧರಿಸಿದ್ದರು. ಕೆಲವರು ಆಯುಧಗಳ ರೂಪದಲ್ಲಿ ದರ್ಭೆಗಳನ್ನೇ ಮುಷ್ಟಿಯಲ್ಲಿ ಧರಿಸಿದ್ದರು.<span class="char-style-override-6">*</span> ಕೃತ್ಯಾದಿ ಶಕ್ತಿಗಳನ್ನು ಆಯುಧ ರೂಪವಾಗಿ ಸೃಷ್ಟಿಸಬಲ್ಲ ಅಗ್ನಿಕುಂಡಗಳನ್ನು ಕೆಲವರು ಆರಾಧಿಸುತ್ತಿದ್ದರು. ॥ 15 ॥</p>
<p class="Footnote-Shloka">* ‘ಯಥಾ ವಜ್ರಂ ಹರೇಃ ಪಾಣೌ ತಥಾ ವಿಪ್ರಕರೇ ಕುಶಾಃ’ </p>
<p class="Footnotes">	ಮಂತ್ರಜ್ಞನಾದ ಬ್ರಾಹ್ಮಣನ ಕೈಯಲ್ಲಿರುವ ದರ್ಭೆಯು ವಜ್ರಾಯುಧಕ್ಕೆ ಸಮಾನವಾದುದು.</p>
<p class="Shlok-Number" id="toc_marker-10-16">ಶ್ಲೋಕ - 16 </p>
<p class="Shlok">ದರ್ಭಮುಷ್ಟಿಪ್ರಹರಣಾನಗ್ನಿಕುಂಡಾಯುಧಾಂಸ್ತಥಾ ।</p>
<p class="Shlok">ಕೂಟಮುದ್ಗರಪಾಣೀಂಶ್ಚ ದಂಡಾಯುಧಧರಾನಪಿ ॥</p>
<p class="Text">ಹಾಗೆಯೇ ಮುಂದರಿಯುತ್ತಿದ್ದಂತೆ ಕೆಲವರು ಶೂಲಾಯುಧಗಳನ್ನು, ಕೆಲವರು ಮುದ್ಗರವನ್ನು<span class="char-style-override-6">**</span> ಕೆಲವರು ದಂಡಾಯುಧಗಳನ್ನು ಹಿಡಿದಿದ್ದರು. ॥ 16 ॥ </p>
<p class="Footnotes">**	ಮುದ್ಗರಃ ದೊಡ್ಡದಾದ ಕಬ್ಬಿಣದ ಸಲಾಕೆ (ಹಾರೆ)</p>
<p class="Shlok-Number" id="toc_marker-10-17">ಶ್ಲೋಕ - 17</p>
<p class="Shlok">ಏಕಾಕ್ಷಾನೇಕಕರ್ಣಾಂಶ್ಚ ಲಂಬೋದರಪಯೋಧರಾನ್ ।</p>
<p class="Shlok">ಕರಾಲಾನ್ ಭುಗ್ನವಕ್ತ್ರಾಂಶ್ಚ ವಿಕಟಾನ್ ವಾಮನಾಂಸ್ತಥಾ ॥</p>
<p class="Shlok-Number" id="toc_marker-10-18">ಶ್ಲೋಕ - 18</p>
<p class="Shlok">ಧನ್ವಿನಃ ಖಡ್ಗಿನಶ್ಚೈವ ಶತಘ್ನೀಮುಸಲಾಯುಧಾನ್ ।</p>
<p class="Shlok">ಪರಿಘೋತ್ತಮಹಸ್ತಾಂಶ್ಚ ವಿಚಿತ್ರಕವಚೋಜ್ಜ್ವಲಾನ್ ॥</p>
<p class="Shlok-Number" id="toc_marker-10-19">ಶ್ಲೋಕ - 19</p>
<p class="Shlok">ನಾತಿಸ್ಥೂಲಾನ್ನಾತಿಕೃಶಾನ್ನಾತಿದಿರ್ಘಾತಿಹ್ರಸ್ವಕಾನ್ ।</p>
<p class="Shlok">ನಾತಿಗೌರಾನ್ನಾತಿಕೃಷ್ಣಾನ್ನಾತಿಕುಬ್ಜಾನ್ನ ವಾಮನಾನ್ ॥</p>
<p class="Text">ಅವರಲ್ಲಿ ಕೆಲವರಿಗೆ ಒಂದೇ ಕಣ್ಣಿತ್ತು. ಕೆಲವರಿಗೆ ಒಂದೇ ಕಿವಿಯಿತ್ತು. ಕೆಲವರು ಉದ್ದವಾದ ಹೊಟ್ಟೆಗಳನ್ನು, ಸ್ತನಗಳನ್ನು ಹೊಂದಿದ್ದರು. ಎಲ್ಲರೂ ಭಯಂಕರವಾದ ಆಕಾರವುಳ್ಳವರಾಗಿದ್ದರು. ವಕ್ರಮುಖರೂ, ಕುಟಿಲಮುಖರೂ ಅಲ್ಲಿದ್ದರು. ಕೆಲವರು ಏರುಪೇರಾದ ಅಂಗವುಳ್ಳವರೂ, ಕುಳ್ಳರೂ ಆಗಿದ್ದರು. ಹಲವಾರು ಮಂದಿ ಧನುಸ್ಸು, ಖಡ್ಗ, ಶತಘ್ನೀ, ಮುಸಲ ಇವೇ ಮುಂತಾದ ಆಯುಧಗಳನ್ನು ಧರಿಸಿದ್ದರು. ಕೆಲವರು ಉತ್ತಮವಾದ ಪರಿಘಾಯುಧಗಳನ್ನು, ಕೆಲವರು ವಿಚಿತ್ರವಾದ ಕವಚಗಳನ್ನು ಧರಿಸಿ ಪ್ರಜ್ವಲಿಸುತ್ತಿದ್ದರು. ಹೆಚ್ಚು ಸ್ಥೂಲರಲ್ಲದವರನ್ನು, ಅತ್ಯಂತ  ಕೃಶರಲ್ಲದವರನ್ನು, ಹೆಚ್ಚು ಎತ್ತರವಾಗಿಲ್ಲದವರನ್ನು, ಮೋಟರಲ್ಲದ ವರನ್ನು, ಹೆಚ್ಚು ಬಿಳುಪಾಗಿಲ್ಲದವರನ್ನು, ಹೆಚ್ಚುಕಪ್ಪಾಗಿಲ್ಲದವರನ್ನು, ಹೆಚ್ಚು ಕುಳ್ಳರಲ್ಲದವರನ್ನು ನೋಡಿದನು. ॥ 17-19 ॥ </p>
<p class="Shlok-Number" id="toc_marker-10-20">ಶ್ಲೋಕ - 20</p>
<p class="Shlok">ವಿರೂಪಾನ್ ಬಹುರೂಪಾಂಶ್ಚ ಸುರೂಪಾಂಶ್ಚ ಸುವರ್ಚಸಃ ।</p>
<p class="Shlok">ಧ್ವಜೀನ್ ಪತಾಕಿನಶ್ಚೈವ ದದರ್ಶ ವಿವಿಧಾಯುಧಾನ್ ॥</p>
<p class="Shlok-Number" id="toc_marker-10-21">ಶ್ಲೋಕ - 21</p>
<p class="Shlok">ಶಕ್ತಿವೃಕ್ಷಾಯುಧಾಂಶ್ಚೈವ ಪಟ್ಟಿಶಾಶನಿಧಾರಿಣಃ ।</p>
<p class="Shlok">ಕ್ಷೇಪಣೀಪಾಶಹಸ್ತಾಂಶ್ಚ ದದರ್ಶ ಸ ಮಹಾಕಪಿಃ ॥</p>
<p class="Text">ವಿರೂಪರನ್ನು, ಬಹುರೂಪರನ್ನು, ಸುರೂಪರನ್ನು, ಒಳ್ಳೆಯ ತೇಜಸ್ವಿಗಳನ್ನು ಹನುಮಂತನು ಅಲ್ಲಿ ನೋಡಿದನು. ಧ್ವಜ, ಪತಾಕೆಗಳನ್ನು ಕೈಗಳಲ್ಲಿ ಹಿಡಿದಿರುವವರನ್ನು ಶಕ್ತಿ, ವೃಕ್ಷ, ಪಟ್ಟಿಶ, ವಜ್ರ, ಕಣವೆ, ಹಗ್ಗ ಮುಂತಾದ ಹಲವು ಬಗೆಯ ಆಯುಧಗಳನ್ನು ಹಿಡಿದು ನಿಂತಿದ್ದ ರಾಕ್ಷಸರನ್ನು ಮಹಾಕಪಿಯು ನೋಡಿದನು. ॥ 20-21 ॥</p>
<p class="Shlok-Number" id="toc_marker-10-22">ಶ್ಲೋಕ - 22</p>
<p class="Shlok">ಸ್ರಗ್ವಿಣಸ್ತ್ವನುಲಿಪ್ತಾಂಶ್ಚ ವರಾಭರಣಭೂಷಿತಾನ್ ।</p>
<p class="Shlok">ನಾನಾವೇಷಸಮಾಯುಕ್ತಾನ್ ಯಥಾಸ್ವೈರಗತಾನ್ ಬಹೂನ್ ॥</p>
<p class="Shlok-Number" id="toc_marker-10-23">ಶ್ಲೋಕ - 23</p>
<p class="Shlok">ತೀಕ್ಷ್ಣ ಶೂಲಧರಾಂಶ್ಚೈವ ವಜ್ರಿಣಶ್ಚ ಮಹಾಬಲಾನ್ ।</p>
<p class="Shlok">ಶತಸಾಹಸ್ರಮವ್ಯಗ್ರಮಾರಕ್ಷಂ ಮಧ್ಯಮಂ ಕಪಿಃ ॥</p>
<p class="Text">ಸ್ವೇಚ್ಛೆಯಿಂದ ಸಂಚರಿಸುತ್ತಿದ್ದವರನ್ನೂ, ಮಾಲಾಧಾರಿಗಳನ್ನು, ಗಂಧ ಬಳಿದುಕೊಂಡಿದ್ದವರನ್ನು, ಶ್ರೇಷ್ಠವಾದ ಆಭರಣಗಳಿಂದ ಅಲಂಕೃತರಾದವರನ್ನು, ನಾನಾ ವಿಧವಾದ ವೇಷಧಾರಿಗಳನ್ನು ತೀಕ್ಷ್ಣವಾದ ಶೂಲಗಳನ್ನು ಧರಿಸಿದ್ದವರನ್ನು, ವಜ್ರಾಯುಧಧಾರಿಗಳನ್ನು, ಮಹಾ ಬಲಶಾಲಿಗಳನ್ನು ಹನುಮಂತನು ಅಲ್ಲಿ ನೋಡಿದನು.॥21-23॥</p>
<p class="Shlok-Number" id="toc_marker-10-24">ಶ್ಲೋಕ - 24</p>
<p class="Shlok">ರಕ್ಷೋಽಧಿಪತಿನಿರ್ದಿಷ್ಟಂ ದದರ್ಶಾಂತಃಪುರಾಗ್ರತಃ ।</p>
<p class="Shlok">ಸ ತದಾ ತದ್ಗೃಹಂ ದೃಷ್ಟ್ವಾ ಮಹಾಹಾಟಕತೋರಣಮ್ ॥</p>
<p class="Shlok-Number" id="toc_marker-10-25">ಶ್ಲೋಕ - 25</p>
<p class="Shlok">ರಾಕ್ಷಸೇಂದ್ರಸ್ಯ ವಿಖ್ಯಾತಮದ್ರಿಮೂರ್ಧ್ನಿ ಪ್ರತಿಷ್ಠಿತಮ್ ।</p>
<p class="Shlok">ಪುಂಡರೀಕಾವತಂಸಾಭಿಃ ಪರಿಖಾಭಿಃ ಸಮಾವೃತಮ್ ॥</p>
<p class="Text">ನಗರ ರಕ್ಷಣೆಯಲ್ಲಿಯೇ ಏಕಾಗ್ರತೆಯಿಂದ ನಿರತರಾಗಿದ್ದ, ರಾಕ್ಷಸಾಧಿಪತಿಯಾದ ರಾವಣನಿಂದ ಆಜ್ಞಪ್ತರಾದ ಲಕ್ಷ ಮಂದಿ ರಾಕ್ಷಸರನ್ನು ಅಂತಃಪುರದ ಮುಂಭಾಗದಲ್ಲಿದ್ದವರನ್ನು ಅವನು ನೋಡಿದನು. ಅನಂತರ ಹನುಮಂತನು ರಾಕ್ಷಸೇಂದ್ರನಾದ ರಾವಣನ ಸುವಿಖ್ಯಾತವಾದ, ಪರ್ವತದ ಅಗ್ರಭಾಗದಲ್ಲಿದ್ದ ಭವ್ಯವಾದ ಅರಮನೆಯನ್ನು ನೋಡಿದನು. ಆ ಅರಮನೆಗೆ ಸುವರ್ಣಮಯವಾದ ಸಿಂಹದ್ವಾರವಿತ್ತು. ಬಿಳಿಯ ಕಮಲಗಳಿಂದ ವಿಭೂಷಿತವಾಗಿದ್ದ ಕಂದಕಗಳಿಂದ ಅದು ಸುತ್ತುವರಿಯಲ್ಪಟ್ಟಿತ್ತು. ಸುತ್ತಲೂ ಪ್ರಾಕಾರಗಳಿದ್ದವು. ಸ್ವರ್ಗ ಸದೃಶವಾಗಿದ್ದ ಆ ರಾಜ ಭವನವು ದಿವ್ಯನಾದದಿಂದ ನಿನಾದಿತವಾಗಿದ್ದಿತು. ॥ 24-25 ॥</p>
<p class="Shlok-Number" id="toc_marker-10-26">ಶ್ಲೋಕ - 26</p>
<p class="Shlok">ಪ್ರಾಕಾರಾವೃತಮತ್ಯಂತಂ ದದರ್ಶ ಸ ಮಹಾಕಪಿಃ ।</p>
<p class="Shlok">ತ್ರಿವಿಷ್ಟಪನಿಭಂ ದಿವ್ಯಂ ದಿವ್ಯನಾದವಿನಾದಿತಮ್ ॥</p>
<p class="Shlok-Number" id="toc_marker-10-27">ಶ್ಲೋಕ - 27</p>
<p class="Shlok">ವಾಜಿಹೇಷಿತಸಂಘುಷ್ಟಂ ನಾದಿತಂ ಭೂಷಣೈಸ್ತಥಾ ।</p>
<p class="Shlok">ರಥೈರ್ಯಾನೈರ್ವಿಮಾನೈಶ್ಚ ತಥಾ ಗಜಹಯೈಃ ಶುಭೈಃ ॥</p>
<p class="Shlok-Number" id="toc_marker-10-28">ಶ್ಲೋಕ - 28</p>
<p class="Shlok">ವಾರಣೈಶ್ಚ ಚತುರ್ದಂತೈಃ ಶ್ವೇತಾಭ್ರನಿಚಯೋಪಮೈಃ ।</p>
<p class="Shlok">ಭೂಷಿತಂ ರುಚಿರದ್ವಾರಂ ಮತ್ತೈಶ್ಚ ಮೃಗಪಕ್ಷಿಭಿಃ ॥</p>
<p class="Shlok-Number" id="toc_marker-10-29">ಶ್ಲೋಕ - 29</p>
<p class="Shlok">ರಕ್ಷಿತಂ ಸುಮಹಾವೀರ್ಯೈರ್ಯಾತುಧಾನೈಃ ಸಹಸ್ರಶಃ ।</p>
<p class="Shlok">ರಾಕ್ಷಸಾಧಿಪತೇರ್ಗುಪ್ತಮಾವಿವೇಶ ಗೃಹಂ ಕಪಿಃ ॥</p>
<p class="Text">ಅಲ್ಲಿ ಕುದುರೆಗಳ ಹೇಷಾರವವು ಕೇಳಿ ಬರುತ್ತಿತ್ತು. ಅದ್ಭುತವಾದ ಕುದುರೆಗಳೂ, ರಥಗಳೂ, ಯಾನಗಳೂ, ವಿಮಾನಗಳೂ, ಶುಭ ಲಕ್ಷಣದಿಂದ ಕೂಡಿದ ಆನೆ-ಕುದುರೆಗಳೂ, ಬಿಳಿಯ ಮೋಡಗಳ ರಾಶಿಯಂತೆ ಕಾಣುತ್ತಿದ್ದ ನಾಲ್ಕು ದಂತಗಳುಳ್ಳ ಮದಿಸಿದ ಆನೆಗಳೂ, ಮೃಗ-ಪಕ್ಷಿಗಳೂ ಆ ಅರಮನೆಯಲ್ಲಿದ್ದವು. ಅರಮನೆಗೆ ಸುಂದರವಾದ ಮಹಾದ್ವಾರವಿತ್ತು. ಮಹಾಪರಾಕ್ರಮಿಗಳಾದ ಸಾವಿರಾರು ರಾಕ್ಷಸರು ಆ ದಿವ್ಯ ಭವನವನ್ನು ಎಲ್ಲ ಕಾಲಗಳಲ್ಲಿಯೂ ರಕ್ಷಿಸುತ್ತಿದ್ದರು. ಅಂತಹ ಅತಿಗೋಪ್ಯವಾದ ರಾಕ್ಷಸೇಶ್ವರ ರಾವಣನ ಅರಮನೆಯನ್ನು ಹನುಮಂತನು ಪ್ರವೇಶಿಸಿದನು. ॥ 26-29 ॥</p>
<p class="Shlok-Number" id="toc_marker-10-30">ಶ್ಲೋಕ - 30</p>
<p class="Shlok">ಸಹೇಮಜಾಂಬೂನದಚಕ್ರವಾಲಂ </p>
<p class="Shlok">ಮಹಾರ್ಹಮುಕ್ತಾಮಣಿಭೂಷಿತಾಂತಮ್ ।</p>
<p class="Shlok">ಪರಾರ್ಧ್ಯಕಾಲಾಗರುಚಂದನಾಕ್ಷಂ </p>
<p class="Shlok">ಸ ರಾವಣಾಂತಃಪುರಮಾವಿವೇಶ ॥</p>
<p class="Text">ರಾವಣನ ಅಂತಃಪುರವು ತಪ್ತಕಾಂಚನದಿಂದ ನಿರ್ಮಿತವಾದ ಪ್ರಾಕಾರದಿಂದ ಕೂಡಿದ್ದಿತು. ಒಳಭಾಗವು ಅನರ್ಘ್ಯವಾದ ಮುತ್ತಿನ ಮಣಿಗಳಿಂದ ಸಮಲಂಕೃತವಾಗಿತ್ತು. ಶ್ರೇಷ್ಠವಾದ ಕಾಲಾಗರು, ಚಂದನ ಧೂಪಗಳಿಂದ ಧೂಪಿತವಾಗಿತ್ತು. ಅಂತಹ ಪರಮಾದ್ಭುತವಾದ ಕಾಂತಿಯಿಂದ ಕೂಡಿದ್ದ ಅಂತಃಪುರವನ್ನು ಆ ಕಪಿವರನು ಪ್ರವೇಶಿಸಿದನು. ॥ 30 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಚತುರ್ಥಃ ಸರ್ಗಃ ॥ 4 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ನಾಲ್ಕನೇ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-11">ಐದನೆಯ ಸರ್ಗ</p>
<p class="Sub-Heading">ಚಂದ್ರಶೋಭಾವರ್ಣನೆ, ಹನುಮಂತನು ರಾವಣನ ಅಂತಃಪುರದಲ್ಲಿ ಸೀತೆಯನ್ನು <br/>ಹುಡುಕಿ ಅವಳು ಸಿಕ್ಕದ ಕಾರಣ ದುಃಖಿತನಾದುದು </p>
<p class="Shlok-Number" id="toc_marker-11-1">ಶ್ಲೋಕ - 1</p>
<p class="Shlok">ತತಃ ಸ ಮಧ್ಯಂ ಗತಮಂಶುಮಂತಂ </p>
<p class="Shlok">ಜ್ಯೋತ್ಸ್ನಾವಿತಾನಂ ಮಹದುದ್ವಮಂತಮ್ ।</p>
<p class="Shlok">ದದರ್ಶ ಧೀಮಾನ್ ದಿವಿ ಭಾನುಮಂತಂ</p>
<p class="Shlok">ಗೋಷ್ಠೇ ವೃಷಂ ಮತ್ತಮಿವ ಭ್ರಮಂತಮ್ ॥</p>
<p class="Text">ಅನಂತರ ಗೋಶಾಲೆಯೊಳಗೆ ಗೋವುಗಳ ಮಧ್ಯದಲ್ಲಿ ಸುತ್ತಾಡುತ್ತಿರುವ ಮದಿಸಿದ ಹೋರಿಯಂತೆ ಆಕಾಶದ ಮಧ್ಯ ಭಾಗದಲ್ಲಿ ಅತ್ತಲಿತ್ತ ಸಂಚರಿಸುತ್ತಾ ಪೃಥ್ವಿಯಮೇಲೆ ಅಪಾರವಾದ ಬೆಳದಿಂಗಳನ್ನು ಹೊರಚೆಲ್ಲುತ್ತಾ, ನಕ್ಷತ್ರಗಳೊಡನೆ ಸಂಚರಿಸುತ್ತಿದ್ದ ಚಂದ್ರನನ್ನು ಧೀಮಂತನಾದ ಹನುಮಂತನು ನೋಡಿದನು. ॥ 1 ॥</p>
<p class="Shlok-Number" id="toc_marker-11-2">ಶ್ಲೋಕ - 2</p>
<p class="Shlok">ಲೋಕಸ್ಯ ಪಾಪಾನಿ ವಿನಾಶಯಂತಂ</p>
<p class="Shlok">ಮಹೋದಧಿಂ ಚಾಪಿ ಸಮೇಧಯಂತಮ್ ।</p>
<p class="Shlok">ಭೂತಾನಿ ಸರ್ವಾಣಿ ವಿರಾಜಯಂತಂ</p>
<p class="Shlok">ದದರ್ಶ ಶೀತಾಂಶುಮಥಾಭಿಯಾಂತಮ್ ॥</p>
<p class="Text">ಲೋಕದ ಜನರ ದುಃಖವನ್ನು ತನ್ನ ಆಹ್ಲಾದಕರವಾದ ಬೆಳದಿಂಗಳಿನಿಂದ ನಿವಾರಿಸುತ್ತಿದ್ದ, ಸಮುದ್ರವನ್ನು ಉಕ್ಕಿಸುತ್ತಿದ್ದ, ಸರ್ವಪ್ರಾಣಿಗಳನ್ನು ಪ್ರಕಾಶಗೊಳಿಸುತ್ತಿದ್ದ, ಆಕಾಶದಲ್ಲಿ ಸಾಗುತ್ತಿದ್ದ ಅಮೃತ ಕಿರಣಗಳನ್ನು ಸುರಿಸುತ್ತಿದ್ದ ಚಂದ್ರನನ್ನು ಮಾರುತಿಯು ನೋಡಿದನು. ॥ 2 ॥</p>
<p class="Shlok-Number" id="toc_marker-11-3">ಶ್ಲೋಕ - 3</p>
<p class="Shlok">ಯಾ ಭಾತಿ ಲಕ್ಷ್ಮೀರ್ಭುವಿ ಮಂದರಸ್ಥಾ</p>
<p class="Shlok">ತಥಾ ಪ್ರದೋಷೇಷು ಚ ಸಾಗರಸ್ಥಾ ।</p>
<p class="Shlok">ತಥೈವ ತೋಯೇಷು ಚ ಪುಷ್ಕರಸ್ಥಾ</p>
<p class="Shlok">ರರಾಜ ಸಾ ಚಾರುನಿಶಾಕರಸ್ಥಾ  ॥</p>
<p class="Text">ಪ್ರಪಂಚದಲ್ಲಿ ಮಂದರಪರ್ವತದಲ್ಲಿರುವ ಕಾಂತಿಯು ಪ್ರಕಾಶಿಸುವಂತೆ, ಪ್ರದೋಷಕಾಲದಲ್ಲಿ ಸಾಗರದ ಕಾಂತಿಯು ಪ್ರಕಾಶಿಸುವಂತೆ, ಸರೋವರಗಳಲ್ಲಿರುವ ಕಮಲಗಳ ಕಾಂತಿಯು ಪ್ರಕಾಶಿಸುವಂತೆ, ಚಂದ್ರನಲ್ಲಿದ್ದ ಮನೋಹರವಾದ ಕಾಂತಿಯು ಪ್ರಕಾಶಿಸುತಿತ್ತು. ॥ 3 ॥ </p>
<p class="Shlok-Number" id="toc_marker-11-4">ಶ್ಲೋಕ - 4</p>
<p class="Shlok">ಹಂಸೋ ಯಥಾ ರಾಜತಪಂಜರಸ್ಥಃ</p>
<p class="Shlok">ಸಿಂಹೋ ಯಥಾ ಮಂದರಕಂದರಸ್ಥಃ ।</p>
<p class="Shlok">ವೀರೋ ಯಥಾ ಗರ್ವಿತಕುಂಜರಸ್ಥ-</p>
<p class="Shlok">ಶ್ಚಂದ್ರೋಪಿ ಬಭ್ರಾಜ ತಥಾಂಬರಸ್ಥಃ ॥ 4 ॥</p>
<p class="Text">ಬೆಳ್ಳಿಯ ಪಂಜರದಲ್ಲಿರುವ ಹಂಸದಂತೆ, ಮಂದರಾಚಲದ ಗುಹೆಯಲ್ಲಿದ್ದ ಸಿಂಹವು ಪ್ರಕಾಶಿಸುವಂತೆ, ಮದಿಸಿದ ಆನೆಯ ಮೇಲೆ ಕುಳಿತಿರುವ ವೀರನಂತೆ, ಚಂದ್ರನು ಅಂಬರದಲ್ಲಿ ದೇದೀಪ್ಯ ಮಾನವಾಗಿ ಪ್ರಕಾಶಿಸುತ್ತಿದ್ದನು. ॥ 4 ॥</p>
<p class="Shlok-Number" id="toc_marker-11-5">ಶ್ಲೋಕ - 5</p>
<p class="Shlok">ಸ್ಥಿತಃ ಕಕುದ್ಮಾನಿವ ತೀಕ್ಷ್ಣಶೃಂಗೋ</p>
<p class="Shlok">ಮಹಾಚಲಃ ಶ್ವೇತ ಇವೋಚ್ಚಶೃಂಗಃ ।</p>
<p class="Shlok">ಹಸ್ತೀವ ಜಾಂಬೂನದಬದ್ಧ ಶೃಂಗೋ</p>
<p class="Shlok">ರರಾಜ ಚಂದ್ರಃ ಪರಿಪೂರ್ಣಶೃಂಗಃ ॥ 5 ॥</p>
<p class="Text">ಚೂಪಾದ ಕೋಡುಗಳುಳ್ಳ ಗೂಳಿಯಂತೆಯೂ, ಎತ್ತರವಾದ ಶಿಖರಗಳಿರುವ ಪರ್ವತ ದಂತೆಯೂ, ಭಂಗಾರದ ಪಟ್ಟಿಗಳಿಂದ ಅಲಂಕೃತವಾದ ದಂತಗಳುಳ್ಳ ಆನೆಯಂತೆಯೂ, ಪರಿಪೂರ್ಣ ಷೋಡಶ ಕಲೆಗಳಿಂದ ಚಂದ್ರನು ವಿರಾಜಿಸುತ್ತಿದ್ದನು. ॥ 5 ॥</p>
<p class="Shlok-Number" id="toc_marker-11-6">ಶ್ಲೋಕ - 6</p>
<p class="Shlok">ವಿನಷ್ಟ ಶೀತಾಂಬುತುಷಾರಪಂಕೋ</p>
<p class="Shlok">ಮಹಾಗ್ರಹಗ್ರಾಹವಿನಷ್ಟಪಂಕಃ ।</p>
<p class="Shlok">ಪ್ರಕಾಶಲಕ್ಷ್ಮ್ಯಾಶ್ರಯನಿರ್ಮಲಾಂಕೋ</p>
<p class="Shlok">ರರಾಜ ಚಂದ್ರೋ ಭಗವಾನ್ ಶಶಾಂಕಃ ॥ 6 ॥</p>
<p class="Text">ಮಂಜಿನ ತುಂತುರುಗಳೆಂಬ ಮಾಲಿನ್ಯವನ್ನು ದೂರಮಾಡಿದ್ದ ಗ್ರಹರಾಜನಾದ ಸೂರ್ಯನ ಕಿರಣಗಳ ಪ್ರತಿಲನದಿಂದಾಗಿ ಉಜ್ವಲವಾದ ಬೆಳಕನ್ನು ಹೊಂದಿ ಕತ್ತಲೆಯನ್ನು ಹೋಗಲಾಡಿಸಿದ್ದ, ಪ್ರಕಾಶ ಲಕ್ಷ್ಮೀಯ ಆಶ್ರಯದಿಂದ ನಿರ್ಮಲವಾಗಿ ಕಾಣುತ್ತಿದ್ದ ಮೃಗಲಾಂಛನವನ್ನು ಹೊಂದಿದ್ದ, ಭಗವಾನ್ ಚಂದ್ರನು ರಾರಾಜಿಸುತ್ತಿದ್ದನು. ॥ 6 ॥</p>
<p class="Shlok-Number" id="toc_marker-11-7">ಶ್ಲೋಕ - 7</p>
<p class="Shlok">ಶಿಲಾತಲಂ ಪ್ರಾಪ್ಯ ಯಥಾ ಮೃಗೇಂದ್ರೋ</p>
<p class="Shlok">ಮಹಾರಣಂ ಪ್ರಾಪ್ಯ ಯಥಾ ಗಜೇಂದ್ರಃ ।</p>
<p class="Shlok">ರಾಜ್ಯಂ ಸಮಾಸಾದ್ಯ ಯಥಾ ನರೇಂದ್ರ-</p>
<p class="Shlok">ಸ್ತಥಾ ಪ್ರಕಾಶೋ ವಿರರಾಜ ಚಂದ್ರಃ ॥ 7 ॥</p>
<p class="Text">ಆಗಸದಲ್ಲಿ ವಿರಾಜಮಾನನಾದ ಶಶಾಂಕನು, ಶಿಲೆಯ ಮೇಲೆ ಸ್ಥಿರವಾಗಿ ನಿಂತಿರುವ ಸಿಂಹದಂತೆ, ಮಹಾರಣರಂಗದಲ್ಲಿ ನಿಂತಿರುವ ಗಜರಾಜನಂತೆ, ಕಳೆದುಹೋದ ರಾಜ್ಯವನ್ನು ಪಡೆದುಕೊಂಡ ಚಕ್ರವರ್ತಿಯಂತೆ, ಪ್ರಕಾಶಮಾನವಾಗಿ ಬೆಳಗುತ್ತಿದ್ದನು.॥7॥</p>
<p class="Shlok-Number" id="toc_marker-11-8">ಶ್ಲೋಕ - 8</p>
<p class="Shlok">ಪ್ರಕಾಶಚಂದ್ರೋದಯನಷ್ಟದೋಷಃ</p>
<p class="Shlok">ಪ್ರವೃದ್ಧರಕ್ಷಃ ಪಿಶಿತಾಶದೋಷಃ ।</p>
<p class="Shlok">ರಾಮಾಭಿರಾಮೇರಿತ ಚಿತ್ತದೋಷಃ</p>
<p class="Shlok">ಸ್ವರ್ಗಪ್ರಕಾಶೋ ಭಗವಾನ್ ಪ್ರದೋಷಃ ॥ 8 ॥</p>
<p class="Text">ಪೌರ್ಣಮಿಯ ಪೂರ್ಣ ಚಂದ್ರೋದಯದಿಂದ ಅಂಧಕಾರವು ತೊಲಗಿ ಜಗತ್ತಿನ ಜನರೆಲ್ಲರೂ ಹರ್ಷಿತರಾದರು. ನಿಶಾಚರರು ಮಾಂಸಭಕ್ಷಣಕ್ಕೆ ಪ್ರವೃತ್ತರಾಗಿ ಸಂತೋಷಗೊಂಡರು. ಸ್ತ್ರೀ ಪುರುಷರು ಅನುರಾಗಸೌಖ್ಯದಲ್ಲಿ ಮುಳುಗಿದ್ದರು. ತಮ್ಮ ಮನಸ್ತಾಪಗಳನ್ನು ಕಳೆದುಕೊಂಡು ಎಲ್ಲರಿಗೂ ಆನಂದದಾಯಕವಾದ ಪ್ರದೋಷ ಕಾಲವು ಸೀತಾನ್ವೇಷಣ ತತ್ಪರನಾದ ಹನುಮಂತನಿಗೆ ಸ್ವರ್ಗದಂತೆ ಸುಖದಾಯಕವಾಯಿತು.<span class="char-style-override-6">*</span> ॥ 8 ॥</p>
<p class="Footnotes">*	‘‘ಭಗವಾನ್ ಪ್ರದೋಷಃ’’ --</p>
<p class="Footnote-Shloka">ಐಶ್ಚರ್ಯಸ್ಯ ಸಮಗ್ರಸ್ಯ ಧರ್ಮಸ್ಯ ಯಶಸಃ ಶ್ರಿಯಃ । ಜ್ಞಾನವೈರಾಗ್ಯಯೋಶ್ಚೈವ ಷಣ್ಣಾಂ ಭಗ ಇತೀರಣಾ॥</p>
<p class="Footnotes">ಸಮಗ್ರವಾದ ಐಶ್ಚರ್ಯ, ಸಮಗ್ರವಾದ ಧರ್ಮ, ಸತ್ಕೀರ್ತಿ, ಪೂರ್ಣಸಂಪತ್ತು, ಅಖಂಡ ಜ್ಞಾನ, ನಿರ್ಮಲವಾದ ವೈರಾಗ್ಯ ಈ ಆರು ಭಗ(ಐಶ್ವರ್ಯ)ಗಳುಳ್ಳವವನು ಭಗವಂತನು ಷಡ್ಗುಣೈಶ್ಚರ್ಯ ಸಂಪನ್ನನಾದ ಹನುಮಂತನಿಗೆ ಭಗವತ್ಸ್ವರೂಪವಾದ ಈ ಪ್ರದೋಷಕಾಲವು ಸ್ವರ್ಗತುಲ್ಯವಾಗಿ ಸುಖಾನಂದಗಳನ್ನು ಕೊಟ್ಟಿತು. </p>
<p class="Shlok-Number" id="toc_marker-11-9">ಶ್ಲೋಕ - 9</p>
<p class="Shlok">ತಂತ್ರೀಸ್ವನಾಃ ಕರ್ಣಸುಖಾಃ ಪ್ರವೃತ್ತಾಃ </p>
<p class="Shlok">ಸ್ವಪಂತಿ ನಾರ್ಯಃ ಪತಿಭಿಃ ಸುವೃತ್ತಾಃ ।</p>
<p class="Shlok">ನಕ್ತಂಚರಾಶ್ಚಾಪಿ ತಥಾ ಪ್ರವೃತ್ತಾ</p>
<p class="Shlok">ವಿಹರ್ತುಮತ್ಯದ್ಭುತರೌದ್ರವೃತ್ತಾಃ ॥ 9 ॥</p>
<p class="Text">ಆಗ ಲಂಕೆಯಲ್ಲಿ ಕರ್ಣಾನಂದಕರವಾದ ವೀಣಾವಾದನದ ಮಧುರ ಶಬ್ದಗಳು ಕೇಳಿ ಬರುತ್ತಿದ್ದುವು. ಒಳ್ಳೆಯ ಸ್ವಭಾವವುಳ್ಳ ಸ್ತ್ರೀಯರು ತಮ್ಮ ಪತಿಗಳೊಡನೆ ನಿದ್ರಿಸಿದ್ದರು. ಅದ್ಭುತವಾದ ಮತ್ತು ಭಯಂಕರವಾದ ಆಚರಣೆಯುಳ್ಳ ರಾಕ್ಷಸರು ವಿಹರಿಸಲು ಹೊರಟಿದ್ದರು.॥9॥</p>
<p class="Shlok-Number" id="toc_marker-11-10">ಶ್ಲೋಕ - 10</p>
<p class="Shlok">ಮತ್ತಪ್ರಮತ್ತಾನಿ ಸಮಾಕುಲಾನಿ </p>
<p class="Shlok">ರಥಾಶ್ವಭದ್ರಾಸನಸಂಕುಲಾನಿ ।</p>
<p class="Shlok">ವೀರಶ್ರಿಯಾ ಚಾಪಿ ಸಮಾಕುಲಾನಿ</p>
<p class="Shlok">ದದರ್ಶ ಧೀಮಾನ್ ಸ ಕಪಿಃ ಕುಲಾನಿ ॥ 10 ॥</p>
<p class="Text">ಧೀರನೂ, ಪ್ರಜ್ಞಾಶಾಲಿಯೂ ಆದ ಹನುಮಂತನು ಅನೇಕ ಭವನಗಳನ್ನು ನೋಡಿದನು. ಕೆಲವು ಮನೆಗಳಲ್ಲಿ ಮದಿರಾಪಾನ ಮತ್ತರಾದ ರಾಕ್ಷಸರಿದ್ದರು. ಕೆಲವು ಮನೆಗಳು ರಥ, ಅಶ್ವ ಮತ್ತು ಭದ್ರಾಸನ (ಆನೆ)ಗಳಿಂದ ಸಂಪನ್ನವಾಗಿದ್ದುವು. ಇನ್ನು ಕೆಲವು ಗೃಹಗಳಲ್ಲಿ ಐಶ್ಚರ್ಯಮದದಿಂದ ಕೊಬ್ಬಿದ ರಾಕ್ಷಸರನ್ನು ನೋಡಿದನು.॥ 10 ॥</p>
<p class="Shlok-Number" id="toc_marker-11-11">ಶ್ಲೋಕ - 11</p>
<p class="Shlok">ಪರಸ್ಪರಂ ಚಾಧಿಕಮಾಕ್ಷಿಪಂತಿ </p>
<p class="Shlok">ಭುಜಾಂಶ್ಚ ಪೀನಾನಧಿವಿಕ್ಷಿಪಂತಿ ।</p>
<p class="Shlok">ಮತ್ತಪ್ರಲಾಪಾನಧಿವಿಕ್ಷಿಪಂತಿ</p>
<p class="Shlok">ಮತ್ತಾನಿ ಚಾನ್ಯೋನ್ಯಮಧಿಕ್ಷಿಪಂತಿ ॥ 11 ॥ </p>
<p class="Text">ಆ ಮನೆಗಳಲ್ಲಿದ್ದ ರಾಕ್ಷಸರಲ್ಲಿ ಕೆಲವರು ಪರಸ್ಪರ ಆಕ್ಷೇಪಿಸುತ್ತಿದ್ದರು. ತಮ್ಮ ಉಬ್ಬಿದ ಬಾಹುಗಳನ್ನು ಇನ್ನೊಬ್ಬರ ಹೆಗಲಗಳಲ್ಲಿ ಚಾಚಿದ್ದರು. ಮದ್ಯವನ್ನು ಕುಡಿದು ಮತ್ತರಾದ ಕೆಲವರು ಅಸಂಬದ್ಧವಾದ ಮಾತುಗಳನ್ನಾಡುತ್ತಿದ್ದರು. ಮದವೇರಿದ ರಾಕ್ಷಸರು ಅನ್ಯೋನ್ಯವಾಗಿ ಬೈದಾಡುತ್ತಿದ್ದರು.॥11॥ </p>
<p class="Shlok-Number" id="toc_marker-11-12">ಶ್ಲೋಕ - 12</p>
<p class="Shlok">ರಕ್ಷಾಂಸಿ ವಕ್ಷಾಂಸಿ ಚ ವಿಕ್ಷಿಪಂತಿ</p>
<p class="Shlok">ಗಾತ್ರಾಣಿ ಕಾಂತಾಸು ಚ ವಿಕ್ಷಿಪಂತಿ ।</p>
<p class="Shlok">ರೂಪಾಣಿ ಚಿತ್ರಾಣಿ ಚ ವಿಕ್ಷಿಪಂತಿ</p>
<p class="Shlok">ದೃಢಾನಿ ಚಾಪಾನಿ ಚ ವಿಕ್ಷಿಪಂತಿ ॥ 12 ॥</p>
<p class="Text"> ಕೆಲವು ರಾಕ್ಷಸರು ಪರಾಕ್ರಮ ಸೂಚಕವಾಗಿ ಎದೆಗಳನ್ನು ತಟ್ಟಿಕೊಳ್ಳುತ್ತಿದ್ದರು. ಕೆಲವರು ತಮ್ಮ ಅಂಗನೆಯರ ಮೇಲೆ ಅಂಗಾಂಗಗಳನ್ನು ಚೆಲ್ಲಿದ್ದರು. ಕೆಲವರು ಸುಂದರವಾದ ಚಿತ್ರಪಟಗಳನ್ನು ಅಲ್ಲಿ ಜೋಡಿಸುತ್ತಿದ್ದರು. ಕೆಲವರು ದೃಢವಾದ ಬಿಲ್ಲಿನ ನಾಣನ್ನು ಕಿವಿವರೆಗೂ ಸೆಳೆದು ಅಭ್ಯಾಸ ಮಾಡುತ್ತಿದ್ದುದನ್ನು ಹನುಮಂತನು ನೋಡಿದನು. ॥ 12 ॥</p>
<p class="Shlok-Number" id="toc_marker-11-13">ಶ್ಲೋಕ - 13</p>
<p class="Shlok">ದದರ್ಶ ಕಾಂತಾಶ್ಚ ಸಮಾಲಪಂತ್ಯ-</p>
<p class="Shlok">ಸ್ತಥಾಪರಾಸ್ತತ್ರ ಪುನಃ ಸ್ವಪಂತ್ಯಃ ।</p>
<p class="Shlok">ಸುರೂಪವಕಾಶ್ಚ ತಥಾ ಹಸಂತ್ಯಃ </p>
<p class="Shlok">ಕ್ರುದ್ಧಾಃ ಪರಾಶ್ಚಾಪಿ ವಿನಿಃಶ್ವಸಂತ್ಯಃ ॥ 13 ॥</p>
<p class="Text">ಆ ಭವನಗಳಲ್ಲಿ ರಾಕ್ಷಸರ ಪತ್ನಿಯರಲ್ಲಿ ಕೆಲವರು ಅಂಗ ರಾಗಾದಿಗಳನ್ನು ಲೇಪಿಸಿಕೊಳ್ಳುತ್ತಿದ್ದರು. ಇನ್ನು ಕೆಲವು ಸ್ತ್ರೀಯರು ಮರಳಿ ನಿದ್ದೆಹೋದರು. ಸುಂದರಮುಖವುಳ್ಳ ಕೆಲವರು ಸಂತೋಷ ಸೂಚಕ ನಗುತ್ತಿದ್ದರು. ಕೆಲವು ಪತ್ನಿಯರು ಪತಿಯ ಮೇಲೆ ಕುಪಿತರಾಗಿ ನಿಟ್ಟುಸಿರುಡುತ್ತಿದ್ದರು. ॥ 13 ॥</p>
<p class="Shlok-Number" id="toc_marker-11-14">ಶ್ಲೋಕ - 14</p>
<p class="Shlok">ಮಹಾಗಜೈಶ್ಚಾಪಿ ತಥಾ ನದದ್ಭಿಃ</p>
<p class="Shlok">ಸುಪೂಜಿತೈಶ್ಚಾಪಿ ತಥಾ ಸುಸದ್ಭಿಃ ।</p>
<p class="Shlok">ರರಾಜ ವೀರೈಶ್ಚ ವಿನಿಶ್ವಸದ್ಭಿಃ</p>
<p class="Shlok">ಹ್ರದೋ ಭುಜಂಗೈರಿವ ನಿಃಶ್ವಸದ್ಭಿಃ ॥ 14 ॥</p>
<p class="Text">ಆ ಲಂಕಾಪಟ್ಟಣವು ಆನೆಗಳ ಘೀಂಕಾರಗಳಿಂದ ತುಂಬಿಹೋಗಿತ್ತು. ಪೂಜ್ಯರಾದ ಸಭಾಸದರಿಂದಲೂ ಕೂಡಿದ್ದು, ನಿಟ್ಟುಸಿರು ಬಿಡುತ್ತಿದ್ದ ವೀರರನ್ನೊಳಗೊಂಡು ಬುಸುಗುಟ್ಟುವ ಸರ್ಪಗಳಿಂದ ತುಂಬಿದ ಸರೋವರ ದಂತೆ ಕಂಗೊಳಿಸುತ್ತಿತ್ತು. ॥ 14 ॥</p>
<p class="Shlok-Number" id="toc_marker-11-15">ಶ್ಲೋಕ - 15</p>
<p class="Shlok">ಬುದ್ಧಿಪ್ರಧಾನಾನ್ ರುಚಿರಾಭಿಧಾನಾನ್ </p>
<p class="Shlok">ಸಂಶ್ರದ್ದಧಾನಾನ್ ಜಗತಃ ಪ್ರಧಾನಾನ್ ।</p>
<p class="Shlok">ನಾನಾವಿಧಾನಾನ್ ರುಚಿರಾಭಿಧಾನಾನ್ </p>
<p class="Shlok">ದದರ್ಶ ತಸ್ಯಾಂ ಪುರಿ ಯಾತುಧಾನಾನ್ ॥ 15 ॥</p>
<p class="Text">ಆ ಲಂಕೆಯಲ್ಲಿ ಮಹಾಬುದ್ಧಿಶಾಲೀ ರಾಕ್ಷಸರನ್ನು, ಸುಮಧುರವಾಗಿ ಮಾತಾಡುವವರನ್ನು, ಶ್ರದ್ಧಾಳುಗಳನ್ನು, ಅತ್ತಿಂದಿತ್ತ ತಿರುಗಾಡುತ್ತಿದ್ದ ಪ್ರಧಾನರಾದ ರಾಕ್ಷರನ್ನು, ನಾನಾವಿಧವಾದ ವೇಷಗಳನ್ನು ಧರಿಸಿದವರನ್ನು, ಮನೋಹರವಾದ ನಾಮಧೇಯ ವುಳ್ಳವರನ್ನೂ ಮಾರುತಿಯು ನೋಡಿದನು. ॥ 15 ॥</p>
<p class="Shlok-Number" id="toc_marker-11-16">ಶ್ಲೋಕ - 16</p>
<p class="Shlok">ನನಂದ ದೃಷ್ಟ್ವಾ ಚ ಸ ತಾನ್ ಸುರೂಪಾನ್ </p>
<p class="Shlok">ನಾನಾಗುಣಾನಾತ್ಮಗುಣಾನುರೂಪಾನ್ ।</p>
<p class="Shlok">ವಿದ್ಯೋತಮಾನಾನ್ ಸ ತದಾನುರೂಪಾನ್ </p>
<p class="Shlok">ದದರ್ಶ ಕಾಂಶ್ಚಿಚ್ಚ ಪುನರ್ವಿರೂಪಾನ್ ॥ 16 ॥</p>
<p class="Text">ಅಲ್ಲಿ ಬುದ್ಧಿಶಾಲಿಗಳನ್ನು, ಹೆಚ್ಚಾಗಿ ಅಂದವಾಗಿರುವವನ್ನು, ಸದ್ಗುಣ ಸಂಪನ್ನರನ್ನು,<span class="char-style-override-6">*</span> ತಮ್ಮ ಸ್ವಭಾವಕ್ಕನುಸಾರ ವರ್ತಿಸುತ್ತಾ, ಹೆಸರುವಾಸಿಯಾದವರನ್ನು ನೋಡಿ ಆ ಕಪಿವರನು ಬಹಳ ಸಂತೋಷಪಟ್ಟನು. ಹಾಗೆಯೇ ಅವನು ವಿಕೃತಾಕಾರರಾದವನ್ನೂ, ಅದಕ್ಕನುಸಾರ ವರ್ತಿಸುವವರನ್ನೂ ಕೂಡ ನೋಡಿದನು. ॥ 16 ॥</p>
<p class="Footnotes"><span class="char-style-override-6">* </span>ವಿಭೀಷಣಾದಿ ಸಜ್ಜನರನ್ನು ನೋಡಿ ಹನುಮಂತನು ಆನಂದದಲ್ಲಿ ಮುಳುಗಿಹೋದನು.</p>
<p class="Shlok-Number" id="toc_marker-11-17">ಶ್ಲೋಕ - 17</p>
<p class="Shlok">ತತೋ ವರಾರ್ಹಾಃ ಸುವಿಶುದ್ಧಭಾವಾ-</p>
<p class="Shlok">ಸ್ತೇಷಾಂ ಸ್ತ್ರಿಯಸ್ತತ್ರ ಮಹಾನುಭಾವಾಃ ।</p>
<p class="Shlok">ಪ್ರಿಯೇಷು ಪಾನೇಷು ಚ ಸಕ್ತಭಾವಾ</p>
<p class="Shlok">ದದರ್ಶ ತಾರಾ ಇವ ಸುಪ್ರಭಾವಾಃ ॥ 17 ॥</p>
<p class="Text">ಅನಂತರ ಆಂಜನೇಯನು ಶ್ರೇಷ್ಠ ಪುರುಷರಿಗೆ ಯೋಗ್ಯವಾದ ಸತಿಯರನ್ನು, ಪತಿಗಳಲ್ಲಿ ಪ್ರೇಮಾನುರಾಗವುಳ್ಳವರನ್ನು, ಉತ್ತಮ ಶೀಲವತಿಯರನ್ನು, ಅಲ್ಲದೆ ತಮ್ಮ ಪ್ರಿಯಕರನಲ್ಲಿ ಪ್ರೀತಿಯನ್ನುಂಟುಮಾಡುವ, ಪಾನಾದಿಗಳಲ್ಲಿ ಆಸಕ್ತರಾಗಿದ್ದ, ನಕ್ಷತ್ರಗಳಂತೆ ಒಳ್ಳೆಯ ಪ್ರಭೆಯಿಂದ ಕೂಡಿದ್ದ ರಾಕ್ಷಸಸ್ತ್ರೀಯರನ್ನು ನೋಡಿದನು. ॥ 17 ॥ </p>
<p class="Shlok-Number" id="toc_marker-11-18">ಶ್ಲೋಕ - 18</p>
<p class="Shlok">ಶ್ರಿಯಾ ಜ್ವಲಂತೀಸ್ತ್ರಪಯೋಪಗೂಢಾ</p>
<p class="Shlok">ನಿಶೀಥಕಾಲೇ ರಮಣೋಪಗೂಢಾಃ ।</p>
<p class="Shlok">ದದರ್ಶ ಕಾಶ್ಚಿತ್ ಪ್ರಮದೋಪಗೂಢಾ</p>
<p class="Shlok">ಯಥಾ ವಿಹಂಗಾಃ ಕುಸುಮೋಪಗೂಢಾಃ ॥ 18 ॥</p>
<p class="Text">ರೂಪಾದಿ ಸಂಪತ್ತುಗಳಿಂದ ಪ್ರಕಾಶಮಾನರಾಗಿದ್ದ ಕೆಲವು ಸ್ತ್ರೀಯರು ನಾಚಿಕೆಯುಳ್ಳವರಾಗಿದ್ದರು. ಮತ್ತೆ ಕೆಲವರು ಪತಿಗಳಿಂದ ಆಲಿಂಗಿಸಲ್ಪಟ್ಟವರಾಗಿ ಪ್ರಮೋದಾ ಮೋದಗಳಲ್ಲಿದ್ದರು. ಪುಷ್ಪವೃಕ್ಷಗಳಲ್ಲಿ ವಿಹರಿಸುವ ಪಕ್ಷಿಗಳಂತೆ, ಕೆಲವು ಸ್ತ್ರೀಯರು ಕುಸುಮಿತವಾದ ಲತಾಕುಂಜಗಳಲ್ಲಿ ತಮ್ಮ ಪತಿಗಳೊಡನೆ ವಿಹರಿಸುತ್ತಿದ್ದರು. ॥ 18 ॥ </p>
<p class="Shlok-Number" id="toc_marker-11-19">ಶ್ಲೋಕ - 19</p>
<p class="Shlok">ಅನ್ಯಾಃ ಪುನರ್ಹರ್ಮ್ಯತಲೋಪವಿಷ್ಟಾ-</p>
<p class="Shlok">ಸ್ತತ್ರ ಪ್ರಿಯಾಂಕೇಷು ಸುಖೋಪವಿಷ್ಟಾಃ ।</p>
<p class="Shlok">ಭರ್ತುಃ ಪ್ರಿಯಾ ಧರ್ಮಪರಾ ನಿವಿಷ್ಟಾ</p>
<p class="Shlok">ದದರ್ಶ ಧೀಮಾನ್ ಮದನಾಭಿವಿಷ್ಟಾಃ ॥ 19 ॥</p>
<p class="Text">ಕೆಲವರು ಉಪ್ಪರಿಗೆಗಳಲ್ಲಿ ಕುಳಿತ್ತಿದ್ದರು. ಕೆಲವರು ಗಂಡಂದಿರ ತೊಡೆಗಳ ಮೇಲೆ ಸುಖವಾಗಿ ಕುಳಿತ್ತಿದ್ದರು. ಕೆಲವು ಧಾರ್ಮಿಕ ಸ್ತ್ರೀಯರು ಪತಿಗಳ ಸೇವೆಯಲ್ಲಿ ನಿರತರಾಗಿದ್ದರು. ಕೆಲವರು ಕಾಮಪರವಶರಾಗಿ ಪ್ರಿಯಕರರೊಡನೆ ಕಾಮಕೇಳಿಯಲ್ಲಿ ನಿರತರಾಗಿದ್ದರು. ಹೀಗೆ ಎಲ್ಲ ಬಗೆಯ ಸ್ತ್ರೀಯರನ್ನು ಹನುಮಂತನು ಅಲ್ಲಿ ನೋಡಿದನು. ॥ 19 ॥ </p>
<p class="Shlok-Number" id="toc_marker-11-20">ಶ್ಲೋಕ - 20</p>
<p class="Shlok">ಅಪ್ರಾವೃತಾಃ ಕಾಂಚನರಾಜಿವರ್ಣಾಃ</p>
<p class="Shlok">ಕಾಶ್ಚಿತ್ ಪರಾರ್ಧ್ಯಾಸ್ತಪನೀಯವರ್ಣಾಃ ।</p>
<p class="Shlok">ಪುನಶ್ಚ ಕಾಶ್ಚಿಚ್ಛಶಲಕ್ಷ್ಮ ವರ್ಣಾಃ</p>
<p class="Shlok">ಕಾಂತಪ್ರಹೀಣಾ ರುಚಿರಾಂಗವರ್ಣಾಃ ॥ 20 ॥</p>
<p class="Text">ಕೆಲವರು ಮೇಲು ಹೊದಿಕೆಯಿಲ್ಲದೆ ಸುವರ್ಣ ರೇಖೆಗೆ ಸದೃಶ ಕಾಂತಿಯಿಂದ ಕೂಡಿ ರಾರಾಜಿಸುತ್ತದ್ದರು. ಕೆಲವರು ಶ್ರೇಷ್ಠರಾದ ಸ್ತ್ರೀಯರು ಪುಟವಿಟ್ಟ ಚಿನ್ನದಂತೆ ಬಣ್ಣವುಳ್ಳವರಾಗಿದ್ದರು. ಕೆಲವರು ಚಂದ್ರನ ಕಾಂತಿಗೆ ಸಮಾನವಾದ ಕಾಂತಿಯಿಂದ ಕೂಡಿದ್ದರು. ಕೆಲವು ಸುಂದರಾಂಗಿಯರು ಪ್ರಿಯತಮನ ವಿರಹ ತಾಪದಿಂದ ಖಿನ್ನಮನಸ್ಕರಾಗಿದ್ದರು. ಕೆಲವರು ಸುಂದರವಾದ ಅಂಗ ಕಾಂತಿಯಿಂದ ಕೂಡಿದ್ದರು. ಇಂತಹ ಲತಾಂಗಿಯರನ್ನು ಮರುತ್ಮಂತನು ನೋಡಿದನು. ॥ 20 ॥</p>
<p class="Shlok-Number" id="toc_marker-11-21">ಶ್ಲೋಕ - 21</p>
<p class="Shlok">ತತಃ ಪ್ರಿಯಾನ್ ಪ್ರಾಪ್ಯಮನೋಭಿರಾಮಾನ್ </p>
<p class="Shlok">ಸುಪ್ರೀತಿಯುಕ್ತಾಃ ಪ್ರಸಮೀಕ್ಷ್ಯರಾಮಾಃ ।</p>
<p class="Shlok">ಗೃಹೇಷು ಹೃಷ್ಟಾಃ ಪರಮಾಭಿರಾಮಾ</p>
<p class="Shlok">ಹರಿಪ್ರವೀರಃ ಸ ದದರ್ಶ ರಾಮಾಃ ॥ 21 ॥</p>
<p class="Text"> ಕೆಲವು ಮನೆಗಳಲ್ಲಿ ಮನಸ್ಸಿಗೆ ಆನಂದವನ್ನುಂಟುಮಾಡುವ ಪ್ರಿಯರನ್ನು ಹೊಂದಿ ಪ್ರೀತಿಯುಕ್ತರಾಗಿ, ಪುಷ್ಪಗಳಿಂದ ಸಿಂಗರಿಸಿಕೊಂಡು ಕಂಗೊಳಿಸುತ್ತಿದ್ದರು. ಪರಮ ಹೃಷ್ಟರಾಗಿದ್ದ, ಕಡು ಚೆಲುವೆಯರಾಗಿದ್ದ ಸ್ತ್ರೀಯರನ್ನು ನೋಡಿದನು. ॥ 21 ॥</p>
<p class="Shlok-Number" id="toc_marker-11-22">ಶ್ಲೋಕ - 22</p>
<p class="Shlok">ಚಂದ್ರಪ್ರಕಾಶಾಶ್ಚ ಹಿ ವಕ್ತ್ರಮಾಲಾ</p>
<p class="Shlok">ವಕ್ತ್ರಾಕ್ಷಿಪಕ್ಷ್ಮಾಶ್ಚ ಸುನೇತ್ರಮಾಲಾಃ ।</p>
<p class="Shlok">ವಿಭೂಷಣಾನಾಂ ಚ ದದರ್ಶ ಮಾಲಾಃ </p>
<p class="Shlok">ಶತಹ್ರದಾನಾಮಿವ ಚಾರುಮಾಲಾಃ ॥ 22 ॥</p>
<p class="Text">ಬೆಳದಿಂಗಳಿನಂತೆ ಪ್ರಕಾಶಮಾನವಾಗಿ ಕಾಣುತ್ತಿದ್ದ ಸ್ತ್ರೀಯರ ಸುಂದರ ಮುಖಾವಲಿ (ಸಾಲು)ಗಳನ್ನು, ಸುಂದರವಾದ ಹಾಗೂ ವಕ್ರವಾದ ಹುಬ್ಬುಗಳ ಕೂದಲಿನಿಂದ ಕೂಡಿದ ಕಣ್ಣುಗಳ ಸಾಲುಗಳನ್ನೂ, ಮಿಂಚಿನ ಸಾಲುಗಳಂತೆ ಕಾಣುತ್ತಿದ್ದ ಸುಂದರವಾದ ಆಭರಣಗಳ ಸಾಲುಗಳನ್ನು<span class="char-style-override-6">*</span> ಹನುಮಂತ ನೋಡಿದನು. ॥ 22 ॥</p>
<p class="Footnotes">* ಮಾನುಷಸ್ತ್ರೀಯರಿಗೂ, ರಾಕ್ಷಸಸ್ತ್ರೀಯರಿಗೂ ಇರುವ ವ್ಯತ್ಯಾಸವನ್ನು ಗುರುತಿಸಲು ಅಲ್ಲಿಯ ಸ್ತ್ರೀಯರ ಅಲಂಕಾರಗಳನ್ನು, ಮುಖ, ನೇತ್ರಗಳನ್ನೂ, ಸೀತಾನ್ವೇಷಣ ತತ್ಪರನಾದ ಹನುಮಂತನು ಪರಿಕಿಸಿದನು. </p>
<p class="Shlok-Number" id="toc_marker-11-23">ಶ್ಲೋಕ - 23</p>
<p class="Shlok">ನ ತ್ವೇವ ಸೀತಾಂ ಪರಮಾಭಿಜಾತಾಂ</p>
<p class="Shlok">ಪಥಿ ಸ್ಥಿತೇ ರಾಜಕುಲೇ ಪ್ರಜಾತಾಮ್ ।</p>
<p class="Shlok">ಲತಾಂ ಪ್ರಫುಲ್ಲಾಮಿವ ಸಾಧು ಜಾತಾಂ </p>
<p class="Shlok">ದದರ್ಶ ತನ್ವೀಂ ಮನಸಾಭಿಜಾತಾಮ್ ॥ 23 ॥</p>
<p class="Text">ಆದರೆ ಕಡುಚೆಲುವೆಯಾದ, ಅಯೋನಿಜೆಯಾಗಿದ್ದ ವಿಕಸಿತ ಲತೆಯಂತಿದ್ದ, ಧರ್ಮಮಾರ್ಗದಲ್ಲಿಯೇ ಸ್ಥಿರಳಾಗಿದ್ದ, ರಾಜಕುಲದಲ್ಲಿ ಬೆಳೆದ ಸೀತಾದೇವಿಯನ್ನು ಮಾರುತಿಯು ಎಲ್ಲಿಯೂ ನೋಡಲಿಲ್ಲ. ॥ 23 ॥ </p>
<p class="Shlok-Number" id="toc_marker-11-24">ಶ್ಲೋಕ - 24</p>
<p class="Shlok">ಸನಾತನೇ ವರ್ತ್ಮನಿ ಸಂನಿವಿಷ್ಟಾಂ</p>
<p class="Shlok">ರಾಮೇಕ್ಷಣಾಂ ತಾಂ ಮದನಾಭಿವಿಷ್ಟಾಮ್ ।</p>
<p class="Shlok">ಭರ್ತುರ್ಮನಃ ಶ್ರೀಮದನುಪ್ರವಿಷ್ಟಾಮ್</p>
<p class="Shlok">ಸ್ತ್ರಿಭ್ಯೋ ವರಾಭ್ಯಶ್ಚ ಸದಾ ವಿಶಿಷ್ಟಾಮ್ ॥ 24 ॥</p>
<p class="Text">ಅವಿಚ್ಛಿನ್ನವಾದ ಪಾತಿವ್ರತ್ಯ ಮಾರ್ಗದಲ್ಲಿ ಸುಸ್ಥಿರಳಾಗಿದ್ದ, ಶ್ರೀರಾಮಚಂದ್ರನ ಅಗಲುವಿಕೆಯಿಂದ ದುಃಖಿತಳಾಗಿದ್ದು, ಅವನನ್ನು ನೋಡಬೇಕೆಂಬ ಕಾತರತೆಯಿಂದಿದ್ದ, ತನ್ನ ಪವಿತ್ರವಾದ ಮನಸ್ಸಿನಲ್ಲಿ ಶ್ರೀರಾಮನನ್ನು ಸದಾಕಾಲ ನಿಲ್ಲಿಸಿಕೊಂಡಿದ್ದ, ನಾರೀರತ್ನಗಳಲ್ಲಿ ಅತ್ಯುತ್ತಮವಾದ ಸೀತಾದೇವಿಯನ್ನು ಮಾತ್ರ ಅವನು ನೋಡಲಿಲ್ಲ. ॥ 24 ॥</p>
<p class="Shlok-Number" id="toc_marker-11-25">ಶ್ಲೋಕ - 25</p>
<p class="Shlok">ಉಷ್ಣಾರ್ದಿತಾಂ ಸಾನುಸೃತಾಸ್ರಕಂಠೀಂ</p>
<p class="Shlok">ಪುರಾ ವರಾರ್ಹೋತ್ತಮನಿಷ್ಕಕಂಠೀಮ್ ।</p>
<p class="Shlok">ಸುಜಾತಪಕ್ಷ್ಮಾಮಭಿರಕ್ತಕಂಠೀಂ </p>
<p class="Shlok">ವನೇ ಪ್ರನೃತ್ತಾಮಿವ ನೀಲಕಂಠೀಮ್ ॥ 25 ॥</p>
<p class="Text">ಶ್ರೀರಾಮನ ವಿರಹದಿಂದ ಪರಿತಪಿಸುತ್ತಿರುವ, ಕಣ್ಣೀರಕೋಡಿ ಹರಿಯುತ್ತಿದ್ದು, ಗದ್ಗದ ಕಂಠದಿಂದ ವಿಲಾಪಿಸುತ್ತಿದ್ದ, ಶ್ರೇಷ್ಠವಾದ ಭಂಗಾರದ ಕಂಠಾಭರಣಗಳನ್ನು ಧರಿಸಿದ್ದ, ಅಂದವಾದ ಹುಬ್ಬುಗಳುಳ್ಳವಳೂ, ಮಧುರವಾದ ಕಂಠಸ್ಪರವುಳ್ಳವಳೂ, ಅರಣ್ಯದಲ್ಲಿ ಚೆನ್ನಾಗಿ ನರ್ತಿಸುವ ಹೆಣ್ಣುನವಿಲಿನಂತಿರುವ ಸೀತಾದೇವಿಯು ಮಾತ್ರ ಕಂಡುಬರಲಿಲ್ಲ. ॥ 25 ॥</p>
<p class="Shlok-Number" id="toc_marker-11-26">ಶ್ಲೋಕ - 26</p>
<p class="Shlok">ಅವ್ಯಕ್ತರೇಖಾಮಿವ ಚಂದ್ರರೇಖಾಂ</p>
<p class="Shlok">ಪಾಂಸುಪ್ರದಿಗ್ಧಾಮಿವ ಹೇಮರೇಖಾಮ್ ।</p>
<p class="Shlok">ಕ್ಷತಪ್ರರೂಢಾಮಿವ ಬಾಣರೇಖಾಂ </p>
<p class="Shlok">ವಾಯುಪ್ರಭಿನ್ನಾಮಿವ ಮೇಘರೇಖಾಮ್ ॥ 26 ॥</p>
<p class="Text">ಕಂಡೂ-ಕಾಣದಂತಿರುವ ಚಂದ್ರರೇಖೆಯಂತೆ ಅತ್ಯಂತ ಕೃಶಳಾಗಿದ್ದ, ಧೂಳಿ ಧೂಸರಿತ ಬಂಗಾರದ ಸಲಾಕೆಯಂತಿದ್ದ, ಬಾಣದ ಗಾಯದಂತೆ ರೂಢಮೂಲವಾಗಿದ್ದ ಮಾನಸಿಕ ಗಾಯದಿಂದ ಪರಿತಪಿಸುತ್ತಿದ್ದ, ವಾಯುವಿನಿಂದ ಛಿದ್ರ-ಛಿದ್ರವಾಗಿ ಚದುರಿಹೋದ ಮೇಘಗಳಂತೆ ಭಗ್ನಮನೋರಥವುಳ್ಳ ಜಾನಕೀದೇವಿಯು ಹನುಮಂತನಿಗೆ ಎಲ್ಲೆಲ್ಲೂ ಕಾಣಲಿಲ್ಲ.<span class="char-style-override-6">*</span> ॥ 26 ॥</p>
<p class="Footnotes"><span class="char-style-override-6">*</span> ಮಾರುತಿಯು ಎಷ್ಟೋ ಮಂದಿ ಸುಂದರೀ ಮಣಿಗಳನ್ನು ನೋಡಿದನು. ಆದರೆ ಅವರಲ್ಲಿ ಒಬ್ಬರೂ ಸೀತಾದೇವಿ ಅಲ್ಲವೆಂದು ನಿಶ್ಚಯಿಸಿದನು. ಏಕೆಂದರೆ ಅವನು ತನ್ನ ಮನಸ್ಸಿನಲ್ಲಿ ಮುದ್ರಿಸಿಕೊಂಡ ಸೀತಾದೇವಿಯ ಊಹಾ ಚಿತ್ರ ಹೀಗಿತ್ತು-ವಾಸ್ತವವಾಗಿ ಹದಿನಾರು ಕಲೆಗಳಿಂದ ಕೂಡಿದ ಚಂದ್ರನಂತೆ ಇರುವ ಸೀತಾದೇವಿಯು ಶ್ರೀರಾಮನ ಅಗಲುವಿಕೆಯಿಂದ ಈಗ ಮಂಜುಮುಸುಕಿದ ಚಂದ್ರನಂತೆ ಕಾಂತಿಹೀನಳಾಗಿರಬಹುದು. ಸಹಜವಾಗಿ ಭಂಗಾರ ಕಾಂತಿಯಿಂದಿರುವ ಆಕೆಯ ದೇಹವು ಧೂಳಿ ಧೂಸರಿತವಾದ ಸುವರ್ಣರೇಖೆಯಂತೆ ಇರಬಹುದು. ಬಾಣದ ಗಾಯವು ವಾಸಿಯಾದರೂ ಉಳಿಯುವ ಗುರುತಿನಂತೆ ಸೀತಾದೇವಿಯ ಮನಸ್ಸಿನಮೇಲೆ ಬಿದ್ದ ರಾವಣನ ವಾಗ್ಬಾಣಗಳ ಗುರುತು ಮಾತ್ರ ಆಕೆಯ ಮುಖಕಮಲದಲ್ಲಿ ಕಂಡುಬಂದಿತು. ಗಾಳಿಯು ಮೋಡಗಳನ್ನು ಭಿನ್ನ-ಭಿನ್ನ ಮಾಡುವಂತೆ ರಾವಣನೆಂಬ ವಾಯುವಿನ ಘಾತದಿಂದ ರಾಮನೆಂಬ ಮೇಘವು ಚೂರು-ಚೂರು ಆಗಿ ಸೀತಾದೇವಿಯು ಕಾಂತಿಹೀನಳಾಗಿರಬಹುದು. ಅಂತಹ ಜಾನಕೀ ದೇವಿ ಮಾತ್ರ ಎಷ್ಟೇ ಹುಡುಕಿದರೂ ಅಲ್ಲಿ ತರುಣಿ ಮಣಿಗಳಲ್ಲಿ ಮಾರುತಿಗೆ ಕಂಡುಬರಲಿಲ್ಲ. </p>
<p class="Shlok-Number" id="toc_marker-11-27">ಶ್ಲೋಕ - 27</p>
<p class="Shlok">ಸೀತಾಮಪಶ್ಯನ್ ಮನುಜೇಶ್ಚರಸ್ಯ</p>
<p class="Shlok">ರಾಮಸ್ಯ ಪತ್ನೀಂ ವದತಾಂ ವರಸ್ಯ ।</p>
<p class="Shlok">ಬಭೂವ ದುಃಖಾಭಿಹತಶ್ಚಿರಸ್ಯ</p>
<p class="Shlok">ಪ್ಲವಂಗಮೋ ಮಂದ ಇವಾಚಿರಸ್ಯ ॥ 27 ॥</p>
<p class="Text">ವಾಗ್ಮಿಗಳಲ್ಲಿ ಶ್ರೇಷ್ಠನಾದ, ಮನುಜೇಶ್ವರನಾದ ಶ್ರೀರಾಮನ ಪತ್ನಿಯನ್ನು ಎಷ್ಟು ಹುಡುಕಿದರೂ ಆಕೆಯು ಕಾಣದಿದ್ದಾಗ ಕಪೀಶ್ವರನಾದ ಹನುಮಂತನು ದುಃಖಾಕ್ರಾಂತನಾಗಿ ಕ್ಷಣಕಾಲ ಮಾತ್ರ ಅಜ್ಞಾನಿಯಂತೆ ದಿಕ್ಕುತೋಚದಾದನು. ॥ 27 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಪಂಚಮಃ ಸರ್ಗಃ ॥ 5 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಐದನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-12"> ಆರನೆಯ ಸರ್ಗ</p>
<p class="Sub-Heading">ಹನುಮಂತನು ರಾವಣನ ಅರಮನೆಯಲ್ಲಿಯೂ, ಇತರ ರಾಕ್ಷಸರ ಮನೆಗಳಲ್ಲಿಯೂ, ಸೀತೆಯನ್ನು ಹುಡುಕಿದುದು</p>
<p class="Shlok-Number" id="toc_marker-12-1">ಶ್ಲೋಕ - 1</p>
<p class="Shlok">ಸ ನಿಕಾಮಂ ವಿಮಾನೇಷು ವಿಷಣ್ಣಃ ಕಾಮರೂಪಧೃತ್ ।</p>
<p class="Shlok">ವಿಚಚಾರ ಪುನರ್ಲಂಕಾಂ ಲಾಘವೇನ ಸಮನ್ವಿತಃ ॥</p>
<p class="Text">ಮನಬಂದಂತೆ ರೂಪಧರಿಸುವ ಶಕ್ತಿಯನ್ನು ಹೊಂದಿದ್ದ ಆ ಕಪೀಶ್ವರನು, ಉಪ್ಪರಿಗೆಗಳಿಂದ ಕೂಡಿದ್ದ ಅರಮನೆಗಳಲ್ಲಿ ಸಂಚರಿಸುತ್ತಾ ಸೀತೆಯನ್ನು ಕಾಣದೆ ದುಃಖಿತನಾಗಿ, ಲಂಕೆಯ ಸುತ್ತಲೂ ಪುನಃ ಹುಡುಕುವ ಸಲುವಾಗಿ ವೇಗದಿಂದ ನಡೆಯತೊಡಗಿದನು. ॥ 1 ॥</p>
<p class="Shlok-Number" id="toc_marker-12-2">ಶ್ಲೋಕ - 2</p>
<p class="Shlok">ಆಸಸಾದಾಥ ಲಕ್ಷ್ಮೀವಾನ್ ರಾಕ್ಷಸೇಂದ್ರನಿವೇಶನಮ್ ।</p>
<p class="Shlok">ಪ್ರಾಕಾರೇಣಾರ್ಕವರ್ಣೇನ ಭಾಸ್ವರೇಣಾಭಿಸಂವೃತಮ್ ॥</p>
<p class="Text">ಶುಭಲಕ್ಷಣ ಸಂಪನ್ನನಾದ ಮಾರುತಿಯು ಸೂರ್ಯಕಾಂತಿಯಂತೆ ಪ್ರಕಾಶಿಸುತ್ತಿರುವ ಪ್ರಾಕಾರಗಳಿಂದ ಸುತ್ತುವರಿಯಲ್ಪಟ್ಟ ರಾಕ್ಷಸೇಂದ್ರನಾದ ರಾವಣನ ಅರಮನೆಗೆ ಬಂದನು. ॥ 2 ॥</p>
<p class="Shlok-Number" id="toc_marker-12-3">ಶ್ಲೋಕ - 3</p>
<p class="Shlok">ರಕ್ಷಿತಂ ರಾಕ್ಷಸೈರ್ಭೀಮೈಃ ಸಿಂಹೈರಿವ ಮಹದ್ವನಮ್ ।</p>
<p class="Shlok">ಸಮೀಕ್ಷಮಾಣೋ ಭವನಂ ಚಕಾಶೇ ಕಪಿಕುಂಜರಃ ॥</p>
<p class="Text">ಸಿಂಹಗಳಿಂದ ರಕ್ಷಿತವಾದ ಮಹಾರಣ್ಯದಂತೆ ಆ ರಾವಣನ ಭವನವನ್ನು ಭಯಂಕರರಾದ ರಾಕ್ಷಸರಿಂದ ರಕ್ಷಿಸಲ್ಪಡುತ್ತಿತ್ತು. ಅಂತಹ ಭವನವನ್ನು ಪರಿಕಿಸಿ ನೋಡಿದ ಆ ಕಪಿವರನು ಆಶ್ಚರ್ಯ ಚಕಿತನಾದನು. ॥ 3 ॥</p>
<p class="Shlok-Number" id="toc_marker-12-4">ಶ್ಲೋಕ - 4</p>
<p class="Shlok">ರೂಪ್ಯಕೋಪಹಿತೈಶ್ಚಿತ್ರೈಸ್ತೋರಣೈರ್ಹೇಮ ಭೂಷಿತೈಃ ।</p>
<p class="Shlok">ವಿಚಿತ್ರಾಭಿಶ್ಚ ಕಕ್ಷ್ಯಾಭಿರ್ದ್ವಾರೈಶ್ಚ ರುಚಿರೈರ್ವೃತಮ್ ॥</p>
<p class="Text">ರಾವಣನ ಆ ಅರಮನೆಯು ಬೆಳ್ಳಿಯಿಂದ ಮಾಡಿದ ಚಿತ್ರಗಳಿಂದ ಅಲಂಕೃತವಾಗಿತ್ತು. ಸುವರ್ಣಭೂಷಿತವಾದ ಹೊರ ಬಾಗಿಲುಗಳಿಂದ ಕೂಡಿದ್ದಿತು. ವಿಚಿತ್ರವಾದ ಅಂತಃಪುರಗಳಿಂದಲೂ, ಸುಂದರವಾದ ಒಳಬಾಗಿಲುಗಳಿಂದಲೂ ಕೂಡಿದ್ದ ರಾವಣನ ಅಂತಃಪುರವನ್ನು ಹನುಮಂತನು ವೀಕ್ಷಿಸಿದನು.॥ 4 ॥</p>
<p class="Shlok-Number" id="toc_marker-12-5">ಶ್ಲೋಕ - 5</p>
<p class="Shlok">ಗಜಾಸ್ಥಿತೈರ್ಮಹಾಮಾತ್ರೈಃ ಶೂರೈಶ್ಚ ವಿಗತಶ್ರಮೈಃ ।</p>
<p class="Shlok">ಉಪಸ್ಥಿತಮಸಂಹಾರ್ಯೈರ್ಹಯೈಃ ಸ್ಸ್ಯಂದನಯಾಯಿಭಿಃ ॥</p>
<p class="Text">ಆ ಅರಮನೆಯು ಆನೆಗಳ ಮೇಲೆ ಕುಳಿತ್ತಿದ್ದ ಮಾವಟಿಗರಿಂದಲೂ, ಬಳಲಿಕೆಯೇ ಇಲ್ಲದ ಶೂರರಿಂದಲೂ, ಅಪ್ರತಿಹತವಾದ ವೇಗವುಳ್ಳ ರಥಗಳನ್ನೆಳೆಯುವ ಕುದುರೆಗಳಿಂದಲೂ, ವಿಚಿತ್ರವಾದ ರಥಗಳಿಂದಲೂ ಸಮಾವೃತವಾಗಿತ್ತು. ॥ 5 ॥ </p>
<p class="Shlok-Number" id="toc_marker-12-6">ಶ್ಲೋಕ - 6</p>
<p class="Shlok">ಸಿಂಹವ್ಯಾಘ್ರತನುತ್ರಾಣೈರ್ದಾಂತಕಾಂಚನರಾಜತೈಃ ।</p>
<p class="Shlok">ಘೋಷವದ್ಭಿರ್ವಿಚಿತ್ರೈಶ್ಚ ಸದಾ ವಿಚರಿತಂ ರಥೈಃ ॥</p>
<p class="Text">ಆ ರಥಗಳು ಸಿಂಹ-ವ್ಯಾಘ್ರಗಳ ಚರ್ಮಗಳಿಂದ ಹೊದಿಸಲ್ಪಟ್ಟಿದ್ದು ದಂತ, ಚಿನ್ನ, ಬೆಳ್ಳಿಗಳಿಂದ ಮಾಡಿದ ಪ್ರತಿಮೆಗಳಿಂದ ಸಮಾವೃತವಾಗಿದ್ದವು. ವಿಚಿತ್ರವಾದ ಶಬ್ದಗಳನ್ನು ಮಾಡುತ್ತಾ ಅತ್ತಂದಿತ್ತ ಸಂಚರಿಸುತ್ತಿದ್ದುವು. ॥ 6 ॥</p>
<p class="Shlok-Number" id="toc_marker-12-7">ಶ್ಲೋಕ - 7</p>
<p class="Shlok">ಬಹು ರತ್ನಸಮಾಕೀರ್ಣಂ ಪರಾರ್ಧ್ಯಾಸನಭಾಜನಮ್ ।</p>
<p class="Shlok">ಮಹಾರಥಸಮಾವಾಸಂ ಮಹಾರಥಮಹಾಸ್ವನಮ್ ॥</p>
<p class="Text">ರಾವಣನ ಆ ಅರಮನೆಯು ಹೇರಳವಾದ ಮುತ್ತುಗಳಿಂದಲೂ, ನಾನಾ ಬಗೆಯ ರತ್ನಗಳಿಂದಲೂ, ಅನರ್ಘ್ಯವಾದ ಆಸನಗಳಿಂದಲೂ, ಪಾತ್ರೆಗಳಿಂದಲೂ, ಅಲಂಕರಿಸಲ್ಪಟ್ಟಿತ್ತು. ಮಹಾರಥಿಕರಿಗೆ ನಿವಾಸ ಸ್ಥಾನವಾಗಿತ್ತು. ಮಹಾರಥಗಳ ಧ್ವನಿಗಳಿಂದ ಕೂಡಿತ್ತು. ॥ 7 ॥</p>
<p class="Shlok-Number" id="toc_marker-12-8">ಶ್ಲೋಕ - 8</p>
<p class="Shlok">ದೃಶ್ಯೈಶ್ಚ ಪರಮೋದಾರೈಸ್ತೈಸ್ತೈಶ್ಚ ಮೃಗಪಕ್ಷಿಭಿಃ ।</p>
<p class="Shlok">ವಿವಿಧೈರ್ಬಹುಸಾಹಸ್ರೈಃ ಪರಿಪೂರ್ಣಂ ಸಮಂತತಃ ॥</p>
<p class="Text">ಆ ಅರಮನೆಯ ಸುತ್ತಲೂ ಸುಂದರವಾದ ಅನೇಕ ದೃಶ್ಯಗಳಿದ್ದವು. ಜಿಂಕೆಗಳೇ ಮುಂತಾದ ಮೃಗಗಳೂ, ಶಾರಿಕಾದಿ ಅನೇಕ ವಿಧವಾದ ಪಕ್ಷಿಗಳು, ಅನೇಕ ಸಾವಿರ ಮೃಗಪಕ್ಷಿಗಳು ಅರಮನೆಯ ಸುತ್ತಲೂ ವಾಸಿಸುತ್ತಿದ್ದವು. ॥ 8 ॥ </p>
<p class="Shlok-Number" id="toc_marker-12-9">ಶ್ಲೋಕ - 9</p>
<p class="Shlok">ವಿನೀತೈರಂತಪಾಲೈಶ್ಚ ರಕ್ಷೋಭಿಶ್ಚ ಸುರಕ್ಷಿತಮ್ ।</p>
<p class="Shlok">ಮುಖ್ಯಾಭಿಶ್ಚ ವರಸ್ತ್ರೀಭಿಃ ಪರಿಪೂರ್ಣಂ ಸಮಂತತಃ ॥</p>
<p class="Text">ಆ ಅಂತಃಪುರವು ಸುಶಿಕ್ಷಿತರೂ, ವಿನೀತರೂ ಆದ ಕಾವಲುಗಾರರಿಂದಲೂ, ರಾಕ್ಷಸರಿಂದಲೂ ಸುರಕ್ಷಿತವಾಗಿತ್ತು. ಮುಖ್ಯರಾದ, ಶ್ರೇಷ್ಠರಾದ ವನಿತಾರತ್ನಗಳಿಂದ ತುಂಬಿ ಹೋಗಿತ್ತು. ॥ 9 ॥</p>
<p class="Shlok-Number" id="toc_marker-12-10">ಶ್ಲೋಕ - 10</p>
<p class="Shlok">ಮುದಿತಪ್ರಮದಾರತ್ನಂ ರಾಕ್ಷಸೇಂದ್ರನಿವೇಶನಮ್ ।</p>
<p class="Shlok">ವರಾಭರಣಸಂಹ್ರಾದೈಃ ಸಮುದ್ರಸ್ವನನಿಃಸ್ವನಮ್ ॥</p>
<p class="Text">ಆ ರಾಕ್ಷಸೇಂದ್ರನ ನಿವಾಸವು ಸಂತೋಷಭರಿತರಾದ ಉತ್ತಮ ಸ್ತ್ರೀಯರಿಂದ ಸಂಪನ್ನವಾಗಿತ್ತು. ರತ್ನಪ್ರಾಯರಾದ ಸ್ತ್ರೀಯರು ತೊಟ್ಟಿದ್ದ ಶ್ರೇಷ್ಠವಾದ ಆಭರಣಗಳ ನಿನಾದವು ಭೋರ್ಗರೆಯುವ ಸಮುದ್ರದ ಶಬ್ದವನ್ನೇ ಅನುಕರಿಸುತ್ತಿತ್ತು. ॥10॥</p>
<p class="Shlok-Number" id="toc_marker-12-11">ಶ್ಲೋಕ - 11</p>
<p class="Shlok">ತದ್ರಾಜಗುಣಸಂಪನ್ನಂ ಮುಖ್ಯೈಶ್ಚ ವರಚಂದನೈಃ ।</p>
<p class="Shlok">ಮಹಾಜನ್ಯೆಃ ಸಮಾಕೀರ್ಣಂ ಸಿಂಹೈರಿವ ಮಹದ್ವನಮ್ ॥</p>
<p class="Text">ಆ ಅರಮನೆಯು ಛತ್ರ-ಚಾಮರ-ಸಿಂಹಾಸನಾದಿ ರಾಜ ಚಿಹ್ನೆಗಳಿಂದ ಒಪ್ಪುತ್ತಿತ್ತು. ಶ್ರೇಷ್ಠವಾದ ಅಗರು-ಚಂದನಗಳಿಂದ ಸುವಾಸಿತವಾಗಿತ್ತು. ಸಿಂಹಗಳಿಂದ ನಿಬಿಡವಾದ ಮಹಾವನದಂತೆ ಬಲಿಷ್ಠರಾದ ರಾಕ್ಷಸರಿಂದ ನಿಬಿಡವಾಗಿತ್ತು. ॥ 11 ॥ </p>
<p class="Shlok-Number" id="toc_marker-12-12">ಶ್ಲೋಕ - 12</p>
<p class="Shlok">ಭೇರೀಮೃದಂಗಾಭಿರುತಂ ಶಂಖಘೋಷವಿನಾದಿತಮ್ ।</p>
<p class="Shlok">ನಿತ್ಯಾರ್ಚಿತಂ ಪರ್ವಹುತಂ ಪೂಜಿತಂ ರಾಕ್ಷಸೈಃ ಸದಾ ॥</p>
<p class="Text">ಭೇರಿ-ಮೃದಂಗ ಮುಂತಾದ ವಾದ್ಯಗಳಿಂದಲೂ, ಶಂಖಧ್ವನಿಯಿಂದಲೂ ನಿನಾದಿತವಾಗಿತ್ತು. ರಾಕ್ಷಸರು ಆ ಅರಮನೆಯನ್ನು ನಿತ್ಯವೂ ಪೂಜಿಸಿ ಸಿಂಗರಿಸುತ್ತಿದ್ದರು. ಪರ್ವದಿನಗಳಲ್ಲಿ ಶಾಂತಿಗಾಗಿ ಹೋಮ ಮಾಡುತ್ತಿದ್ದರು. ॥ 12 ॥ </p>
<p class="Shlok-Number" id="toc_marker-12-13">ಶ್ಲೋಕ - 13</p>
<p class="Shlok">ಸಮುದ್ರಮಿವ ಗಂಭೀರಂ ಸಮುದ್ರಮಿವ ನಿಃಸ್ವನಮ್ ।</p>
<p class="Shlok">ಮಹಾತ್ಮನೋ ಮಹದ್ವೇಶ್ಮ ಮಹಾರತ್ನ ಪರಿಚ್ಛದಮ್ ॥</p>
<p class="Shlok-Number" id="toc_marker-12-14">ಶ್ಲೋಕ - 14</p>
<p class="Shlok">ಮಹಾರತ್ನ ಸಮಾಕೀರ್ಣಂ ದದರ್ಶ ಸ ಮಹಾಕಪಿಃ ।</p>
<p class="Shlok">ವಿರಾಜಮಾನಂ ವಪುಷಾ ಗಜಾಶ್ವ ರಥಸಂಕುಲಮ್ ॥</p>
<p class="Shlok-Number" id="toc_marker-12-15">ಶ್ಲೋಕ - 15</p>
<p class="Shlok">ಲಂಕಾಭರಣಮಿತ್ಯೇವ ಸೋಽಮನ್ಯತ ಮಹಾಕಪಿಃ ।</p>
<p class="Shlok">ಚಚಾರ ಹನುಮಾಂಸ್ತತ್ರ ರಾವಣಸ್ಯ ಸಮೀಪತಃ ॥</p>
<p class="Text">ಆ ಅರಮನೆಯು ಸಮುದ್ರದಂತೆ ಗಂಭೀರವೂ, ಆಳವೂ, ರಾವಣನ ಭಯದಿಂದ ನಿಶ್ಶಬ್ದವಾಗಿತ್ತು. ಮಹಾರತ್ನಗಳಿಂದ ಸಮಲಂಕೃತವಾಗಿತ್ತು. ಆನೆ, ಕುದುರೆ, ರಥಗಳಿಂದ ಅದು ತುಂಬಿಹೋಗಿತ್ತು. ಮಹಾರತ್ನಗಳಿಂದ ವ್ಯಾಪ್ತವಾಗಿದ್ದು ತನ್ನ ಕಾಂತಿಯಿಂದಲೇ ದೇದೀಪ್ಯಮಾನವಾಗಿ ಬೆಳಗುತ್ತಿತ್ತು. ಮಹಾಕಾಯನಾದ ರಾವಣನ ಅಂತಹ ಸೌಧವನ್ನು ಹನುಮಂತನು ನೋಡಿದನು. ಆ ಸುಂದರವಾದ ಅರಮನೆಯನ್ನು ಲಂಕಾಧಿದೇವತೆಯ ಆಭರಣವೆಂದೇ ಹನುಮಂತನು ಭಾವಿಸಿದನು. ಆಗ ಅವನು ರಾವಣನ ಬಳಿಯಲ್ಲೇ ಸಂಚರಿಸುತ್ತಿದ್ದನು. ॥ 13-15 ॥</p>
<p class="Shlok-Number" id="toc_marker-12-16">ಶ್ಲೋಕ - 16</p>
<p class="Shlok">ಗೃಹಾದ್ಗೃಹಂ ರಾಕ್ಷಸಾನಾಮುದ್ಯಾನಾನಿ ಚ ವಾನರಃ ।</p>
<p class="Shlok">ವೀಕ್ಷಮಾಣೋ ಹ್ಯಸಂತ್ರಸ್ತಃ ಪ್ರಾಸಾದಾಂಶ್ಚ ಚಚಾರ ಸಃ ॥</p>
<p class="Text">ವಾನರಶ್ರೇಷ್ಠನಾದ ಮಾರುತಿಯು ಸೀತೆಯನ್ನು ಹುಡುಕಲು ರಾಕ್ಷಸರ ಒಂದು ಮನೆಯಿಂದ ಮತ್ತೊಂದು ಮನೆಗೆ ಹೋಗುತ್ತಿದ್ದನು. ಸುತ್ತಲೂ ಇದ್ದ ಉದ್ಯಾನವನಗಳಲ್ಲಿಯೂ ಎಲ್ಲ ಪ್ರಾಸಾದಗಳಲ್ಲಿಯೂ ನಿರ್ಭಯನಾಗಿ ಸಂಚರಿಸಿದನು.॥ 16 ॥</p>
<p class="Shlok-Number" id="toc_marker-12-17">ಶ್ಲೋಕ - 17</p>
<p class="Shlok">ಅವಪ್ಲುತ್ಯ ಮಹಾವೇಗಃ ಪ್ರಹಸ್ತಸ್ಯ ನಿವೇಶನಮ್ ।</p>
<p class="Shlok">ತತೋಽನ್ಯತ್ ಪುಪ್ಲುವೇ ವೇಶ್ಮ ಮಹಾಪಾರ್ಶ್ವಸ್ಯವೀರ್ಯವಾನ್ ॥</p>
<p class="Shlok-Number" id="toc_marker-12-18">ಶ್ಲೋಕ - 18</p>
<p class="Shlok">ಅಥ ಮೇಘಪ್ರತೀಕಾಶಂ ಕುಂಭಕರ್ಣನಿವೇಶನಮ್ ।</p>
<p class="Shlok">ವಿಭೀಷಣಸ್ಯ ಚ ತಥಾ ಪುಪ್ಲುವೇ ಸ ಮಹಾಕಪಿಃ ॥</p>
<p class="Shlok-Number" id="toc_marker-12-19">ಶ್ಲೋಕ - 19</p>
<p class="Shlok">ಮಹೋದರಸ್ಯ ಚ ಗೃಹಂ ವಿರೂಪಾಕ್ಷಸ್ಯ ಚೈವ ಹಿ ।</p>
<p class="Shlok">ವಿದ್ಯುಜ್ಜಿಹ್ವಸ್ಯ ಭವನಂ ವಿದ್ಯುನ್ಮಾಲೇಸ್ತಥೈವ ಚ ॥</p>
<p class="Shlok-Number" id="toc_marker-12-20">ಶ್ಲೋಕ - 20</p>
<p class="Shlok">ವಜ್ರದಂಷ್ಟ್ರಸ್ಯ ಚ ತಥಾ ಪುಪ್ಲುವೇ ಸ ಮಹಾಕಪಿಃ ।</p>
<p class="Shlok">ಶುಕಸ್ಯ ಚ ಮಹಾವೇಗಃ ಸಾರಣಸ್ಯ ಚ ಧೀಮತಃ ॥</p>
<p class="Shlok-Number" id="toc_marker-12-21">ಶ್ಲೋಕ - 21</p>
<p class="Shlok">ತಥಾ ಚೇಂದ್ರಜಿತೋ ವೇಶ್ಮ ಜಗಾಮ ಹರಿಯೂಥಪಃ ।</p>
<p class="Shlok">ಜಂಬುಮಾಲೇಃ ಸುಮಾಲೇಶ್ಚ ಜಗಾಮ ಭವನಂ ತತಃ ॥</p>
<p class="Text">ಮಹಾವೇಗಶಾಲಿಯೂ, ಪರಾಕ್ರಮಿಯೂ ಆದ ವಾಯು ನಂದನನು ಹಾರಿಕೊಂಡೇ ಪ್ರಹಸ್ತನ ಮನೆಗೆ ಹೋದನು. ಅಲ್ಲಿಂದ ಮಹಾಪಾರ್ಶ್ವನೆಂಬ ರಾಕ್ಷಸಮುಖ್ಯನ ಮನೆಗೆ ಹಾರಿದನು. ಅಲ್ಲೆಲ್ಲೂ ಸೀತೆಯನ್ನು ಕಾಣದೆ ಮೇಘಸದೃಶನಾದ ಕುಂಭಕರ್ಣನ ಮನೆಗೆ ಹೋದನು. ಅಲ್ಲಿಂದ ಮುಂದೆ ವಿಭೀಷಣನ ಮನೆಗೂ ಹೋದನು. ಅಲ್ಲಿಯೂ ಸೀತಾದೇವಿಯನ್ನು ಕಾಣದೆ ಮುಂದೆ ರಾಕ್ಷಸಮುಖ್ಯರಾದ ಮಹೋದರ, ವಿರೂಪಾಕ್ಷ, ವಿದ್ಯುಜ್ಜಿಹ್ವ, ವಿದ್ಯುನ್ಮಾಲಿಗಳ ಮನೆಗಳಿಗೆ ಅನುಕ್ರಮವಾಗಿ ಹಾರಿಕೊಂಡೇ ಹೋದನು. ಅಲ್ಲೆಲ್ಲೂ ಸೀತೆಯು ಕಾಣದಿದ್ದಾಗ ಬೆಕ್ಕಿನಷ್ಟೇ ಗಾತ್ರದಲ್ಲಿದ್ದ ಕಪಿ ಮುಖ್ಯನಾದ ಹನುಮಂತನು ವಜ್ರದಂಷ್ಟ್ರನೆಂಬ ರಾಕ್ಷಸನ ಮನೆಗೂ, ಧೀಮಂತನಾದ ಶುಕನ ಮತ್ತು ಸಾರಣನ ಮನೆಗಳಿಗೂ ಕುಪ್ಪಳಿಸಿದನು. ಮುಂದೆ ಇಂದ್ರಜಿತುವಿನ ಮನೆಗೂ, ಜಂಬುಮಾಲಿ ಮತ್ತು ಸುಮಾಲಿಗಳೆಂಬುವರ ಮನೆಗಳಿಗೂ ಹೋದನು. ॥ 17-21 ॥</p>
<p class="Shlok-Number" id="toc_marker-12-22">ಶ್ಲೋಕ - 22</p>
<p class="Shlok">ರಶ್ಮಿಕೇತೋಶ್ಚ ಭವನಂ ಸೂರ್ಯಶತ್ರೋಸ್ತಥೈವ ಚ ।</p>
<p class="Shlok">ವಜ್ರಕಾಯಸ್ಯ ಚ ತಥಾ ಪುಪ್ಲುವೇ ಸ ಮಹಾಕಪಿಃ ॥</p>
<p class="Shlok-Number" id="toc_marker-12-23">ಶ್ಲೋಕ - 23</p>
<p class="Shlok">ಧೂಮ್ರಾಕ್ಷಸ್ಯ ಚ ಸಂಪಾತೇರ್ಭವನಂ ಮಾರುತಾತ್ಮಜಃ ।</p>
<p class="Shlok">ವಿದ್ಯುದ್ರೂಪಸ್ಯ ಭೀಮಸ್ಯ ಘನಸ್ಯ ವಿಘನಸ್ಯ ಚ ॥</p>
<p class="Shlok-Number" id="toc_marker-12-24">ಶ್ಲೋಕ - 24</p>
<p class="Shlok">ಶುಕನಾಸಸ್ಯ ವಕ್ರಸ್ಯ ಶಠಸ್ಯ ವಿಕಟಸ್ಯ ಚ ।</p>
<p class="Shlok">ಹ್ರಸ್ವಕರ್ಣಸ್ಯ ದಂಷ್ಟ್ರಸ್ಯ ರೋಮಶಸ್ಯ ಚ ರಕ್ಷಸಃ ॥</p>
<p class="Shlok-Number" id="toc_marker-12-25">ಶ್ಲೋಕ - 25</p>
<p class="Shlok">ಯುದ್ಧೋನ್ಮತ್ತಸ್ಯ ಮತ್ತಸ್ಯ ಧ್ವಜಗ್ರೀವಸ್ಯ ರಕ್ಷಸಃ ।</p>
<p class="Shlok">ವಿದ್ಯುಜ್ಜಿಹ್ವೇಂದ್ರಜಿಹ್ವಾನಾಂ ತಥಾ ಹಸ್ತಿಮುಖಸ್ಯ ಚ ॥</p>
<p class="Shlok-Number" id="toc_marker-12-26">ಶ್ಲೋಕ - 26</p>
<p class="Shlok">ಕರಾಲಸ್ಯ ಪಿಶಾಚಸ್ಯ ಶೋಣಿತಾಕ್ಷಸ್ಯ ಚೈವ ಹಿ ।</p>
<p class="Shlok">ಕ್ರಮಮಾಣಃ ಕ್ರಮೇಣೈವ ಹನುಮಾನ್ ಮಾರುತಾತ್ಮಜಃ ॥</p>
<p class="Text"> ಸೀತಾದೇವಿಯನ್ನು ಹುಡುಕಲು ಮುಂದುವರಿಯುತ್ತಾ ಮಾರುತಿಯು ರಶ್ಮಿಕೇತು, ಸೂರ್ಯಶತ್ರು, ವಜ್ರಕಾಯ ಇವರ ಮನೆಗಳಿಗೂ ಹಾರಿಕೊಂಡೇ ಹೋದನು. ಬಳಿಕ ಧೂಮ್ರಾಕ್ಷ, ಸಂಪಾತಿ, ವಿದ್ಯುದ್ರೂಪ, ಭೀಮ, ಘನ, ವಿಘನ ಮುಂತಾದವರ ಮನೆಗಳಲ್ಲಿ ನೆಗೆ-ನೆಗೆದು ಹುಡುಕಿದನು. ಮುಂದೆ ಶುಕನಾಸ, ವಕ್ರ, ಶಠ, ವಿಕಟ, ಹ್ರಸ್ವಕರ್ಣ, ದಂಷ್ಟ್ರ, ಲೋಮಶ ಮುಂತಾದ ರಾಕ್ಷಸಶ್ರೇಷ್ಠರ ಮನೆಗಳಿಗೂ ಹೋದನು. ಅಲ್ಲೆಲ್ಲೂ ಸೀತೆಯು ಸಿಕ್ಕದ ಕಾರಣ ಮುಂದೆ ಯುದ್ಧೋನ್ಮತ್ತ, ಮತ್ತ, ಧ್ವಜಗ್ರೀವ, ವಿದ್ಯುಜ್ಜಿಹ್ವ, ದ್ವಿಜಿಹ್ವ, ಹಸ್ತಿಮುಖ, ಕರಾಲ, ಪಿಶಾಚ, ಶೋಣಿತಾಕ್ಷ ಇವರೆಲ್ಲರ ಮನೆಗಳಿಗೆ ಅನುಕ್ರಮವಾಗಿ ಹಾರಿಕೊಂಡೇ ಹೋದನು. ॥ 22-26 ॥</p>
<p class="Shlok-Number" id="toc_marker-12-27">ಶ್ಲೋಕ - 27</p>
<p class="Shlok">ತೇಷು ತೇಷು ಮಹಾರ್ಹೇಷು ಭವನೇಷು ಮಹಾಯಶಾಃ ।</p>
<p class="Shlok">ತೇಷಾಮೃದ್ಧಿಮತಾಮೃದ್ಧಿಂ ದದರ್ಶ ಸ ಮಹಾಕಪಿಃ ॥</p>
<p class="Text"> ಮಹಾಯಶಸ್ವಿಯಾದ ಆ ಮಹಾಕಪಿಯು ಬಹುಮೂಲ್ಯವಾದ ಆ ಅರಮನೆಗಳಲ್ಲಿ ಸಂಚರಿಸಿ ಸಮೃದ್ಧಿಶಾಲಿಗಳಾದ ರಾಕ್ಷಸರ ಅಪಾರವಾದ ಸಂಪತ್ತನ್ನು ನೋಡಿದನು. ॥ 27 ॥</p>
<p class="Shlok-Number" id="toc_marker-12-28">ಶ್ಲೋಕ - 28</p>
<p class="Shlok">ಸರ್ವೇಷಾಂ ಸಮತಿಕ್ರಮ್ಯ ಭವನಾನಿ ಸಮಂತತಃ ।</p>
<p class="Shlok">ಆಸಸಾದಾಥ ಲಕ್ಷ್ಮೀವಾನ್ ರಾಕ್ಷಸೇಂದ್ರನಿವೇಶನಮ್ ॥</p>
<p class="Text">ಆ ಎಲ್ಲ ರಾಕ್ಷಸರ ಮನೆಗಳಲ್ಲಿಯೂ ಸೀತಾದೇವಿಯನ್ನು ಹುಡುಕಿ ನಿರಾಶನಾಗಿ ಶುಭಲಕ್ಷಣಸಂಪನ್ನನಾದ ಮಾರುತಿಯು ರಾಕ್ಷಸೇಂದ್ರನಾದ ರಾವಣನ ಅರಮನೆಯನ್ನು ಪುನಃ ಸೇರಿದನು. ॥ 28 ॥</p>
<p class="Shlok-Number" id="toc_marker-12-29">ಶ್ಲೋಕ - 29</p>
<p class="Shlok">ರಾವಣಸ್ಯೋಪಶಾಯಿನ್ಯೋ ದದರ್ಶ ಹರಿಸತ್ತಮಃ ।</p>
<p class="Shlok">ವಿಚರನ್ ಹರಿಶಾರ್ದೂಲೋ ರಾಕ್ಷಸೀರ್ವಿಕೃತೇಕ್ಷಣಾಃ ॥</p>
<p class="Text">ರಾವಣನ ಅರಮನೆಯಲ್ಲಿ ಸಂಚರಿಸುತ್ತಿದ್ದಾಗ ರಾವಣೇಶ್ವರನ ಪರ್ಯಂಕವನ್ನು ರಕ್ಷಿಸುತ್ತಾ ಸಮೀಪದಲ್ಲಿ ಮಲಗಿದ್ದ, ವಿಕಾರವಾದ ಕಣ್ಣುಗಳನ್ನು ಹೊಂದಿದ್ದ ರಾಕ್ಷಸಿಯರನ್ನು ನೋಡಿದನು.॥29॥ </p>
<p class="Shlok-Number" id="toc_marker-12-30">ಶ್ಲೋಕ - 30</p>
<p class="Shlok">ಶೂಲಮುದ್ಗರಹಸ್ತಾಶ್ಚ ಶಕ್ತಿತೋಮರಧಾರಿಣೀಃ ।</p>
<p class="Shlok">ದದರ್ಶ ವಿವಿಧಾನ್ ಗುಲ್ಮಾಂಸ್ತಸ್ಯ ರಕ್ಷಃಪತೇರ್ಗೃಹೇ ॥</p>
<p class="Text"> ಆ ರಾಕ್ಷಸ ಸ್ತ್ರೀಯರಲ್ಲಿ ಕೆಲವರು ಶೂಲ, ಮುದ್ಗರ, ಶಕ್ತಿ, ತೋಮರ ಮುಂತಾದ ಆಯುಧಗಳನ್ನು ಧರಿಸಿದ್ದರು. ರಾಕ್ಷಸರ ನಾನಾವಿಧವಾದ ಸೇನೆಯ ತುಕಡಿಗಳನ್ನು ರಾವಣನ ನಿಲಯದಲ್ಲಿ ವೀಕ್ಷಿಸಿದನು. ॥ 30 ॥</p>
<p class="Shlok-Number" id="toc_marker-12-31">ಶ್ಲೋಕ - 31</p>
<p class="Shlok">ರಾಕ್ಷಸಾಂಶ್ಚ ಮಹಾಕಾಯಾನ್ ನಾನಾಪ್ರಹರಣೋದ್ಯತಾನ್ ।</p>
<p class="Shlok">ರಕ್ತಾನ್ ಶ್ವೇತಾನ್ ಸಿತಾಂಶ್ಚಾಪಿ ಹರೀಂಶ್ಚಾಪಿಮಹಾಜವಾನ್ ॥</p>
<p class="Text">ಆ ಅರಮನೆಯಲ್ಲಿ ಹನುಮಂತನು ಮಹಾಕಾಯರಾದ ವಿಧ-ವಿಧವಾದ ಆಯುಧಗಳನ್ನು ಮೇಲಕ್ಕೆತ್ತಿಕೊಂಡು ನಿಂತಿದ್ದ ರಾಕ್ಷಸರನ್ನು, ಕೆಂಪಾಗಿರುವ, ಬಿಳಿಯ ಬಣ್ಣದ ಮಹಾವೇಗವುಳ್ಳ ಬಂಧಿಸಲ್ಪಟ್ಟ ಕುದುರೆಗಳನ್ನು ನೋಡಿದನು. ॥ 31 ॥</p>
<p class="Shlok-Number" id="toc_marker-12-32">ಶ್ಲೋಕ - 32</p>
<p class="Shlok">ಕುಲೀನಾನ್ ರೂಪಸಂಪನ್ನಾನ್ ಗಜಾನ್ ಪರಗಜಾರುಜಾನ್ ।</p>
<p class="Shlok">ನಿಷ್ಠಿತಾನ್ ಗಜಶಿಕ್ಷಾ ಯಾಮೈರಾವತಸಮಾನ್ ಯುಧಿ ॥</p>
<p class="Shlok-Number" id="toc_marker-12-33">ಶ್ಲೋಕ - 33</p>
<p class="Shlok">ನಿಹಂತೄನ್ ಪರಸೈನ್ಯಾನಾಂ ಗೃಹೇ ತಸ್ಮಿನ್ ದದರ್ಶ ಸಃ ।</p>
<p class="Shlok">ಕ್ಷರತಶ್ಚ ಯಥಾ ಮೇಘಾನ್ ಸ್ರವತಶ್ಚ ಯಥಾಗಿರೀನ್ ॥</p>
<p class="Shlok-Number" id="toc_marker-12-34">ಶ್ಲೋಕ - 34</p>
<p class="Shlok">ಮೇಘಸ್ತನಿತನಿರ್ಘೋಷಾನ್ ದುರ್ಧರ್ಷಾನ್ ಸಮರೇ ಪರೈಃ ।</p>
<p class="Shlok">ಸಹಸ್ರಂ ವಾಹಿನೀಸ್ತತ್ರ ಜಾಂಬೂನದಪರಿಷ್ಕೃತಾಃ ॥</p>
<p class="Shlok-Number" id="toc_marker-12-35">ಶ್ಲೋಕ - 35</p>
<p class="Shlok">ಹೇಮಜಾಲ ಪರಿಚ್ಛನ್ನಾಸ್ತರುಣಾದಿತ್ಯ ವರ್ಚಸಃ ।</p>
<p class="Shlok">ದದರ್ಶ ರಾಕ್ಷಸೇಂದ್ರಸ್ಯ ರಾವಣಸ್ಯ ನಿವೇಶನೇ ॥</p>
<p class="Text">ಒಳ್ಳೆಯ ಜಾತಿಯಲ್ಲಿ ಹುಟ್ಟಿದ್ದ, ಒಳ್ಳೆಯ ರೂಪವನ್ನು ಹೊಂದಿದ್ದ, ಶತ್ರುಗಳ ಆನೆಗಳನ್ನು ಗಾಯಗೊಳಿಸುವುದರಲ್ಲಿ ಸಮರ್ಥವಾದ, ಯುದ್ಧವೇ ಮುಂತಾದ ವಿದ್ಯೆಗಳಲ್ಲಿ ಸುಶಿಕ್ಷಿತವಾದ, ಐರಾವತಕ್ಕೆ ಸಮಾನವಾಗಿ ಯುದ್ಧ ಮಾಡಲು ಸಾಮರ್ಥ್ಯವನ್ನು ಹೊಂದಿದ್ದ, ಶತ್ರುಸೈನ್ಯವನ್ನು ಸಂಹರಿಸಲು ಸಮರ್ಥವಾದ ಆನೆಗಳನ್ನು ನೋಡಿದನು. ಆ ಆನೆಗಳು ನೀರನ್ನು ಸುರಿಸುವ ಮೇಘಗಳಳಂತೆ ಹಾಗೂ ಪ್ರವಾಹ ರೂಪವಾಗಿ ನೀರನ್ನು ಸುರಿಸುವ ಬೆಟ್ಟಗಳಂತೆ ಮದೋದಕವನ್ನು ಸುರಿಸುತ್ತಿದ್ದವು. ಮೇಘಗಳಂತೆ ಗರ್ಜಿಸುತ್ತಿದ್ದವು. ಶತ್ರುಗಳಿಂದ ಎದುರಿಸಲು ಅಸಾಧ್ಯವಾಗಿದ್ದ ಆನೆಗಳನ್ನು ಆ ರಾವಣನ ನಿಲಯದಲ್ಲಿ ಕಪಿವರನು ನೋಡಿದನು. ಅವುಗಳು ಭಂಗಾರದ ಆಭರಣಗಳಿಂದ ಶೃಂಗರಿಸಲ್ಪಟ್ಟು, ಮಧ್ಯಾಹ್ನದ ಸೂರ್ಯನಂತೆ ಕಂಗೊಳಿಸುವ ಸಾವಿರಾರು ಪದಾತಿ ಸೈನಿಕರನ್ನು ಆ ರಾವಣನ ನಿವೇಶನದಲ್ಲಿ ಹನುಮಂತನು ನೋಡಿದನು. ॥ 32-35 ॥</p>
<p class="Shlok-Number" id="toc_marker-12-36">ಶ್ಲೋಕ - 36</p>
<p class="Shlok">ಶಿಬಿಕಾ ವಿವಿಧಾಕಾರಾಃ ಸ ಕಪಿರ್ಮಾರುತಾತ್ಮಜಃ ।</p>
<p class="Shlok">ಲತಾಗೃಹಾಣಿ ಚಿತ್ರಾಣಿ ಚಿತ್ರಶಾಲಾಗೃಹಾಣಿ ಚ ॥</p>
<p class="Shlok-Number" id="toc_marker-12-37">ಶ್ಲೋಕ - 37</p>
<p class="Shlok">ಕ್ರೀಡಾಗೃಹಾಣಿ ಚಾನ್ಯಾನಿ ದಾರುಪರ್ವತಕಾನಪಿ ।</p>
<p class="Shlok">ಕಾಮಸ್ಯ ಗೃಹಕಂ ರಮ್ಯಂ ದಿವಾಗೃಹಕಮೇವ ಚ ॥</p>
<p class="Text">ಬಳಿಕ ವಾಯುಪುತ್ರನಾದ ಹನುಮಂತನು ರಾವಣನ ಅರಮನೆಯಲ್ಲಿ ವಿವಿಧಾಕಾರಗಳಲ್ಲಿದ್ದ ಶೃಂಗರಿಸಲ್ಪಟ್ಟ ಪಲ್ಲಕ್ಕಿಗಳನ್ನು ಲತಾಗೃಹಗಳನ್ನು, ಚಿತ್ರಶಾಲೆಗಳನ್ನು, ಆಟದಮನೆಗಳನ್ನು, ಮರದಿಂದ ಮಾಡಿದ ಕೃತ್ರಮ ಕ್ರೀಡಾಪರ್ವತಗಳನ್ನು, ರಮ್ಯವಾದ ರತಿಮಂದಿರಗಳನ್ನು ಹಗಲಿನ ವಿಹಾರ ಗೃಹಗಳನ್ನು ನೋಡಿದನು. ॥ 36-37 ॥ </p>
<p class="Shlok-Number" id="toc_marker-12-38">ಶ್ಲೋಕ - 38</p>
<p class="Shlok">ದದರ್ಶ ರಾಕ್ಷಸೇಂದ್ರಸ್ಯ ರಾವಣಸ್ಯ ನಿವೇಶನೇ ।</p>
<p class="Shlok">ಸ ಮಂದರಗಿರಿಪ್ರಖ್ಯಂ ಮಯೂರಸ್ಥಾನ ಸಂಕುಲಮ್ ॥</p>
<p class="Shlok-Number" id="toc_marker-12-39">ಶ್ಲೋಕ - 39</p>
<p class="Shlok">ಧ್ವಜಯಷ್ಟಿಭಿರಾಕೀರ್ಣಂ ದದರ್ಶ ಭವನೋತ್ತಮಮ್ ।</p>
<p class="Shlok">ಅನೇಕರತ್ನಸಂಕೀರ್ಣಂ ನಿಧಿಜಾಲಸಮಾವೃತಾಮ್ ॥</p>
<p class="Shlok-Number" id="toc_marker-12-40">ಶ್ಲೋಕ - 40</p>
<p class="Shlok">ಧೀರನಿಷ್ಠಿತ ಕರ್ಮಾಂತಂ ಗೃಹಂ ಭೂತಪತೇರಿವ ।</p>
<p class="Shlok">ಅರ್ಚಿರ್ಭಿಶ್ಚಾಪಿ ರತ್ನಾನಾಂ ತೇಜಸಾ ರಾವಣಸ್ಯ ಚ ॥</p>
<p class="Shlok-Number" id="toc_marker-12-41">ಶ್ಲೋಕ - 41</p>
<p class="Shlok">ವಿರರಾಜಾಥ ತದ್ವೇಶ್ಮ ರಶ್ಮಿಮಾನಿವ ರಶ್ಮಿಭಿಃ ।</p>
<p class="Shlok">ಜಂಬೂನದಮಯಾನ್ಯೇವ ಶಯನಾನ್ಯಾಸನಾನಿ ಚ ॥</p>
<p class="Text">ಆ ಅರಮನೆಯು ಮಂದರ ಪರ್ವತದಂತೆ ಸುವರ್ಣಮಯವಾಗಿದ್ದು ಉನ್ನತವಾಗಿತ್ತು. ನವಿಲುಗಳ ಕ್ರೀಡಾ ಗೃಹಗಳಿಂದ ಸಮಾಕುಲವಾಗಿತ್ತು. ಧ್ವಜದಂಡಗಳಿಂದ ವ್ಯಾಪ್ತವಾಗಿದ್ದ ರಾವಣನ ಉತ್ತಮೋತ್ತಮವಾದ ಪ್ರಾಸಾದವನ್ನು ನೋಡಿದನು. ಭವ್ಯವಾದ ಆ ಅರಮನೆಯು ಅನೇಕವಾದ ರತ್ನಗಳ ರಾಶಿಗಳಿಂದ ತುಂಬಿಹೋಗಿತ್ತು. ಮಹಾಪದ್ಮಾದಿ ನವನಿಧಿಗಳ ಸಮೂಹಗಳಿಂದ ವ್ಯಾಪ್ತವಾಗಿತ್ತು. ಸದಾಶಿವನ ನಿವಾಸವಾದ ಕೈಲಾಸ ಪರ್ವತದಂತೆ, ದೃಢವ್ರತಿಗಳಿಗೆ ಪ್ರಾಪ್ತವಾದ ತಪಃ ಫಲದಂತೆ, ರತ್ನಗಳ ಕಾಂತಿಯಿಂದಲೂ ರಾವಣನ ತೇಜಸ್ಸಿನಿಂದಲೂ ಆ ಮಹಾ ಪ್ರಾಸಾದವು ಕಿರಣಗಳಿಂದ ಕೂಡಿದ ಸೂರ್ಯನಂತೆ ಪ್ರಕಾಶಮಾನವಾಗಿತ್ತು. ಅಲ್ಲಿದ್ದ ಹಾಸಿಗೆಗಳು, ಆಸನಗಳೂ, ಮುಖ್ಯವಾದ ಪಾತ್ರೆಗಳೂ ಎಲ್ಲವೂ ಸುವರ್ಣಮಯವೇ ಆಗಿದ್ದವು. ॥ 38-41 ॥</p>
<p class="Shlok-Number" id="toc_marker-12-42">ಶ್ಲೋಕ - 42</p>
<p class="Shlok">ಭಾಜನಾನಿ ಚ ಶುಭ್ರಾಣಿ ದದರ್ಶ ಹರಿಯೂಥಪಃ ।</p>
<p class="Shlok">ಮಧ್ವಾಸವಕೃತಕ್ಲೇದಂ ಮಣಿಭಾಜನಸಂಕುಲಮ್ ॥</p>
<p class="Shlok-Number" id="toc_marker-12-43">ಶ್ಲೋಕ - 43</p>
<p class="Shlok">ಮನೋರಮಮಸಂಬಾಧಂ ಕುಬೇರಭವನಂ ಯಥಾ ।</p>
<p class="Shlok">ನೂಪುರಾಣಾಂ ಚ ಘೋಷೇಣ ಕಾಂಚೀನಾಂ ನಿನದೇನ ಚ ॥</p>
<p class="Shlok-Number" id="toc_marker-12-44">ಶ್ಲೋಕ - 44</p>
<p class="Shlok">ಮೃದಂಗತಲಘೋಷೈಶ್ಚ ಘೋಷವದ್ಭಿರ್ವಿನಾದಿತಮ್ ।</p>
<p class="Shlok">ಪ್ರಾಸಾದಸಂಘಾತಯುತಂ ಸ್ತ್ರೀರತ್ನಶತಸಂಕುಲಮ್ ।</p>
<p class="Shlok">ಸುವ್ಯೆಢಕಕ್ಷ್ಯಂ ಹನುಮಾನ್ ಪ್ರವಿವೇಶ ಮಹಾಗೃಹಮ್ ॥</p>
<p class="Text">ರಾವಣನ ಆ ಅರಮನೆಯಲ್ಲಿ ಮಧುವಿನಿಂದಲೂ, ಆಸವ ಗಳಿಂದಲೂ, ತುಂಬಿದ್ದ ಅನೇಕ ಮಣಿಮಯವಾದ ಪಾತ್ರೆಗಳಿದ್ದವು. ಅದು ಕುಬೇರನ ಅರಮನೆಯಂತೆ ಮನೋಹರವಾಗಿಯೂ, ವಿಶಾಲವಾಗಿಯೂ ಇತ್ತು. ಅದು ಹೆಂಗಸರ ಕಾಲಂದುಗೆಗಳ, ಒಡ್ಯಾಣಗಳ ಹಾಗೂ ಮೃದಂಗ-ತಾಳಗಳ ಧ್ವನಿಗಳಿಂದ ನಿನಾದಿತವಾಗಿತ್ತು. ಪ್ರಾಸಾದಗಳ ಸಮೂಹಗಳಿಂದ ಕೂಡಿದ್ದು, ರತ್ನಪ್ರಾಯರಾದ ನೂರಾರು ಸ್ತ್ರೀಯರಿಂದ ವ್ಯಾಪಿಸಿತ್ತು. ವಿಶಾಲವಾದ ಅನೇಕ ಒಳಹಜಾರಗಳು ಅಲ್ಲಿದ್ದವು. ಅಂತಹ ಅತ್ಯಂತ ಸುಂದರವಾದ ಮಹಾಭವನವನ್ನು ಹನುಮಂತನು ಪ್ರವೇಶಿಸಿದನು. ॥ 42-44 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಷಷ್ಠಃ ಸರ್ಗಃ ॥ 6 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಆರನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-13">ಏಳನೆಯ ಸರ್ಗ</p>
<p class="Sub-Heading">ರಾವಣನ ಅರಮನೆ ಮತ್ತು ಪುಷ್ಪಕವಿಮಾನದ ವರ್ಣನೆ </p>
<p class="Shlok-Number" id="toc_marker-13-1">ಶ್ಲೋಕ - 1</p>
<p class="Shlok">ಸ ವೇಶ್ಮ ಜಾಲಂ ಬಲವಾನ್ ದದರ್ಶ</p>
<p class="Shlok">ವ್ಯಾಸಕ್ತವೈಡೂರ್ಯಸುವರ್ಣಜಾಲಮ್  ।</p>
<p class="Shlok">ಯಥಾ ಮಹತ್ ಪ್ರಾವೃಷಿ ಮೇಘಜಾಲಂ</p>
<p class="Shlok">ವಿದ್ಯುತ್ಪಿನದ್ಧಂ ಸವಿಹಂಗಜಾಲಮ್ ॥ 1 ॥</p>
<p class="Text">ಬಲಿಷ್ಠನಾದ ಹನುಮಂತನು ಆ ಮಹಾಂತಃಪುರದ ಸಮುಚ್ಚಯದಲ್ಲಿ ಸುಂದರವಾದ ಮನೆಗಳ ಸಮೂಹಗಳನ್ನು ನೋಡಿದನು. ಎಲ್ಲ ಮನೆಗಳು ಮಿಂಚಿನಿಂದ ಕೂಡಿದ ಮೇಘಗಳ ಸಾಲಿನಂತ್ತಿದ್ದವು. ವೈಡೂರ್ಯಮಣಿಗಳಿಂದ ನಿಬದ್ಧವಾದ ಚಿನ್ನದ ಬಲೆಗಳಿಂದ ಕೂಡಿದ್ದವು. ಪಕ್ಷಿಗಳ ಸಮೂಹಗಳಿಂದ ಶೋಭಾಯಮಾನವಾಗಿದ್ದವು.॥ 1 ॥</p>
<p class="Shlok-Number" id="toc_marker-13-2">ಶ್ಲೋಕ - 2</p>
<p class="Shlok">ನಿವೇಶನಾನಾಂ ವಿವಿಧಾಶ್ಚ ಶಾಲಾಃ</p>
<p class="Shlok">ಪ್ರಧಾನಶಂಖಾಯುಧಚಾಪಶಾಲಾಃ ।</p>
<p class="Shlok">ಮನೋಹರಾಶ್ಚಾಪಿ ಪುನರ್ವಿಶಾಲಾಃ</p>
<p class="Shlok">ದದರ್ಶ ವೇಶ್ಮಾದ್ರಿಷು ಚಂದ್ರಶಾಲಾಃ ॥ 2 ॥</p>
<p class="Text">ಅಲ್ಲಿ ಪ್ರಶಸ್ತವಾದ ಶಂಖಗಳೂ, ಆಯುಧಗಳೂ, ಧನುಸ್ಸುಗಳೂ, ಇವುಗಳಿಂದ ಶೋಭಿತವಾದ ಅಂತರ್ಗೃಹಗಳನ್ನೂ, ಪರ್ವತ ಸದೃಶವಾದ ಪ್ರಾಸಾದಗಳಲ್ಲಿ ಮನೋಹರವಾದ, ವಿಶಾಲವಾದ ಚಂದ್ರಶಾಲೆಗಳನ್ನೂ ಹನುಮಂತನು ನೋಡಿದನು. ॥ 2 ॥</p>
<p class="Shlok-Number" id="toc_marker-13-3">ಶ್ಲೋಕ - 3</p>
<p class="Shlok">ಗೃಹಾಣಿ ನಾನಾವಸುರಾಜಿತಾನಿ</p>
<p class="Shlok">ದೇವಾಸುರೈಶ್ಚಾಪಿ ಸುಪೂಜಿತಾನಿ ।</p>
<p class="Shlok">ಸರ್ವೈಶ್ಚ ದೋಷೈಃ ಪರಿವರ್ಜಿತಾನಿ</p>
<p class="Shlok">ಕಪಿರ್ದದರ್ಶ ಸ್ವಬಲಾರ್ಜಿತಾನಿ ॥ 3 ॥</p>
<p class="Text">ಅವು ನಾನಾವಿಧವಾದ ಸಂಪತ್ತುಗಳಿಂದ ದೇದೀಪ್ಯಮಾನವಾಗಿ ಕಾಣುತ್ತಿದ್ದು, ದೇವಾಸುರರಿಂದಲೂ ಪ್ರಶಂಸಿಸಲ್ಟಡುತ್ತಿದ್ದುವು. ಸಕಲ ವಿಧವಾದ ಭೋಗಸಾಮಗ್ರಿಗಳು ವಿಪುಲವಾಗಿದ್ದು, ಯಾವುದರ ಕೊರತೆಯೂ ಇರಲಿಲ್ಲ. ರಾವಣನು ಸ್ವಬಲ ಪರಾಕ್ರಮಗಳಿಂದ ಸಂಪಾದಿಸಿದ್ದು, ಅಂತಹ ಭವ್ಯವಾದ, ಸುಂದರವಾದ ಗೃಹಗಳನ್ನು ಮಾರುತಿಯು ನೋಡಿದನು. ॥ 3 ॥</p>
<p class="Shlok-Number" id="toc_marker-13-4">ಶ್ಲೋಕ - 4</p>
<p class="Shlok">ತಾನಿ ಪ್ರಯತ್ನಾಭಿಸಮಾಹಿತಾನಿ</p>
<p class="Shlok">ಮಯೇನ ಸಾಕ್ಷಾದಿವ ನಿರ್ಮಿತಾನಿ ।</p>
<p class="Shlok">ಮಹಿತಲೇ ಸರ್ವಗುಣೋತ್ತರಾಣಿ</p>
<p class="Shlok">ದದರ್ಶ ಲಂಕಾಧಿಪತೇರ್ಗೃಹಾಣಿ ॥ 4 ॥</p>
<p class="Text">ಪ್ರಯತ್ನಪೂರ್ವಕವಾಗಿ ಬಹಳ ಸುಂದರವಾಗಿ ವಿಶ್ವಕರ್ಮನಿಂದ ನಿರ್ಮಿಸಲ್ಪಟ್ಟ ಆ ಸೌಧಗಳಲ್ಲಿನ ಮಾಯಾವಿಶೇಷಗಳಿಂದಾಗಿ ಮಯನಿಂದಲೇ ನಿರ್ಮಿಸಲ್ಪಟ್ಟಿರುವುದೋ ಎಂಬಂತೆ ಕಾಣುತ್ತಿತ್ತು. ಭೂಮಂಡಲದಲ್ಲೇ ಸಕಲಗುಣಗಳಿಂದಲೂ ವಿಶಿಷ್ಟವಾಗಿದ್ದ ಲಂಕಾಧಿಪತಿಯಾದ ರಾವಣನ ಪ್ರಾಸಾದಗಳನ್ನು ಹನುಮಂತನು ನೋಡಿದನು. ॥ 4 ॥</p>
<p class="Shlok-Number" id="toc_marker-13-5">ಶ್ಲೋಕ - 5</p>
<p class="Shlok">ತತೋ ದದರ್ಶೋಚ್ಛ್ರಿತಮೇಘರೂಪಂ</p>
<p class="Shlok">ಮನೋಹರಂ ಕಾಂಚನಚಾರುರೂಪಮ್ ।</p>
<p class="Shlok">ರಕ್ಷೋಧಿಪಸ್ಯಾತ್ಮ ಬಲಾನುರೂಪಂ</p>
<p class="Shlok">ಗೃಹೋತ್ತಮಂ ಹ್ಯಪ್ರತಿರೂಪರೂಪಮ್ ॥ 5 ॥</p>
<p class="Text">ರಾವಣನ ಉತ್ತಮೋತ್ತಮವಾದ ಅರಮನೆಯು ಎತ್ತರದಲ್ಲಿರುವ ಮೇಘದಂತೆ ಮನೋಹರವಾಗಿತ್ತು. ಸುವರ್ಣದಂತೆ ಸುಂದರವಾಗಿಯೂ ರಾಕ್ಷಸರ ಅಧಿಪತಿಯಾದ ರಾವಣನ ಅಂತಸ್ತಿಗೆ ಅನುರೂಪವಾಗಿ ವಿರಾಜಿಸುತ್ತಿತ್ತು. ॥ 5 ॥ </p>
<p class="Shlok-Number" id="toc_marker-13-6">ಶ್ಲೋಕ - 6</p>
<p class="Shlok">ಮಹೀತಲೇ ಸ್ವರ್ಗಮಿವ ಪ್ರಕೀರ್ಣಂ</p>
<p class="Shlok">ಶ್ರಿಯಾ ಜ್ವಲಂತಂ ಬಹುರತ್ನಕೀರ್ಣಮ್ ।</p>
<p class="Shlok">ನಾನಾತರೂಣಾಂ ಕುಸುಮಾವಕೀರ್ಣಂ</p>
<p class="Shlok">ಗಿರೇರಿವಾಗ್ರಂ ರಜಸಾವಕೀರ್ಣಮ್ ॥ 6 ॥</p>
<p class="Text"> ಅದು ಭೂಮಿಗೆ ಇಳಿದು ಬಂದ ಸ್ವರ್ಗದಂತೆ ಶೋಭಿಸುತ್ತಾ ಹೊಳೆಯುತ್ತಿತ್ತು. ಅನೇಕ ರತ್ನರಾಶಿಗಳಿಂದ ಸಮೃದ್ಧವಾಗಿತ್ತು. ವಕ್ಷಗಳ ಕುಸುಮಗಳಿಂದಲೂ ವ್ಯಾಪ್ತವಾಗಿದ್ದು, ಕುಸುಮ ಪರಾಗದಿಂದ ಆಚ್ಛಾದಿತವಾದ ಪರ್ವತ ಶಿಖರದಂತೆ ವಿರಾಜಿಸುತ್ತಿತ್ತು. ॥ 6 ॥</p>
<p class="Shlok-Number" id="toc_marker-13-7">ಶ್ಲೋಕ - 7</p>
<p class="Shlok">ನಾರೀಪ್ರವೇಕೈರಿವ ದೀಪ್ಯಮಾನಂ</p>
<p class="Shlok">ತಟಿದ್ಭಿರಂಭೋದವದರ್ಚ್ಯಮಾನಮ್ ।</p>
<p class="Shlok">ಹಂಸಪ್ರವೇಕೈರಿವ ವಾಹ್ಯಮಾನಂ</p>
<p class="Shlok">ಶ್ರಿಯಾ ಯುತಂ ಖೇ ಸುಕೃತಾಂ ವಿಮಾನಮ್ ॥ 7 ॥</p>
<p class="Text"> ಅನಂತರ ಹನುಮಂತನು ಅತ್ಯಂತ ಶೋಭೆಯಿಂದ ಮೆರೆಯುವ ಪುಷ್ಪಕವಿಮಾನವನ್ನು ನೋಡಿದನು. ಅದು ವಿದ್ಯುನ್ಮಾಲೆಗಳಿಂದ ಶೋಭಿತವಾದ ಮೇಘದಂತೆ ಶ್ರೇಷ್ಠರಾದ ನಾರೀಮಣಿಯರಿಂದ ಬೆಳಗುತ್ತಿತ್ತು. ಶ್ರೇಷ್ಠವಾದ ಹಂಸಗಳಿಂದ ಆಕಾಶದಲ್ಲಿ ಒಯ್ಯಲ್ಪಡುತ್ತಿರುವಂತೆ ಕಾಣುತ್ತಿತ್ತು. ಬ್ರಹ್ಮಾದಿ ಪುಣ್ಯಪುರುಷರ ವಿಮಾನದಂತೆ ಶೋಭಿಸುತ್ತಿತ್ತು. ॥ 7 ॥ </p>
<p class="Shlok-Number" id="toc_marker-13-8">ಶ್ಲೋಕ - 8</p>
<p class="Shlok">ಯಥಾ ನಗಾಗ್ರಂ ಬಹುಧಾತುಚಿತ್ರಂ</p>
<p class="Shlok">ಯಥಾ ನಭಶ್ಚ ಗ್ರಹಚಂದ್ರಚಿತ್ರಮ್ ।</p>
<p class="Shlok">ದದರ್ಶ ಯುಕ್ತೀಕೃತಮೇಘಚಿತ್ರಂ</p>
<p class="Shlok">ವಿಮಾನರತ್ನಂ ಬಹುರತ್ನಚಿತ್ರಮ್ ॥ 8 ॥</p>
<p class="Text">ಆ ಪುಷ್ಪಕವಿಮಾನವು ಅನೇಕ ವಿಧವಾದ ಗೈರಿಕಾದಿ ಧಾತುಗಳಿಂದ ಚಿತ್ರಿತವಾದ ಪರ್ವತದಂತೆ ಕಾಣುತ್ತಿತ್ತು. ಗ್ರಹಗಳಿಂದಲೂ, ಚಂದ್ರನಿಂದಲೂ ಚಿತ್ರಿತವಾದ ಆಕಾಶದಂತೆ ರಾರಾಜಿಸುತ್ತಿತ್ತು. ಒಟ್ಟುಗೂಡಿದ ಮೇಘಗಳ ಸಮೂಹದಂತೆ ಕಾಣುತ್ತಿದ್ದ ಆ ವಿಮಾನರತ್ನವು ಅಪಾರವಾದ ರತ್ನಗಳಿಂದ ಚಿತ್ರಿತವಾಗಿತ್ತು. ॥ 8 ॥ </p>
<p class="Shlok-Number" id="toc_marker-13-9">ಶ್ಲೋಕ - 9</p>
<p class="Shlok">ಮಹೀ ಕೃತಾ ಪರ್ವತರಾಜಿಪೂರ್ಣಾ</p>
<p class="Shlok">ಶೈಲಾಃ ಕೃತಾ ವೃಕ್ಷವಿತಾನಪೂರ್ಣಾಃ ।</p>
<p class="Shlok">ವೃಕ್ಷಾಃ ಕೃತಾಃ ಪುಷ್ಪವಿತಾನಪೂರ್ಣಾಃ</p>
<p class="Shlok">ಪುಷ್ಪಂ ಕೃತಂ ಕೇಸರಪತ್ರಪೂರ್ಣಮ್ ॥ 9 ॥</p>
<p class="Text">ಆ ಪುಷ್ಪಕವಿಮಾನದಲ್ಲಿ ಅನೇಕ ಚಿತ್ರಗಳನ್ನು ಬಿಡಿಸಿದ್ದರು. ಅದರಲ್ಲಿ ಚಿತ್ರಿತವಾದ ಶಿಲ್ಪದಲ್ಲಿ ಪರ್ವತದ ಸಾಲುಗಳಿಂದ ಯುಕ್ತವಾದ ಭೂಮಿಯಿತ್ತು. ಪರ್ವತಗಳು ವೃಕ್ಷಗಳ ಸಮೂಹಗಳಿಂದ ವ್ಯಾಪ್ತವಾಗಿದ್ದವು. ವೃಕ್ಷಗಳು ಪುಷ್ಪಗುಚ್ಛಗಳಿಂದ ಸಮೃದ್ಧವಾಗಿದ್ದವು. ಆ ಪುಷ್ಪಗಳು ಕೇಸರಗಳಿಂದಲೂ, ದಳಗಳಿಂದಲೂ, ಕೂಡಿ ಬಹುಸುಂದರವಾಗಿ ಗೋಚರಿಸುತ್ತಿದ್ದವು. ॥ 9 ॥ </p>
<p class="Shlok-Number" id="toc_marker-13-10">ಶ್ಲೋಕ - 10</p>
<p class="Shlok">ಕೃತಾನಿ ವೇಶ್ಮಾನಿ ಚ ಪಾಂಡರಾಣಿ </p>
<p class="Shlok">ತಥಾ ಸುಪುಷ್ಪಾಣ್ಯಪಿ ಪುಷ್ಕರಾಣಿ ।</p>
<p class="Shlok">ಪುನಶ್ಚ ಪದ್ಮಾನಿ ಸಕೇಸರಾಣಿ</p>
<p class="Shlok">ಧನ್ಯಾನಿ ಚಿತ್ರಾಣಿ ತಥಾ ವನಾನಿ ॥ 10 ॥</p>
<p class="Text">ಆ ಪುಷ್ಪಕವಿಮಾನದ ಚಿತ್ರಗಳಲ್ಲಿ ಶ್ವೇತವರ್ಣದ ಭವನಗಳಿದ್ದವು. ಕೇಸರಗಳಿಂದ ಕೂಡಿದ ಸರೋವರಗಳು ರಂಗು ರಂಗಾದ ಹೂವುಗಳಿಂದ ಶೋಭಿಸುತ್ತಿದ್ದವು. ಅದರಲ್ಲಿ ಕೇಸರಗಳಿಂದ ಕೂಡಿದ ಪದ್ಮಗಳೂ ರಾರಾಜಿಸುತ್ತಿದ್ದವು. ಅದರಲ್ಲಿ ಚಿತ್ರಿತವಾದ ವನಗಳು ಅದ್ಭುತವಾಗಿದ್ದವು. ॥ 10 ॥ </p>
<p class="Shlok-Number" id="toc_marker-13-11">ಶ್ಲೋಕ - 11</p>
<p class="Shlok">ಪುಷ್ಪಾಹ್ವಯಂ ನಾಮ ವಿರಾಜಮಾನಂ</p>
<p class="Shlok">ರತ್ನಪ್ರಭಾಭಿಶ್ಚ ವಿವರ್ಧಮಾನಮ್ ।</p>
<p class="Shlok">ವೇಶ್ಮೋತ್ತಮಾನಾಮಪಿ ಚೋಚ್ಚಮಾನಂ</p>
<p class="Shlok">ಮಹಾಕಪಿಸ್ತತ್ರ ಮಹಾವಿಮಾನಮ್ ॥ 11 ॥</p>
<p class="Text">ಅದು ತನ್ನಲ್ಲಿದ್ದ ರತ್ನಗಳ ಪ್ರಭೆಯನ್ನು ದಶದಿಕ್ಕುಗಳಿಗೂ ಪಸರಿಸುತ್ತಾ, ಆಕಾಶದಲ್ಲಿ ಹಾರಾಡುತ್ತಿದೆಯೋ ಎಂಬತ್ತಿತ್ತು. ಉತ್ತಮೋತ್ತಮ ಪ್ರಾಸಾದಗಳಿಗೂ ಶ್ರೇಷ್ಠತಮವಾಗಿರುವ ಪ್ರಾಸಾದದಂತೆ ಕಂಗೊಳಿಸುತ್ತಿತ್ತು. ಅಂತಹ ‘ಪುಷ್ಪಕ’ವೆಂಬ ಹೆಸರಿನ ಮಹಾ ವಿಮಾನವನ್ನು ಹನುಮಂತನು ನೋಡಿದನು. ॥ 11 ॥ </p>
<p class="Shlok-Number" id="toc_marker-13-12">ಶ್ಲೋಕ - 12</p>
<p class="Shlok">ಕೃತಾಶ್ಚ ವೈಡೂರ್ಯಮಯಾ ವಿಹಂಗಾಃ</p>
<p class="Shlok">ರೂಪ್ಯಪ್ರವಾಲೈಶ್ಚ ಯಥಾ ವಿಹಂಗಾಃ ।</p>
<p class="Shlok">ಚಿತ್ರಾಶ್ಚ ನಾನಾವಸುಭಿರ್ಭುಜಂಗಾ</p>
<p class="Shlok">ಜಾತ್ಯಾನು ರೂಪಾಸ್ತುರಗಾಃ ಶುಭಾಂಗಾಃ ॥ 12 ॥</p>
<p class="Text">ಆ ವಿಮಾನದಲ್ಲಿ ವೈಡೂರ್ಯಮಯವಾದ ಪಕ್ಷಿಗಳೂ, ಬೆಳ್ಳಿಯಿಂದಲೂ ಹಾಗೂ ಹವಳಗಳಿಂದಲೂ ಮಾಡಿದ ಪಕ್ಷಿಗಳೂ ಇದ್ದವು. ನಾನಾವಿಧವಾದ ಮುತ್ತು-ರತ್ನಗಳಿಂದ ಚಿತ್ರಿತವಾದ ಹಾವುಗಳಿದ್ದವು. ಜಾತಿಗೆ ಅನುರೂಪವಾದ ಶುಭಲಕ್ಷಣಗಳಿಂದ ಕೂಡಿದ ಕುದುರೆಗಳಿದ್ದವು. ॥ 12 ॥</p>
<p class="Shlok-Number" id="toc_marker-13-13">ಶ್ಲೋಕ - 13</p>
<p class="Shlok">ಪ್ರವಾಲಜಾಂಬೂನದಪುಷ್ಪಪಕ್ಷಾಃ</p>
<p class="Shlok">ಸಲೀಲಮಾವರ್ಜಿತಜಿಹ್ಮಪಕ್ಷಾಃ  ।</p>
<p class="Shlok">ಕಾಮಸ್ಯ ಸಾಕ್ಷಾದಿವ ಭಾಂತಿ ಪಕ್ಷಾಃ</p>
<p class="Shlok">ಕೃತಾ ವಿಹಂಗಾಃ ಸುಮುಖಾಃ ಸುಪಕ್ಷಾಃ ॥ 13 ॥</p>
<p class="Text"> ಆ ವಿಮಾನದಲ್ಲಿ ಹವಳ ಹಾಗೂ ಸುವರ್ಣಪುಷ್ಪಗಳೇ ರೆಕ್ಕೆಗಳ ರೂಪದಲ್ಲಿದ್ದ ಪಕ್ಷಿಗಳು ಇದ್ದವು. ಅವುಗಳು ವಕ್ರವಾಗಿದ್ದ ರೆಕ್ಕೆಗಳನ್ನು ಲೀಲಾಜಾಲವಾಗಿ ಒಳಕ್ಕೆ ಎಳೆದುಕೊಳ್ಳುತ್ತಿದ್ದವು. ಕಾಮದೇವನಿಗೆ ಒತ್ತಾಸೆ ನೀಡುವ ವಸ್ತುಗಳೋ ಎಂಬಂತೆ ಆ ಹಕ್ಕಿಗಳು ಪ್ರಕಾಶಿಸುತ್ತಿದ್ದವು. ಅಂತಹ ಸುಂದರವಾದ, ಅನುಪಮವಾದ ರೆಕ್ಕೆಗಳಿಂದಲೂ, ಸುಂದರವಾದ ಮುಖಗಳಿಂದಲೂ ಕೂಡಿದ ಪಕ್ಷಿಗಳು ಅದರಲ್ಲಿ ಚಿತ್ರಿತವಾಗಿದ್ದವು. ॥ 13 ॥ </p>
<p class="Shlok-Number" id="toc_marker-13-14">ಶ್ಲೋಕ - 14</p>
<p class="Shlok">ನಿಯುಜ್ಯಮಾನಾಸ್ತು ಗಜಾಃ ಸುಹಸ್ತಾಃ</p>
<p class="Shlok">ಸಕೇಸರಾಶ್ಚೋತ್ಪಲಪತ್ರಹಸ್ತಾಃ ।</p>
<p class="Shlok">ಬಭೂವ ದೇವೀ ಚ ಕೃತಾ ಸುಹಸ್ತಾ</p>
<p class="Shlok">ಲಕ್ಷ್ಮೀಸ್ತಥಾ ಪದ್ಮಿನಿ ಪದ್ಮಹಸ್ತಾ ॥ 14 ॥</p>
<p class="Text">ಆ ಭವನದಲ್ಲಿ ಲಕ್ಷ್ಮೀದೇವಿಯು ತನ್ನ ಮನೋಹರ ಹಸ್ತಗಳಲ್ಲಿ ಪದ್ಮಗಳನ್ನು ಧರಿಸಿ ಪದ್ಮಸರೋವರದಲ್ಲಿ ವಿರಾಜಿಸುತ್ತಿರುವಂತೆ ಚಿತ್ರಿತವಾಗಿತ್ತು. ಅವಳ ಇಕ್ಕೆಡೆಗಳಲ್ಲಿ ಸುಂದರವಾದ ಸೊಂಡಿಲುಗಳುಳ್ಳ ಆನೆಗಳನ್ನು ಚಿತ್ರಿಸಿದ್ದರು. ಅವುಗಳ ಸೊಂಡಿಲುಗಳಲ್ಲಿ ತಾವರೆ ಹೂವುಗಳನ್ನು, ಎಲೆಗಳನ್ನು ಹಿಡಿದುಕೊಂಡು, ದೇವಿಗೆ ಆತ್ಮಾರ್ಪಣ ಬುದ್ಧಿಯಿಂದ ಅಭಿಷೇಕ ಮಾಡುತ್ತಿರುವಂತೆ ಇತ್ತು. ॥ 14 ॥</p>
<p class="Shlok-Number" id="toc_marker-13-15">ಶ್ಲೋಕ - 15</p>
<p class="Shlok">ಇತೀವ ತದ್ಗೃಹಮಭಿಗಮ್ಯ ಶೋಭನಂ</p>
<p class="Shlok">ಸವಿಸ್ಮಯೋ ನಗಮಿವ ಚಾರುಶೋಭನಮ್ ।</p>
<p class="Shlok">ಪುನಶ್ಚ ತತ್  ಪರಮ  ಸುಗಂಧಿ  ಸುಂದರಂ</p>
<p class="Shlok">ಹಿಮಾತ್ಯಯೇ ನಗಮಿವ ಚಾರುಕಂದರಮ್ ॥ 15 ॥</p>
<p class="Text">ಪರ್ವತದಂತೆ ಉನ್ನತವಾದ, ಆಹ್ಲಾದಕರವಾಗಿ ಶೋಭಿಸುತ್ತಿರುವ ಗೃಹವನ್ನು (ಪುಷ್ಪಕವನ್ನು) ನೋಡಿ ಹನುಮಂತನು ಆಶ್ಚರ್ಯಚಕಿತನಾದನು. ಸುಂದರವಾದ ಪೊಟರೆಯಿಂದ ಕೂಡಿದ ಸುಗಂಧಯುಕ್ತವಾದ ವೃಕ್ಷಗಳಂತೆಯೂ, ವಸಂತಕಾಲದಲ್ಲಿ ಸುಂದರವಾದ ಗುಹೆಯಿಂದ ಕೂಡಿದ ಪರ್ವತದಂತೆಯೂ ಶೋಭಾಯಮಾನವಾದ ಆ ಭವನವನ್ನು ಅವನು ಮಗದೊಮ್ಮೆ ಪ್ರವೇಶಿಸಿದನು. ॥ 15 ॥ </p>
<p class="Shlok-Number" id="toc_marker-13-16">ಶ್ಲೋಕ - 16</p>
<p class="Shlok">ತತಃ ಸ ತಾಂ ಕಪಿರಭಿಪತ್ಯ ಪೂಜಿತಾಂ</p>
<p class="Shlok">ಚರನ್ ಪುರೀಂ ದಶಮುಖಬಾಹುಪಾಲಿತಾಮ್ ।</p>
<p class="Shlok">ಅದೃಶ್ಯ ತಾಂ ಜನಕಸುತಾಂ ಸುಪೂಜಿತಾಂ</p>
<p class="Shlok">ಸುದುಃಖಿತಃ ಪತಿಗುಣವೇಗನಿರ್ಜಿತಾಮ್ ॥16॥</p>
<p class="Text">ಹೀಗೆ ಹನುಮಂತನು ರಾವಣೇಶ್ವರನಿಂದ ಪರಿಪಾಲಿಸಲ್ಪಡುತ್ತಿದ್ದ ಹಾಗೂ ಸಕಲರಿಂದ ಪೂಜಿಸಲ್ಪಡುತ್ತಿದ್ದ ಲಂಕಾಪಟ್ಟಣದ ಎಲ್ಲ ಕಡೆಗಳಲ್ಲಿಯೂ ಸಂಚರಿಸಿ ಸೀತಾದೇವಿಯನ್ನು ಹುಡುಕಿದನು. ಆದರೂ ಪರಮ ಪೂಜ್ಯಳೂ, ಶ್ರೀರಾಮನ ಸದ್ಗುಣ ಪ್ರಭಾವಗಳಿಂದ ಜಯಿಸಲ್ಪಟ್ಟ ; ಅಷ್ಟೇ ಅಲ್ಲ ಶ್ರೀರಾಮನು ಶಿವಧನುಸ್ಸಿನ ಗುಣವನ್ನು (ನಾರಾಚವನ್ನು) ಬಲವಾಗಿಸೆಳೆದು ಧನುರ್ಭಂಗ ಮಾಡಿ ಜಯಿಸಲ್ಪಟ್ಟವಳಾದ ಆ ಜಾನಕಿಯನ್ನು ಕಾಣದೆ ಅವನು ವಿಚಾರಗ್ರಸ್ತನಾದನು. ॥ 16 ॥</p>
<p class="Shlok-Number" id="toc_marker-13-17">ಶ್ಲೋಕ - 17</p>
<p class="Shlok">ತತಸ್ತದಾ ಬಹುವಿಧಭಾವಿತಾತ್ಮನಃ</p>
<p class="Shlok">ಕೃತಾತ್ಮನೋ ಜನಕಸುತಾಂ ಸುವರ್ತ್ಮನಃ ।</p>
<p class="Shlok">ಅಪಶ್ಯತೋಽಭವದತಿದುಃಖಿತಂ ಮನಃ</p>
<p class="Shlok">ಸುಚಕ್ಷುಷಃ ಪ್ರವಿಚರತೋ ಮಹಾತ್ಮನಃ ॥ 17 ॥</p>
<p class="Text">ಆ ಸಮುದಲ್ಲಿ ಲಂಕಾಪಟ್ಟಣದಲ್ಲಿ ಸಂಚರಿಸುತ್ತಿದ್ದ ಮಹಾತ್ಮನಾದ ಬಹುವಿಧವಾಗಿ ಆಗುಹೋಗುಗಳನ್ನು ಮನಸ್ಸಿನಲ್ಲಿಯೇ ವಿಚಾರಮಾಡುತ್ತಿದ್ದ, ತೀಕ್ಷ್ಣಬುದ್ಧಿಯವನಾದ, ಸದಾಚಾರ ಸಂಪನ್ನನಾದ, ಹನುಮಂತನು ಸೂಕ್ಷ್ಮದೃಷ್ಟಿಯಿಂದ ಹೂಡುಕಿದರೂ ಸೀತೆಯನ್ನು ಕಾಣದೆ ಅವನ ಮನಸ್ಸು ಅತಿ ದುಃಖಿತವಾಯಿತು. ॥ 17 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಸಪ್ತಮಃ ಸರ್ಗಃ ॥ 7 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಏಳನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-14">ಎಂಟನೆಯ ಸರ್ಗ</p>
<p class="Sub-Heading">ಹನುಮಂತನು ಪುನಃ ಪುಷ್ಪಕವಿಮಾನವನ್ನು ಸಂದರ್ಶಿಸಿದುದು</p>
<p class="Shlok-Number" id="toc_marker-14-1">ಶ್ಲೋಕ - 1</p>
<p class="Shlok">ಸ ತಸ್ಯ ಮಧ್ಯೇ ಭವನಸ್ಯ ಸಂಸ್ಥಿತಂ</p>
<p class="Shlok">ಮಹದ್ವಿಮಾನಂ ಬಹು ರತ್ನ ಚಿತ್ರಿತಮ್ ।</p>
<p class="Shlok">ಪ್ರತಪ್ತಜಾಂಬೂನದಜಾಲಕೃತ್ರಿಮಂ </p>
<p class="Shlok">ದದರ್ಶ ವೀರಃ ಪವನಾತ್ಮಜಃ ಕಪಿಃ ॥ 1 ॥</p>
<p class="Text">ಧೀಮಂತನಾದ, ವಾಯುಪುತ್ರನಾದ ಹನುಮಂತನು ಮಣಿಗಳಿಂದಲೂ, ರತ್ನಗಳಿಂದಲೂ ನಿಬದ್ಧವಾಗಿ ಚಿತ್ರಿತವಾಗಿದ್ದ, ಪುಟಕ್ಕೆ ಹಾಕಿದ ಚಿನ್ನದಿಂದಲೇ ನಿರ್ಮಿತವಾದ ಮಹಾವಿಮಾನವನ್ನು ರಾವಣನ ಆ ಮಹಾಸೌಧದ ಮಧ್ಯದಲ್ಲಿ ನೋಡಿದನು.॥1॥</p>
<p class="Shlok-Number" id="toc_marker-14-2">ಶ್ಲೋಕ - 2</p>
<p class="Shlok">ತದಪ್ರಮೇಯಾಪ್ರತಿಕಾರಕೃತ್ರಿಮಂ</p>
<p class="Shlok">ಕೃತಂ ಸ್ವಯಂ ಸಾಧ್ವಿತಿ ವಿಶ್ವಕರ್ಮಣಾ ।</p>
<p class="Shlok">ದಿವಂ ಗತಂ ವಾಯುಪಥೇ ಪ್ರತಿಷ್ಠಿತಂ</p>
<p class="Shlok">ವ್ಯರಾಜತಾದಿತ್ಯಪಥಸ್ಯ ಲಕ್ಷ್ಮವತ್ ॥ 2 ॥</p>
<p class="Text">ಆ ಪುಷ್ಪಕವಿಮಾನವು ಅಪ್ರಮೇಯವಾದ ಸೌಂದರ್ಯದಿಂದ ಕೂಡಿರುವ ಪ್ರತಿಮೆಯಂತೆ ನಿರ್ಮಿತವಾಗಿತ್ತು. ಲೋಕವೇ ಮೆಚ್ಚುಕೊಳ್ಳುವಂತಹ ಊಹಾತೀತವಾದ, ಸಾಟಿಯಿಲ್ಲದ ಆ ಪುಷ್ಪಕವಿಮಾನವನ್ನು  ಸ್ವತಃ ವಿಶ್ವಕರ್ಮನೇ ನಿರ್ಮಿಸಿದ್ದನು. ಅದು ಆಕಾಶಕ್ಕೆ ಹೋಗುವ ವಾಯುಮಾರ್ಗದಲ್ಲಿ ಪ್ರತಿಷ್ಠಿತವಾಗಿತ್ತು. (ನೆಲಬಿಟ್ಟು ಅಂತರಾಳದಲ್ಲಿತ್ತು) ಸೂರ್ಯನಮಾರ್ಗಕ್ಕೆ ತೋರುಗಲ್ಲಿನಂತೆ ಕಾಣುತ್ತಿದ್ದ ಆ ದಿವ್ಯವಿಮಾನವನ್ನು ಹನುಮಂತನು ನೋಡಿದನು. ॥ 2 ॥</p>
<p class="Shlok-Number" id="toc_marker-14-3">ಶ್ಲೋಕ - 3</p>
<p class="Shlok">ನ ತತ್ರ ಕಿಂಚಿನ್ನ ಕೃತಂ ಪ್ರಯತ್ನತೋ</p>
<p class="Shlok">ನ ತತ್ರ ಕಿಂಚಿನ್ನ ಮಹಾರ್ಹರತ್ನವತ್ ।</p>
<p class="Shlok">ನ ತೇ ವಿಶೇಷಾ ನಿಯತಾಃ ಸುರೇಷ್ವಪಿ</p>
<p class="Shlok">ನ ತತ್ರ ಕಿಂಚಿನ್ನ ಮಹಾವಿಶೇಷವತ್ ॥ 3 ॥</p>
<p class="Text">ಪ್ರಯತ್ನಪೂರ್ವಕವಾಗಿ ಮಾಡದಿರುವ ಯಾವುದೊಂದು ಭಾಗವೂ ಆ ವಿಮಾನದಲ್ಲಿರಲಿಲ್ಲ. ಬಹುಮೂಲ್ಯವಾದ ರತ್ನಗಳಿಂದ ಕೂಡಿರದ ಯಾವ ಭಾಗವೂ ಆ ವಿಮಾನದಲ್ಲಿರಲಿಲ್ಲ. ಅತಿರಚನಾ ವಿಶಿಷ್ಟವಲ್ಲದ ಯಾವ ಭಾಗವೂ ಅದರಲ್ಲಿರಲಿಲ್ಲ. ಅದರಲ್ಲಿನ ಎಲ್ಲ ಭಾಗಗಳೂ ಶಿಲ್ಪಚಾತುರ್ಯದ ವೈಶಿಷ್ಟ್ಯದಿಂದಲೇ ಕೂಡಿದ್ದವು. ದೇವತೆಗಳಲ್ಲಿಯೂ ಅಂತಹ ವಿಶಿಷ್ಟ ರೀತಿಯಿಂದ ನಿರ್ಮಿಸಿದ ವಿಮಾನ ಇರಲಿಲ್ಲ. ॥ 3 ॥</p>
<p class="Shlok-Number" id="toc_marker-14-4">ಶ್ಲೋಕ - 4</p>
<p class="Shlok">ತಪಃಸಮಾಧಾನ ಪರಾಕ್ರಮಾರ್ಜಿತಂ</p>
<p class="Shlok">ಮನಃಸಮಾಧಾನವಿಚಾರ ಚಾರಿಣಮ್ ।</p>
<p class="Shlok">ಅನೇಕ ಸಂಸ್ಥಾನವಿಶೇಷನಿರ್ಮಿತಂ</p>
<p class="Shlok">ತತಸ್ತ ತಸ್ತುಲ್ಯ ವಿಶೇಷದರ್ಶನಮ್ ॥ 4 ॥</p>
<p class="Text"> ತಪೋನುಷ್ಠಾನದಿಂದಲೂ, ಪರಾಕ್ರಮದಿಂದಲೂ ರಾವಣನು ಆ ಪುಷ್ಪಕವಿಮಾನವನ್ನು ಸಂಪಾದಿಸಿದ್ದನು. ಅದರಲ್ಲಿ ಆಸೀನರಾದವರು ಮನಸ್ಸಿನಲ್ಲಿ ನಿಶ್ಚಯಿಸಿದ ಸ್ಥಳಕ್ಕೆ ಅದು ಸಂಚರಿಸುತ್ತಿತ್ತು. ಆ ವಿಮಾನದಲ್ಲಿ ಅನೇಕ ವಿಧವಾದ ವಿಲಕ್ಷಣವಾದ ಸಭಾಭವನಗಳೂ, ಕ್ರೀಡಾವನಗಳೂ, ಭೋಜನ ಶಾಲೆಗಳೂ, ವಿನೋದ ಮಂದಿರಗಳೂ, ಗೋಪುರಗಳೂ ಮುಂತಾದ ಬೇರೆ ಬೇರೆ ಭಾಗಗಳೂ ಸೌಕರ್ಯಕ್ಕಾಗಿ ನಿರ್ಮಿಸಿದ್ದವು. ಆ ವಿಮಾನಕ್ಕೆ ಅನುಗುಣವಾಗಿ ಸೂಕ್ಷ್ಮವಾದ ಚಿತ್ರಕಲೆ, ಕುಸುರಿ ಕೆಲಸಗಳಿಂದ ಕೂಡಿದ್ದು, ವಿಶೇಷ ದರ್ಶನ ಯೋಗ್ಯವಾಗಿತ್ತು. ಅಂತಹ ವಿಮಾನವು ಬೇರೆ ಎಲ್ಲಿಯೂ ಇರಲಿಲ್ಲ. ॥ 4 ॥</p>
<p class="Shlok-Number" id="toc_marker-14-5">ಶ್ಲೋಕ - 5</p>
<p class="Shlok">ಮನಃ ಸಮಾಧಾಯ ತು ಶೀಘ್ರಗಾಮಿನಂ</p>
<p class="Shlok">ದುರಾವರಂ ಮಾರುತತುಲ್ಯಗಾಮಿನಮ್ ।</p>
<p class="Shlok">ಮಹಾತ್ಮನಾಂ ಪುಣ್ಯಕೃತಾಂ ಮಹರ್ದ್ಧಿನಾಂ</p>
<p class="Shlok">ಯಶಸ್ವಿನಾಮಗ್ರ್ಯಮುದಾಮಿವಾಲಯಮ್ ॥ 5 ॥</p>
<p class="Text">ಸ್ವಾಮಿಯ ಮನಸ್ಸಿಗೆ ಅನುಸಾರವಾಗಿ ಅತಿಶೀಘ್ರವಾಗಿ ಆ ವಿಮಾನವು ನಿರ್ದಿಷ್ಟವಾದ ಸ್ಥಳಕ್ಕೆ ಹೋಗುತ್ತಿತ್ತು. ಅದರ ಗಮನವನ್ನು ಶತ್ರುಗಳಿಂದಲೂ ಎದುರಿಸಲು ಅಸಾಧ್ಯವಾಗಿತ್ತು. ಅದು ವಾಯುವೇಗದಿಂದ ಸಾಗುತ್ತಿತ್ತು. ಮಹಾತ್ಮರಾದ, ಪುಣ್ಯಾತ್ಮರಾದ, ತೇಜಸ್ಸಂಪನ್ನರಾದ, ಸುಪ್ರಸಿದ್ಧರ ಅರಮನೆಗಳಂತೆ, ಇಂದ್ರಾದಿದೇವತೆಗಳ ಸ್ವರ್ಗದಂತೆ ಸುಖ, ಸಂತೋಷದಾಯಕವಾಗಿತ್ತು. ॥ 5 ॥</p>
<p class="Shlok-Number" id="toc_marker-14-6">ಶ್ಲೋಕ - 6</p>
<p class="Shlok">ವಿಶೇಷಮಾಲಂಬ್ಯ ವಿಶೇಷಸಂಸ್ಥಿತಂ</p>
<p class="Shlok">ವಿಚಿತ್ರಕೂಟಂ ಬಹುಕೂಟಮಂಡಿಮ್ ।</p>
<p class="Shlok">ಮನೋಽಭಿರಾಮಂ ಶರದಿಂದು ನಿರ್ಮಲಂ</p>
<p class="Shlok">ವಿಚಿತ್ರಕೂಟಂ ಶಿಖರಂ ಗಿರೇರ್ಯಥಾ ॥ 6 ॥</p>
<p class="Text">ಅಕಾಶ ಗಮನವೇ ಮುಂತಾದ ವಿಶೇಷಗುಣಗಳನ್ನು ಹೊಂದಿದ್ದು ವಾಯುಮಾರ್ಗದಲ್ಲಿ ಅದು ಸ್ಥಾಪಿಸಲ್ಪಟ್ಟಿತ್ತು. ಚಿತ್ರ-ವಿಚಿತ್ರವಾದ ಅನೇಕ ಶಿಖರಗಳಿಂದ ಅಲಂಕೃತವಾಗಿತ್ತು. ಶರತ್ಕಾಲದ ಚಂದ್ರನಂತೆ ನಿರ್ಮಲವಾಗಿದ್ದು, ಮನಸ್ಸಿಗೆ ಆಹ್ಲಾದವನ್ನುಂಟುಮಾಡುತ್ತಿತ್ತು. ಅನೇಕ ಸಣ್ಣ ಶಿಖರಗಳಿಂದ ಕೂಡಿದ ಪರ್ವತದ ದೊಡ್ಡ ಶಿಖರದಂತೆ ಇದ್ದ ಪುಷ್ಪಕವಿಮಾನವನ್ನು ಹನುಂತನು ನೋಡಿದನು. ॥ 6 ॥</p>
<p class="Shlok-Number" id="toc_marker-14-7">ಶ್ಲೋಕ - 7</p>
<p class="Shlok">ವಹಂತಿ ಯಂ ಕುಂಡಲಶೋಭಿತಾನನಾ</p>
<p class="Shlok">ಮಹಾಶನಾ ವ್ಯೋಮಚರಾ ನಿಶಾಚರಾಃ ।</p>
<p class="Shlok">ವಿವೃತ್ತವಿಧ್ವತ್ತವಿಶಾಲಲೋಚನಾ</p>
<p class="Shlok">ಮಹಾಜವಾ ಭೂತಗಣಾಃ ಸಹಸ್ರಶಃ ॥ 7 ॥</p>
<p class="Text">ಕರ್ಣಕುಂಡಲಗಳಿಂದ ಶೋಭಿತವಾದ ಮುಖಗಳುಳ್ಳವರೂ, ಮಹಾಕಾಯರೂ, ಆಕಾಶದಲ್ಲಿ ಸಂಚರಿಸುವ ರಾಕ್ಷಸರು, ತಮ್ಮ ಪ್ರಭುವಿಗೆ ಅನುಕೂಲವಾಗಿ ನಡೆಯುವವರೂ, ವಿಶಾಲನೇತ್ರರೂ, ಅತಿವೇಗವಾಗಿ ಸಂಚರಿಸುವ ಸಾವಿರಾರು ಭೂತಗಣಗಳು ಆ ವಿಮಾನವನ್ನು ಹೊರುತ್ತಿರುವಂತೆ ಹೊರಭಾಗದಲ್ಲಿ ಶಿಲ್ಪಗಳಿದ್ದವು. ॥ 7 ॥</p>
<p class="Text">(ಸ್ವೇಚ್ಛೆಯಿಂದ ಹೋಗುವ ‘ಕಾಮಗ’ ವಿಮಾನಕ್ಕೆ ಹೊರುವವರ ಅಪೇಕ್ಷೆಯಿಲ್ಲದಿರುವುದರಿಂದ ಗೋಪುರಗಳಲ್ಲಿ ರಥಗಳಲ್ಲಿ ಕೆತ್ತಲ್ಪಟ್ಟ ಭೂತಗಳಂತೆ ಇಲ್ಲಿಯೂ ಪ್ರತಿಮಾ ರೂಪದಿಂದ ಇದ್ದವು.)</p>
<p class="Shlok-Number" id="toc_marker-14-8">ಶ್ಲೋಕ - 8</p>
<p class="Shlok">ವಸಂತಪುಷ್ಪೋತ್ಕರಚಾರುದರ್ಶನಂ</p>
<p class="Shlok">ವಸಂತಮಾಸಾದಪಿ ಕಾಂತದರ್ಶನಮ್ ।</p>
<p class="Shlok">ಸ ಪುಷ್ಪಕಂ ತತ್ರ ವಿಮಾನಮುತ್ತಮಂ</p>
<p class="Shlok">ದದರ್ಶ ತದ್ವಾನರವೀರಸತ್ತಮಃ ॥ 8 ॥</p>
<p class="Text">ವಸಂತ ಕಾಲದ ಪುಷ್ಪಗಳ ಸಮೂಹದಂತೆ ಬಹಳ ಸುಂದರವಾಗಿ ಕಾಣುತ್ತಿದ್ದ, ವಸಂತಮಾಸಕ್ಕಿಂತಲೂ ಹೆಚ್ಚು ಚೆಲುವಾಗಿದ್ದ, ಉತ್ತಮೋತ್ತಮವಾದ ಆ ಪುಷ್ಪಕವಿಮಾನವನ್ನು ವಾನರಶ್ರೇಷ್ಠನಾದ ಮಾರುತಿಯು ನೋಡಿದನು.॥ 8 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಅಷ್ಟಮಃ ಸರ್ಗಃ ॥ 8 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಎಂಟನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-15">ಒಂಭತ್ತನೆಯ ಸರ್ಗ</p>
<p class="Sub-Heading">ಹನುಮಂತನು ರಾವಣನ ಅಂತಃಪುರದಲ್ಲಿ ಮಲಗಿದ್ದ ಸ್ತ್ರೀಯರನ್ನು ನೋಡಿದುದು</p>
<p class="Shlok-Number" id="toc_marker-15-1">ಶ್ಲೋಕ - 1</p>
<p class="Shlok">ತಸ್ಯಾಲಯವರಿಷ್ಠಸ್ಯ ಮಧ್ಯೇ ವಿಪುಲಮಾಯತಮ್ ।</p>
<p class="Shlok">ದದರ್ಶ ಭವನಶ್ರೇಷ್ಠಂ ಹನುಮಾನ್ ಮಾರುತಾತ್ಮಜಃ ॥ </p>
<p class="Text">ಮರುತಾತ್ಮಜನಾದ ಹನುಮಂತನು ಶ್ರೇಷ್ಠವಾದ ಆ ಪುಷ್ಪಕ ವಿಮಾನದ ಮಧ್ಯಭಾಗದಲ್ಲಿ ನಿರ್ಮಲವಾಗಿಯೂ, ವಿಸ್ತಾರವಾಗಿಯೂ ಇದ್ದ ಸರ್ವಸುಖ ಸಂಪನ್ನವಾದ ಒಂದು ರಾಜಭವನವನ್ನು ನೋಡಿದನು. ॥ 1 ॥ </p>
<p class="Shlok-Number" id="toc_marker-15-2">ಶ್ಲೋಕ - 2</p>
<p class="Shlok">ಅರ್ಧಯೋಜನವಿಸ್ತೀರ್ಣಮಾಯತಂ ಯೋಜನಂ ಹಿ ತತ್ ।</p>
<p class="Shlok">ಭವನಂ ರಾಕ್ಷಸೇಂದ್ರಸ್ಯ ಬಹುಪ್ರಾಸಾದಸಂಕುಲಮ್ ॥</p>
<p class="Text">ಪುಷ್ಪಕ ವಿಮಾನದಲ್ಲಿದ್ದ ರಾವಣನ ಆ ಮಹಾಭವನದ ಸುತ್ತಲೂ ಅನೇಕ ಪ್ರಾಕಾರಗಳಿದ್ದವು. ಆ ಪುಷ್ಪಕ ಭವನವು ಅರ್ಧಯೋಜನದಷ್ಟು ಅಗಲವಾಗಿದ್ದು, ಒಂದು ಯೋಜನದಷ್ಟು ಉದ್ದವಾಗಿ ವಿಸ್ತಾರವಾಗಿತ್ತು. ॥ 2 ॥</p>
<p class="Shlok-Number" id="toc_marker-15-3">ಶ್ಲೋಕ - 3</p>
<p class="Shlok">ಮಾರ್ಗಮಾಣಸ್ತು ವೈದೇಹಿಂ ಸೀತಾಮಾಯತಲೋಚನಾಮ್ ।</p>
<p class="Shlok">ಸರ್ವತಃ ಪರಿಚಕ್ರಾಮ ಹನುಮಾನರಿಸೂದನಃ ॥</p>
<p class="Text">ಶತ್ರುಸಂಹಾರಕನೂ, ಸಮರ್ಥನೂ ಆದ ಹನುಮಂತನು ವಿಶಾಲನೇತ್ರೆಯಾದ ವಿದೇಹನಂದಿನಿ ಸೀತಾದೇವಿಯನ್ನು ಹುಡುಕುತ್ತಾ ಆ ಭವನಗಳೆಲ್ಲವನ್ನು ಜಾಲಾಡಿದನು. ॥ 3 ॥ </p>
<p class="Shlok-Number" id="toc_marker-15-4">ಶ್ಲೋಕ - 4</p>
<p class="Shlok">ಉತ್ತಮಂ ರಾಕ್ಷಸಾವಾಸಂ ಹನುಮಾನವಲೋಕಯನ್ ।</p>
<p class="Shlok">ಆಸಸಾದಾಥ ಲಕ್ಷ್ಮೀವಾನ್ ರಾಕ್ಷಸೇಂದ್ರನಿವೇಶನಮ್ ॥</p>
<p class="Text">ಸರ್ವಶುಭಲಕ್ಷಣಗಳಿಂದ ಕೂಡಿದ ಹನುಮಂತನು ರಾಕ್ಷಸರ ಶ್ರೇಷ್ಠವಾದ ಸೌಧಗಳೆಲ್ಲವನ್ನು ನೋಡಿಕೊಂಡು ರಾಕ್ಷಸೇಂದ್ರನಾದ ರಾವಣನ ಪ್ರಾಸಾದಕ್ಕೂ ತಲುಪಿದನು.॥ 4 ॥</p>
<p class="Shlok-Number" id="toc_marker-15-5">ಶ್ಲೋಕ - 5</p>
<p class="Shlok">ಚತುರ್ವಿಷಾಣೈರ್ದ್ವಿರದೈಸ್ತ್ರಿವಿಷಾಣೈಸ್ತಥೈವ ಚ ।</p>
<p class="Shlok">ಪರಿಕ್ಷಿಪ್ತಮಸಂಬಾಧಂ ರಕ್ಷ್ಯಮಾಣಮುದಾಯುಧೈಃ ॥</p>
<p class="Text">ಆ ವಿಶಾಲವಾದ ಅರಮನೆಯು ಎರಡು, ಮೂರು, ನಾಲ್ಕು ದಂತಗಳುಳ್ಳ ಮತ್ತಗಜಗಳಿಂದ ಪರಿವೃತವಾಗಿತ್ತು. ಆಯುಧಗಳನ್ನು ಎತ್ತಿ ಹಿಡಿದುಕೊಂಡು ಸರ್ವ ಸನ್ನದ್ಧರಾದ ರಾಕ್ಷಸರು ಅದನ್ನು ಎಲ್ಲ ಕಾಲದಲ್ಲಿಯೂ ರಕ್ಷಿಸುತ್ತಿದ್ದರು. ॥ 5 ॥</p>
<p class="Shlok-Number" id="toc_marker-15-6">ಶ್ಲೋಕ - 6</p>
<p class="Shlok">ರಾಕ್ಷಸೀಭಿಶ್ಚ ಪತ್ನೀಭೀ ರಾವಣಸ್ಯ ನಿವೇಶನಮ್ ।</p>
<p class="Shlok">ಆಹೃತಾಭಿಶ್ಚ ವಿಕ್ರಮ್ಯ ರಾಜಕನ್ಯಾಭಿರಾವೃತಮ್ ॥</p>
<p class="Text">ಆ ಮಹಾಪ್ರಾಸಾದದಲ್ಲಿ ರಾವಣನ ರಾಕ್ಷಸಸ್ತ್ರೀಯರು ಹಾಗೂ ಪರಾಕ್ರಮದಿಂದ ಸೆಳೆದುತಂದ ರಾಜಕನ್ಯೆಯರೂ ಆವೃತವಾಗಿದ್ದರು. ॥ 6 ॥</p>
<p class="Shlok-Number" id="toc_marker-15-7">ಶ್ಲೋಕ - 7</p>
<p class="Shlok">ತನ್ನಕ್ರಮಕರಾಕೀರ್ಣಂ ತಿಮಿಂಗಿಲಝಷಾಕುಲಮ್ ।</p>
<p class="Shlok">ವಾಯುವೇಗಸಮಾಧೂತಂ ಪನ್ನಗೈರಿವ ಸಾಗರಮ್ ॥</p>
<p class="Text">ರಾಕ್ಷಸ ರಾಜನಾದ ರಾವಣನ ಆ ಅರಮನೆಯು ಮೊಸಳೆಗಳಿಂದಲೂ, ಮೀನುಗಳಿಂದಲೂ, ತಿಮಿಂಗಿಲಗಳಿಂದಲೂ, ಮಹಾಮತ್ಸ್ಯಗಳಿಂದಲೂ ಕೂಡಿರುವ ವಾಯುವೇಗದಿಂದ ಅಲ್ಲೋಲ-ಕಲ್ಲೋಲವಾಗಿ ಆಗಸಕ್ಕೆ ಮುಟ್ಟುವ ತರಂಗಗಳಿಂದ ಕೂಡಿದ ಸರ್ಪಭರಿತವಾದ ಸಾಗರದಂತೆ ಕಾಣುತ್ತಿತ್ತು. ॥ 7 ॥ </p>
<p class="Shlok-Number" id="toc_marker-15-8">ಶ್ಲೋಕ - 8</p>
<p class="Shlok">ಯಾ ಹಿ ವೈಶ್ರವಣೇ ಲಕ್ಷ್ಮೀರ್ಯಾಚೇಂದ್ರೇ ಹರಿವಾಹನೇ ।</p>
<p class="Shlok">ಸಾ ರಾವಣಗೃಹೇ ಸರ್ವಾ ನಿತ್ಯಮೇವಾನಪಾಯಿನೀ ॥</p>
<p class="Text">ಕುಬೇರನ ಅರಮನೆಯಲ್ಲಿರುವ ಲಕ್ಷ್ಮಿಯು (ಐಶ್ವರ್ಯವು), ಹರಿವಾಹನ(ಐರಾವತ)ನಾದ ಇಂದ್ರನ ಅರಮನೆಯಲ್ಲಿರುವ ಸುರಮ್ಯವಾದ ಲಕ್ಷ್ಮಿಯೇ ರಾವಣನ ಅರಮನೆಯಲ್ಲೂ ಶಾಶ್ವತವಾಗಿ ವಾಸವಾಗಿದ್ದಳು. ॥ 8 ॥</p>
<p class="Shlok-Number" id="toc_marker-15-9">ಶ್ಲೋಕ - 9</p>
<p class="Shlok">ಯಾ ಚ ರಾಜ್ಞಃ ಕುಬೇರಸ್ಯ ಯಮಸ್ಯ ವರುಣಸ್ಯ ಚ ।</p>
<p class="Shlok">ತಾದೃಶೀ ತದ್ವಿಶಿಷ್ಟಾ ವಾ ಋದ್ಧೀ ರಕ್ಷೋಗೃಹೇಷ್ವಿಹ ॥</p>
<p class="Text">ಧನಪತಿಯಾದ ಕುಬೇರನ ಬಳಿ ಇರುವ, ಯಮ, ವರುಣರ ಬಳಿ ಇದ್ದ ಸಂಪತ್ಸಮೃದ್ಧಿಯೇ ಅದಕ್ಕಿಂತಲೂ ಮಿಗಿಲಾದ ಸಂಪತ್ಸಮೃದ್ಧಿಯು ಲಂಕೆಯಲ್ಲಿದ್ದ ರಾವಣನ ಬಳಿ ಹಾಗೂ ಅವನ ಸಹೋದರ, ಪುತ್ರ, ಮಂತ್ರಿಗಳೇ ಮುಂತಾದ ಎಲ್ಲ ರಾಕ್ಷಸರ ಮನೆಗಳಲ್ಲಿಯೂ ಇದ್ದಿತು. ॥ 9 ॥ </p>
<p class="Shlok-Number" id="toc_marker-15-10">ಶ್ಲೋಕ - 10</p>
<p class="Shlok">ತಸ್ಯ ಹರ್ಮ್ಯಸ್ಯ ಮಧ್ಯಸ್ಥಂ ವೇಶ್ಮ ಚಾನ್ಯತ್ ಸುನಿರ್ಮಿತಮ್ ।</p>
<p class="Shlok">ಬಹುನಿರ್ಯೂಹಸಂಕೀರ್ಣಂ ದದರ್ಶ ಪವನಾತ್ಮಜಃ ॥</p>
<p class="Text">ರಾವಣನ ಆ ಮಹಾಪ್ರಾಸಾದದ ಮಧ್ಯಭಾಗದಲ್ಲಿ ಸುಂದರವಾಗಿ ನಿರ್ಮಿಸಲ್ಪಟ್ಟಿದ್ದ ಮದಿಸಿದ ಹಲವಾರು ಕೃತ್ರಿಮವಾದ ಆನೆಗಳು ಸಮಾವೃತವಾಗಿದ್ದುದನ್ನು ಆ ಹನುಮಂತನು ನೋಡಿದನು. ॥ 10 ॥</p>
<p class="Shlok-Number" id="toc_marker-15-11">ಶ್ಲೋಕ - 11</p>
<p class="Shlok">ಬ್ರಹ್ಮಣೋಽರ್ಥೇ ಕೃತಂ ದಿವ್ಯಂ ದಿವಿ ಯದ್ವಿಶ್ವಕರ್ಮಣಾ ।</p>
<p class="Shlok">ವಿಮಾನಂ ಪುಷ್ಪಕಂ ನಾಮ ಸರ್ವರತ್ನವಿಭೂಷಿತಮ್ ॥</p>
<p class="Text">ಬ್ರಹ್ಮನ ಸಲುವಾಗಿ ವಿಶ್ವಕರ್ಮನಿಂದ ನಿರ್ಮಿಸಲ್ಪಟ್ಟಿದ್ದ ಸರ್ವರತ್ನವಿಭೂಷಿತವಾದ ದಿವ್ಯಪುಷ್ಪಕವೆಂಬ ವಿಮಾನವು ಅದಾಗಿತ್ತು. ॥ 11 ॥</p>
<p class="Shlok-Number" id="toc_marker-15-12">ಶ್ಲೋಕ - 12</p>
<p class="Shlok">ಪರೇಣ ತಪಸಾ ಲೇಭೇ ಯತ್ ಕುಬೇರಃ ಪಿತಾಮಹಾತ್ ।</p>
<p class="Shlok">ಕುಬೇರಮೋಜಸಾ ಜಿತ್ವಾ ಲೇಭೇ ತದ್ರಾಕ್ಷಸೇಶ್ವರಃ ॥</p>
<p class="Text">ಬ್ರಹ್ಮನಿಗಾಗಿ ವಿಶ್ವಕರ್ಮನಿಂದ ರಚಿಸಲ್ಪಟ್ಟ ಆ ಪುಷ್ಪಕವಿಮಾನವನ್ನು ಮಹಾತಪಸ್ಸಿನಿಂದ ಕುಬೇರನು ಬ್ರಹ್ಮನಿಂದ ಪಡೆದುಕೊಂಡಿದ್ದನು. ಅನಂತರ ರಾವಣೇಶ್ವರನು ಭುಜ-ಬಲ ಪರಾಕ್ರಮಗಳಿಂದ ಕುಬೇರನನ್ನು ಜಯಿಸಿ ಆ ಪುಷ್ಪಕವಿಮಾನವನ್ನು ಪಡೆದುಕೊಂಡಿದ್ದನು. ॥ 12 ॥</p>
<p class="Shlok-Number" id="toc_marker-15-13">ಶ್ಲೋಕ - 13</p>
<p class="Shlok">ಈಹಾಮೃಗಸಮಾಯುಕ್ತೈಃ ಕಾರ್ತಸ್ವರಹಿರಣ್ಮಯೈಃ ।</p>
<p class="Shlok">ಸುಕೃತೈರಾಚಿತಂ ಸ್ತಂಭೈಃ ಪ್ರದೀಪ್ತಮಿವ ಚ ಶ್ರಿಯಾ ॥</p>
<p class="Text">ಆ ಪುಷ್ಪಕವಿಮಾನವು ಅಪರಂಜಿ ಚಿನ್ನದಿಂದ ನಿರ್ಮಿತವಾದ ಕ್ರೀಡಾಮೃಗ ಮುಂತಾದ ಪ್ರತಿಮೆಗಳಿಂದ, ಕಲಾತ್ಮಕವಾಗಿ ತಯಾರಿಸಿದ ಬೆಳ್ಳಿಯ ಸ್ತಂಭಗಳಿಂದ ಅಲಂಕೃತವಾಗಿತ್ತು. ಅದ್ಭುತ ಕಾಂತಿಯಿಂದ ಶೋಭಾಯಮಾನವಾಗಿ ಕಾಣುತ್ತಿತ್ತು. ॥ 13 ॥</p>
<p class="Shlok-Number" id="toc_marker-15-14">ಶ್ಲೋಕ - 14</p>
<p class="Shlok">ಮೇರುಮಂದರಸಂಕಾಶೈಃ ಆಲ್ಲಿಖದ್ಭಿರಿವಾಂಬರಮ್ ।</p>
<p class="Shlok">ಕೂಟಾಗಾರೈಃ ಶುಭಾಕಾರೈಃ ಸರ್ವತಃ ಸಮಲಂಕೃತಮ್ ॥</p>
<p class="Text">ಮೇರು-ಮಂದರ ಪರ್ವತಗಳಿಗೆ ಸದೃಶವಾಗಿದ್ದು ಆಕಾಶವನ್ನು ಉಜ್ಜುತ್ತಿರುವುದೋ ಎಂಬಂತೆ ಕಾಣುತ್ತಿತ್ತು. ಅಗ್ನಿ-ಸೂರ್ಯರ ಪ್ರಕಾಶಕ್ಕೆ ಸಮಾನವಾದ ಪ್ರಕಾಶದಿಂದ ಬೆಳಗುತ್ತಾ ಚಂದ್ರಶಾಲೆಗಳಿಂದಲೂ, ಗುಪ್ತಗೃಹಗಳಿಂದಲೂ ಸಮಲಂಕೃತವಾಗಿದ್ದಿತು. ॥14॥</p>
<p class="Shlok-Number" id="toc_marker-15-15">ಶ್ಲೋಕ - 15</p>
<p class="Shlok">ಜ್ವಲನಾರ್ಕಪ್ರತೀಕಾಶಂ ಸುಕೃತಂ ವಿಶ್ವಕರ್ಮಣಾ ।</p>
<p class="Shlok">ಹೇಮಸೋಪಾನಸಂಯುಕ್ತಂ ಚಾರುಪ್ರವರವೇದಿಕಮ್ ॥</p>
<p class="Text">ವಿಶ್ವಕರ್ಮನಿಂದ ಚಾಕಚಕ್ಯತೆಯಿಂದ ನಿರ್ಮಿತವಾದ ಪುಷ್ಪಕವು ಸೂರ್ಯಾಗ್ನಿಗಳಂತೆ ಪ್ರಕಾಶಮಾನವಾಗಿತ್ತು. ಸುವರ್ಣಮಯವಾದ ಸೋಪಾನಗಳಿಂದಲೂ, ಶ್ರೇಷ್ಠವಾದ ಜಗುಲಿಗಳಿಂದಲೂ ಕೂಡಿದ ಸರ್ವಶ್ರೇಷ್ಠವಾದ ಆ ವಿಮಾನವನ್ನು ಹನುಮಂತನು ನೋಡಿದನು.॥ 15 ॥ </p>
<p class="Shlok-Number" id="toc_marker-15-16">ಶ್ಲೋಕ - 16</p>
<p class="Shlok">ಜಾಲವಾತಾಯನೈರ್ಯುಕ್ತಂ ಕಾಂಚನೈಃ ಸ್ಫಾಟಿಕೈರಪಿ ।</p>
<p class="Shlok">ಇಂದ್ರನೀಲಮಹಾನೀಲ ಮಣಿಪ್ರವರವೇದಿಕಮ್ ॥</p>
<p class="Text">ಆ ವಿಮಾನವು ಸುವರ್ಣ ಮಯವಾದ ಹಾಗೂ ಸ್ಫಟಿಕಮಯವಾದ ಜಾಲರಿಗಳಿಂದ ಕೂಡಿದ ಕಿಟಕಿಗಳಿಂದ ಸಮಲಂಕೃತವಾಗಿತ್ತು. ಅದರಲ್ಲಿದ್ದ ಜಗುಲಿಗಳು ಶ್ರೇಷ್ಠವಾದ ಇಂದ್ರನೀಲಮಣಿಗಳಿಂದ ಮತ್ತು ಸಿಂಹಳ ದ್ವೀಪದಲ್ಲಿ ಲಭಿಸುವ ಮಹಾನೀಲಗಳಿಂದ ನಿರ್ಮಿಸಲ್ಪಟ್ಟಿದ್ದವು. ॥ 16 ॥</p>
<p class="Shlok-Number" id="toc_marker-15-17">ಶ್ಲೋಕ - 17</p>
<p class="Shlok">ವಿದ್ರುಮೇಣ ವಿಚಿತ್ರೇಣ ಮಣಿಭಿಶ್ಚ ಮಹಾಧನೈಃ ।</p>
<p class="Shlok">ನಿಸ್ತುಲಾಭಿಶ್ಚ ಮುಕ್ತಾಭಿಸ್ತಲೇನಾಭಿವಿರಾಜಿತಮ್ ॥</p>
<p class="Text">ಅದರ ತಳಭಾಗವು (ನೆಲ) ವಿಚಿತ್ರವಾದ ಹವಳಗಳಿಂದಲೂ, ಅಪಾರ ವೌಲ್ಯದ ಮಣಿಗಳಿಂದಲೂ, ಉಪಮಾನ ರಹಿತವಾದ ದುಂಡಾಗಿರುವ ಮುತ್ತುಗಳಿಂದ ಚಿತ್ರಿತವಾಗಿ ರಾರಾಜಿಸುತ್ತಿತ್ತು. ॥ 17 ॥ </p>
<p class="Shlok-Number" id="toc_marker-15-18">ಶ್ಲೋಕ - 18</p>
<p class="Shlok">ಚಂದನೇನ ಚ ರಕ್ತೇನ ತಪನೀಯನಿಭೇನ ಚ ।</p>
<p class="Shlok">ಸುಪುಣ್ಯಗಂಧಿನಾ ಯುಕ್ತಮಾದಿತ್ಯತರುಣೋಪಮಮ್ ॥</p>
<p class="Text">ಅದು ಸುವರ್ಣ ಸದೃಶವಾದ ಪುಣ್ಯ ಗಂಧದಿಂದ ಯುಕ್ತವಾದ ರಕ್ತ ಚಂದನದಿಂದ ಸುವಾಸಿತವಾಗಿತ್ತು. ಕಾದ ಭಂಗಾರದ ಕಾಂತಿಯಿಂದ ಮಧ್ಯಾಹ್ನದ ಸೂರ್ಯನಂತೆ ತೇಜಃಪುಂಜವಾಗಿತ್ತು. ॥ 18 ॥</p>
<p class="Shlok-Number" id="toc_marker-15-19">ಶ್ಲೋಕ - 19</p>
<p class="Shlok">ಕೂಟಾಗಾರೈರ್ವರಾಕಾರೈಃ ವಿವಿಧೈಃ ಸಮಲಂಕೃತಮ್ ।</p>
<p class="Shlok">ವಿಮಾನಂ ಪುಷ್ಪಕಂ ದಿವ್ಯಮಾರುರೋಹ ಮಹಾಕಪಿಃ ॥</p>
<p class="Text">ವಿವಿಧವಾದ ಸುಂದರಾಕೃತಿಗಳುಳ್ಳ ಗುಪ್ತಗೃಹಗಳಿಂದ (ಕೂಟಾಗಾರ) ಕೂಡಿದ್ದು ಆ ಪುಷ್ಪಕ ವಿಮಾನವು ಅಲಂಕೃತವಾಗಿತ್ತು. ಅಂತಹ ದಿವ್ಯವಿಮಾನವನ್ನು ಮಹಾಕಪಿಯಾದ ಹನುಮಂತನು ಏರಿದನು. ॥ 19 ॥ </p>
<p class="Shlok-Number" id="toc_marker-15-20">ಶ್ಲೋಕ - 20</p>
<p class="Shlok">ತತ್ರಸ್ಥಃ ಸ ತದಾ ಗಂಧಂ ಪಾನಭಕ್ಷ್ಯಾನ್ನಸಂಭವಮ್ ।</p>
<p class="Shlok">ದಿವ್ಯಂ ಸಂಮೂರ್ಛಿತಂ ಜಿಘ್ರದ್ರೂಪವಂತಮಿವಾನಿಲಮ್ ।</p>
<p class="Shlok">ಸ ಗಂಧಸ್ತಂ ಮಹಾಸತ್ತ್ವಂ ಬಂಧುರ್ಬಂಧುಮಿವೋತ್ತಮಮ್ ॥</p>
<p class="Text">ಆಗ ಅಲ್ಲಿ ಭಕ್ಷ್ಯ-ಪಾನೀಯಗಳಿಂದ ಹಾಗೂ ಅನ್ನಭಂಡಾರದಿಂದ ಹೊರ ಸೂಸುತ್ತಿದ್ದ, ಮೆೃ-ಮನ ಮರೆಸುವಂತಹ ದಿವ್ಯಪರಿಮಳವು ಸರ್ವತ್ರ ಪಸರಿಸಿತ್ತು. ಆ ಸುವಾಸನೆಯು ನಾಸಾಪುಟಕ್ಕೆ ತಗಲುತ್ತಲೇ ಹನುಮಂತನು ನಿರಾಕಾರವಾದ ವಾಯುದೇವರೇ ಮೂರ್ತಿಭವಿಸಿ ಪರಿಮಳ ರೂಪದಿಂದ ಬಂದಿರುವಂತೆ ಭಾವಿಸಿದನು. ॥ 20 ॥ </p>
<p class="Shlok-Number" id="toc_marker-15-21">ಶ್ಲೋಕ - 21</p>
<p class="Shlok">ಇತ ಏಹೀತ್ಯುವಾಚೇವ ತತ್ರ ಯತ್ರ ಸ ರಾವಣಃ ।</p>
<p class="Shlok">ತತಸ್ತಾಂ ಪ್ರಸ್ಥಿತಃ ಶಾಲಾಂ ದದರ್ಶ ಮಹತೀಂ ಶುಭಾಮ್ ॥</p>
<p class="Text"> ಪಾನ-ಭಕ್ಷ್ಯಾದಿಗಳಿಂದ ಹೊರಹೊಮ್ಮುತ್ತಿದ್ದ ಆ ದಿವ್ಯ ಗಂಧವು (ವಾಯುದೇವರು) ಬಂಧುವೊಬ್ಬನನ್ನು ಮತ್ತೊಬ್ಬ ಉತ್ತಮನಾದ ಬಂಧುವು ‘ಇತ್ತ ಬಾ, ಇತ್ತ ಬಾ’ ಎಂದು ಹೇಳಿಕೊಂಡು ರಾವಣನಿರುವ ಸ್ಥಳಕ್ಕೆ ಕರೆಯುತ್ತಿರುವನೋ ಎಂಬಂತೆ ಕಾಣುತ್ತಿತ್ತು.॥ 21 ॥</p>
<p class="Shlok-Number" id="toc_marker-15-22">ಶ್ಲೋಕ - 22</p>
<p class="Shlok">ರಾವಣಸ್ಯ ಮನಃಕಾಂತಾಂ ಕಾಂತಾಮಿವ ವರಸ್ತ್ರಿಯಮ್ ।</p>
<p class="Shlok">ಮಣಿಸೋಪಾನವಿಕೃತಾಂ ಹೇಮಜಾಲವಿರಾಜಿತಾಮ್ ॥</p>
<p class="Text">ಅಲ್ಲಿಂದ ಮುಂದೆ ಹೋದ ಹನುಮಂತನು ಶುಭಾಕೃತಿಯ ಒಂದು ವಿಶಾಲವಾದ, ಸುಂದರವಾದ ಶಾಲೆಯನ್ನು ನೋಡಿದನು. ಅದು ಕಡುಚೆಲುವೆಯಾದ ಮನೋಹರವಾದ ಕಾಂತಿಯುಕ್ತ ಕಾಂತೆಯು ಕಾಂತನಿಗೆ ಪ್ರಿಯವಾಗುವಂತೆ ರಾವಣನಿಗೆ ಅತ್ಯಂತ ಪ್ರಿಯವಾಗಿತ್ತು. ॥ 22 ॥</p>
<p class="Shlok-Number" id="toc_marker-15-23">ಶ್ಲೋಕ - 23</p>
<p class="Shlok">ಸ್ಫಾಟಿಕೈರಾವೃತತಲಾಂ ದಂತಾಂತರಿತರೂಪಿಕಾಮ್ ।</p>
<p class="Shlok">ಮುಕ್ತಾಭಿಶ್ಚ ಪ್ರವಾಲೈಶ್ಚ ರೂಪ್ಯಚಾಮೀಕರೈರಪಿ ॥ (23)</p>
<p class="Text">ಆ ಶಾಲೆಯ ಸೋಪಾನಗಳು ಮಣಿಮಯವಾಗಿದ್ದವು. ಸುವರ್ಣಮಯವಾದ ಬಲೆಗಳಿಂದ ವಿರಾಜಿಸುವ ಗವಾಕ್ಷಗಳು ಮಂಗಳ ಕರವಾಗಿದ್ದವು. ನೆಲಕ್ಕೆ ಸ್ಫಟಿಕ ಶಿಲೆಗಳನ್ನು ಹಾಸಿ ಅಲ್ಲಲ್ಲಿ ದಂತದ ಚಿತ್ರಗಳನ್ನು ಕೆತ್ತಿದ್ದರು.॥ 23 ॥</p>
<p class="Shlok-Number" id="toc_marker-15-24">ಶ್ಲೋಕ - 24</p>
<p class="Shlok">ವಿಭೂಷಿತಾಂ ಮಣಿಸ್ತಂಭೈಃ ಸುಬಹುಸ್ತಂಭಭೂಷಿತಾಮ್ ।</p>
<p class="Shlok">ಸಮೈರ್ಋಜುಭಿರತ್ಯುಚ್ಚೈಃ ಸಮಂತಾತ್ ಸುವಿಭೂಷಿತೈಃ ॥</p>
<p class="Text"> ಮುತ್ತು ಹವಳ ವಜ್ರಗಳಿಂದಲೂ ಬೆಳ್ಳಿ ಭಂಗಾರದ ತಗಡುಗಳಿಂದಲೂ ಸಮಲಂಕೃತವಾದ ಮಣಿಮಯ ಸ್ತಂಭಗಳೇ ಅಲ್ಲದೆ ಇನ್ನೂ ಅನೇಕ ಸುಂದರವಾದ ಸ್ತಂಭಗಳಿಂದ ಆ ದಿವ್ಯಶಾಲೆಯು ಭೂಷಿತವಾಗಿತ್ತು. ॥ 24 ॥</p>
<p class="Shlok-Number" id="toc_marker-15-25">ಶ್ಲೋಕ - 25</p>
<p class="Shlok">ಸ್ತಂಭೈಃ ಪಕ್ಷೈರಿವಾತ್ಯುಚ್ಚೈರ್ದಿವಂ ಸಂಪ್ರಸ್ಥಿತಾಮಿವ ।</p>
<p class="Shlok">ಮಹತ್ಯಾ ಕುಥಯಾಸ್ತೀರ್ಣಾಂ ಪೃಥಿವೀಲಕ್ಷಣಾಂಕಯಾ ॥</p>
<p class="Text">ಆ ಸ್ತಂಭಗಳು ಸ್ವಲ್ಪವೂ ಡೊಂಕಿಲ್ಲದಂತೆ ನೇರವಾಗಿದ್ದು, ಆಮೂಲಾಗ್ರವಾಗಿ ಅಲಂಕೃತವಾಗಿ ಎತ್ತರವಾಗಿದ್ದವು. ಗಗನಚುಂಬಿಗಳಾದ ಆ ಕಂಬಗಳು ಪಕ್ಷಿಗಳ ರೆಕ್ಕೆಗಳಂತೆ ಕಾಣುತ್ತಿದ್ದು, ಆಕಾಶದ ಕಡೆಗೆ ಹಾರಲು ಸಿದ್ಧವಾಗಿರುವಂತೆ ಕಾಣುತ್ತಿದ್ದವು.॥ 25 ॥</p>
<p class="Shlok-Number" id="toc_marker-15-26">ಶ್ಲೋಕ - 26</p>
<p class="Shlok">ಪೃಥಿವೀಮಿವ ವಿಸ್ತೀರ್ಣಾಂ ಸರಾಷ್ಟ್ರಗೃಹಮಾಲಿನೀಮ್ ।</p>
<p class="Shlok">ನಾದಿತಾಂ ಮತ್ತವಿಹಗೈರ್ದಿವ್ಯಗಂಧಾಧಿವಾಸಿತಾಮ್ ॥</p>
<p class="Text">ಆ ದಿವ್ಯ ಶಾಲೆಯ ಮಧ್ಯದಲ್ಲಿ ನದಿ-ಸಮುದ್ರ, ಅರಣ್ಯಗಳ ಕಸೂತಿಯಿಂದ ಕೂಡಿದ ವಿಶಾಲವಾದ ರತ್ನಗಂಬಳಿಯನ್ನು ಹಾಸಿದ್ದರು. ಅದು ರಾಷ್ಟ್ರ, ಗೃಹಗಳ ಸಾಲುಗಳು ಮುಂತಾದ ಚಿತ್ರಗಳಿಂದ ಅಲಂಕೃತವಾಗಿತ್ತು, ಆ ದಿವ್ಯ ಶಾಲೆಯು ಭೂಮಿಯಂತೆ ವಿಸ್ತಾರವಾಗಿ ಕಾಣುತ್ತಿತ್ತು. ॥ 26 ॥</p>
<p class="Shlok-Number" id="toc_marker-15-27">ಶ್ಲೋಕ - 27</p>
<p class="Shlok">ಪರಾರ್ಧ್ಯಾಸ್ತರಣೋಪೇತಾಂ ರಕ್ಷೋಽಧಿಪನಿಷೇವಿತಾಮ್ ।</p>
<p class="Shlok">ಧೂಮ್ರಾಮಗರುಧೂಪೇನ ವಿಮಲಾಂ ಹಂಸಪಾಂಡರಾಮ್ ॥</p>
<p class="Text">ಅಲ್ಲಿ ಮದಿಸಿದ ಪಕ್ಷಿಗಳು ಕಲ-ಕಲಧ್ವನಿಮಾಡುತ್ತಿದ್ದವು. ದಿವ್ಯಗಂಧಗಳಿಂದ ಆ ಶಾಲೆಯು ಸುವಾಸಿತವಾಗಿತ್ತು. ಅಲ್ಲಿ ಬಹುಮೂಲ್ಯ ರತ್ನಗಂಬಳಿಯನ್ನು ಹಾಸಿದ್ದರು. ರಾಕ್ಷಸಾಧಿಪತಿಯಾದ ರಾವಣನು ಆ ದಿವ್ಯ ಶಾಲೆಯಲ್ಲಿ ವಾಸಮಾಡುತ್ತಿದ್ದನು. ॥ 27 ॥</p>
<p class="Shlok-Number" id="toc_marker-15-28">ಶ್ಲೋಕ - 28</p>
<p class="Shlok">ಚಿತ್ರಾಂ ಪುಷ್ಪೋಪಹಾರೇಣ ಕಲ್ಮಾಷೀಮಿವ ಸುಪ್ರಭಾಮ್ ।</p>
<p class="Shlok">ಮನಃಸಂಹ್ಲಾದಜನನೀಂ ವರ್ಣಸ್ಯಾಪಿ ಪ್ರಸಾದಿನೀಮ್ ॥</p>
<p class="Text">ಅಗರು ಧೂಪಗಳಿಂದ ಧೂಪಿತವಾದ ಆ ಶಾಲೆಯು ಧೂಮ್ರವರ್ಣದ್ದಾಗಿ ಕಾಣುತ್ತಿತ್ತು. ಆದರೆ ವಾಸ್ತವವಾಗಿ ಹಂಸದಂತೆ ಬಿಳುಪಾಗಿಯೂ, ನಿರ್ಮಲವಾಗಿಯೂ ಇತ್ತು. ಅದು ನಾನಾಬಣ್ಣಗಳ ಪುಷ್ಪಹಾರಗಳಿಂದ ಚಿತ್ರವರ್ಣದಂತೆ ವಿರಾಜಿತವಾಗಿದ್ದು, ಚಿತ್ರ-ವಿಚಿತ್ರ ವರ್ಣಗಳಿಂದ ಶೋಭಿತವಾದ ವಸಿಷ್ಠರ ಧೇನುವಿನಂತೆ<span class="char-style-override-6">*</span> ಸಕಲ ಕಾಮನಾ ವಸ್ತುಗಳನ್ನು ಕೊಡುತ್ತಿದ್ದಿತು.॥ 28 ॥</p>
<p class="Footnotes"><span class="char-style-override-6">*</span>ವಸಿಷ್ಠ ಮಹರ್ಷಿಗಳ ಕಾಮಧೇನುವು ಎಲ್ಲರ ಮನೋರಥಗಳನ್ನು ಈಡೇರಿಸುವಂತೆ ‘‘ಶಬಲ’’ (ಕಲ್ಮಾಷಿ) ವರ್ಣಶೋಭಿತವಾದ ಈ ಭವನವು ಅಲ್ಲಿ ವಾಸಿಸುವರೆಲ್ಲರ ಕೋರಿಕೆಗಳನ್ನು ಈಡೇರಿಸುತ್ತಿತ್ತು.</p>
<p class="Shlok-Number" id="toc_marker-15-29">ಶ್ಲೋಕ - 29</p>
<p class="Shlok">ತಾಂ ಶೋಕನಾಶಿನೀಂ ದಿವ್ಯಾಂ ಶ್ರಿಯಃ ಸಂಜನನೀಮಿವ ।</p>
<p class="Shlok">ಇಂದ್ರಿಯಾಣೀಂದ್ರಿಯಾರ್ಥೈಶ್ಚ ಪಂಚ ಪಂಚಭಿರುತ್ತಮೈಃ ॥</p>
<p class="Text">ಅದು ಒಳ್ಳೆಯ ಪ್ರಭೆಯಿಂದ ರಾರಾಜಿಸುತ್ತಾ ಮನಸ್ಸಿಗೆ ಆಮೋದವನ್ನು ಉಂಟು ಮಾಡುತ್ತಿತ್ತು. ಸುಂದರ ಬಣ್ಣಗಳ ಸೌಂದರ್ಯವನ್ನು ಹೆಚ್ಚಿಸುವಂತ್ತಿತ್ತು. ಎಲ್ಲ ಶೋಕಗಳನ್ನು ಪರಿಹರಿಸುತ್ತಿತ್ತು. ದಿವ್ಯಸಂಪತ್ತಿನ ಉಗಮಸ್ಥಾನವೇ ಆಗಿರುವುದೋ ಎಂಬತ್ತಿದ್ದ ಆ ಶಾಲೆಯನ್ನು ಹನುಮಂತನು ನೋಡಿದನು.॥ 29 ॥ </p>
<p class="Shlok-Number" id="toc_marker-15-30">ಶ್ಲೋಕ - 30</p>
<p class="Shlok">ತರ್ಪಯಾಮಾಸ ಮಾತೇವ ತದಾ ರಾವಣಪಾಲಿತಾ ।</p>
<p class="Shlok">ಸ್ವರ್ಗೋಽಯಂ ದೇವಲೋಕೋಽಯಂ ಇಂದ್ರಸ್ಯೇಯಂ ಪುರೀ ಭವೇತ್ ॥</p>
<p class="Text">ರಾವಣನಿಂದ ಪಾಲಿತವಾದ ಆ ದಿವ್ಯಶಾಲೆಯು ಶಬ್ದ, ಸ್ಪರ್ಶ, ರೂಪ, ರಸ, ಗಂಧಗಳೆಂಬ ಐದು ಇಂದ್ರಿಯ ವಿಷಯಗಳಿಂದ ಕಿವಿ, ಚರ್ಮ, ಕಣ್ಣು, ನಾಲಿಗೆ, ಮೂಗು ಹೀಗೆ ಹನುಮಂತನ ಐದು ಇಂದ್ರಿಯಗಳನ್ನು ತಾಯಿಯೋಪಾದಿಯಲ್ಲಿ ತೃಪ್ತಿಗೊಳಿಸುತ್ತಿತ್ತು. ಆ ದಿವ್ಯಶಾಲೆಯಲ್ಲಿ ಪಂಚೇಂದ್ರಿಯಗಳಿಗೂ ತೃಪ್ತಿಯುಂಟಾಗುತ್ತಿತ್ತು. ॥ 30 ॥</p>
<p class="Shlok-Number" id="toc_marker-15-31">ಶ್ಲೋಕ - 31</p>
<p class="Shlok">ಸಿದ್ಧಿರ್ವೇಯಂ ಪರಾ ಹಿ ಸ್ಯಾತ್ ಇತ್ಯಮನ್ಯತ ಮಾರುತಿಃ ।</p>
<p class="Shlok">ಪ್ರಧ್ಯಾಯತ ಇವಾಪಶ್ಯತ್ ಪ್ರದೀಪಾಂಸ್ತತ್ರ ಕಾಂಚನಾನ್ ॥</p>
<p class="Text">ಅಂತಹ ದಿವ್ಯಶಾಲೆಯನ್ನು ಅದರ ಅನುಪಮವಾದ ಸೌಂದರ್ಯವನ್ನು ನೋಡಿ ಮಾರುತಿಯು - ‘‘ಇದು ನಿಶ್ಚಯವಾಗಿಯೂ ಎಲ್ಲರೂ ಪಡೆಯುವ ಸ್ವರ್ಗಲೋಕವೇ ಸರಿ. ದೇವತೆಗಳು ವಾಸಿಸುವ ದೇವಲೋಕವಾದರೂ ಇರಬಹುದು. ಅಥವಾ ಇಂದ್ರನ ಅಮರಾವತಿಯಿರಬಹುದೇ? ಅದಕ್ಕಿಂತಲೂ ಮಿಗಿಲಾದ ತಪಸ್ಸಿದ್ಧಿರೂಪವಾದ ಲೋಕವೇ ಆಗಿರಬಹುದು’’ ಎಂದುಕೊಂಡನು. ॥ 31 ॥</p>
<p class="Shlok-Number" id="toc_marker-15-32">ಶ್ಲೋಕ - 32</p>
<p class="Shlok">ಧೂರ್ತಾನಿವ ಮಹಾಧೂರ್ತೈಃ ದೇವನೇನ ಪರಾಜಿತಾನ್ ।</p>
<p class="Shlok">ದೀಪಾನಾಂ ಚ ಪ್ರಕಾಶೇನ ತೇಜಸಾ ರಾವಣಸ್ಯ ಚ ॥</p>
<p class="Shlok-Number" id="toc_marker-15-33">ಶ್ಲೋಕ - 33</p>
<p class="Shlok">ಅರ್ಚಿರ್ಭಿರ್ಭೂಷಣಾನಾಂ ಚ ಪ್ರದೀಪ್ತೇವಾಭ್ಯಮನ್ಯತ ।</p>
<p class="Shlok">ತತೋಽಪಶ್ಯತ್ ಕುಥಾಸೀನಂ ನಾನಾವರ್ಣಾಂಬರಸ್ರಜಮ್ ॥</p>
<p class="Text">ಸುವರ್ಣಮಯವಾದ ದೀಪಸ್ತಂಭಗಳಲ್ಲಿ ಅಲ್ಲಾಡದೆ ಉರಿಯುತ್ತಿದ್ದ ಮಣಿದೀಪಗಳ ಸಾಲುಗಳನ್ನು ಹನುಮಂತನು ನೋಡಿದನು. ಜೂಜಿನಲ್ಲಿ ಮಹಾಧೂರ್ತರಿಂದ ಪರಾಜಿತರಾಗಿ ಚಿಂತಾಮಗ್ನರಾಗಿ (ಧ್ಯಾನಮಗ್ನರಾಗಿ) ಕುಳಿತಿರುವ ಸಾಧಾರಣ ಧೂರ್ತರಂತೆ ಅವು ಕಾಣುತ್ತಿದ್ದವು. ಆದರೆ ಆ ದೀಪಗಳು ರಾವಣನ ದಿವ್ಯತೇಜಸ್ಸಿನ ಮುಂದೆ ಮಸಕು-ಮಸಕಾಗಿ ಕಾಣುತ್ತಿದ್ದವು. ದೀಪಗಳ ಪ್ರಕಾಶದಿಂದಲೂ ರಾವಣನ ತೇಜಸ್ಸಿನಿಂದಲೂ, ಆಭರಣಗಳ ಕಾಂತಿಯಿಂದಲೂ ಆ ದಿವ್ಯ ಶಾಲೆಯು ಜಾಜ್ವಲ್ಯಮಾನವಾಗಿದೆಯೋ ಎಂಬಂತೆ ಹನುಮಂತನಿಗೆ ಭಾಸವಾಯಿತು. ॥ 32-33 ॥ </p>
<p class="Shlok-Number" id="toc_marker-15-34">ಶ್ಲೋಕ - 34</p>
<p class="Shlok">ಸಹಸ್ರಂ ವರನಾರೀಣಾಂ ನಾನಾವೇಷವಿಭೂಷಿತಮ್ ।</p>
<p class="Shlok">ಪರಿವೃತ್ತೇಽರ್ಧರಾತ್ರೇ ತು ಪಾನನಿದ್ರಾವಶಂಗತಮ್ ॥</p>
<p class="Text">ಅನಂತರ ಮಾರುತಿಯು ಆ ದಿವ್ಯಶಾಲೆಯಲ್ಲಿ ಸಾವಿರಾರು ಉತ್ತಮ ಸುಂದರ ಸ್ತ್ರೀಯರನ್ನು ನೋಡಿದನು. ಅವರೆಲ್ಲರೂ ರತ್ನಗಂಬಳಿಗಳ ಮೇಲೆ ಕುಳಿತ್ತಿದ್ದು, ಬಗೆ-ಬಗೆಯ ಬಣ್ಣಗಳ ವಸ್ತ್ರಗಳನ್ನು, ಮಾಲೆಗಳನ್ನು ಧರಿಸಿದ್ದರು. ನಾನಾವಿಧವಾದ ವೇಷ-ಭೂಷಣಗಳಿಂದ ಸಮಲಂಕೃತರಾಗಿದ್ದರು. ಅವರಲ್ಲಿ ಕೆಲವರು ಅರ್ಧರಾತ್ರಿಯವರೆಗೆ ಕ್ರೀಡಾದಿಗಳಿಂದ ವಿರತರಾಗಿ ಮಧುಪಾನ ಮತ್ತರಾಗಿ ತೂರಾಡುತ್ತಿದ್ದರು. ॥ 34 ॥</p>
<p class="Shlok-Number" id="toc_marker-15-35">ಶ್ಲೋಕ - 35</p>
<p class="Shlok">ಕ್ರೀಡಿತ್ವೋಪರತಂ ರಾತ್ರೌ ಪ್ರಸುಪ್ತಂ ಬಲವತ್ತದಾ ।</p>
<p class="Shlok">ತತ್ ಪ್ರಸುಪ್ತಂ ವಿರುರುಚೇ ನಿಃಶಬ್ದಾಂತರಭೂಷಣಮ್ ॥</p>
<p class="Shlok-Number" id="toc_marker-15-36">ಶ್ಲೋಕ - 36</p>
<p class="Shlok">ನಿಃಶಬ್ದ ಹಂಸಭ್ರಮರಂ ಯಥಾ ಪದ್ಮವನಂ ಮಹತ್ ।</p>
<p class="Shlok">ತಾಸಾಂ ಸಂವೃತದಂತಾನಿ ಮೀಲಿತಾಕ್ಷೀಣಿ ಮಾರುತಿಃ ॥</p>
<p class="Text">ಕ್ರೀಡೆಯ ಆಯಾಸದಿಂದಲೂ, ಮಧುಪಾನದಿಂದಲೂ ಅವರು ಬಲವಂತವಾಗಿ ನಿದ್ರಾದೇವಿಯನ್ನು ಆಲಿಂಗಿಸಬೇಕಾಯಿತು. ನಿದ್ರಾಮುದ್ರಿತರಾದ ನಾರಿಯರ ಕಾಲಂದುಗೆ, ಗೊಲಸು, ಓಡ್ಯಾಣ ಇವೇ ಮುಂತಾದ ಆಭರಣಗಳು ನಿಶ್ಚಲವಾಗಿದ್ದರಿಂದ ಅಲ್ಲಿ ನಿಶ್ಶಬ್ದವು ತಾಂಡವವಾಡುತ್ತಿತ್ತು. ಅದನ್ನು ನೋಡಿದರೆ ಹಂಸಗಳಿಂದಲೂ, ದುಂಬಿಗಳಿಂದಲೂ ಕೂಡಿದ ಶಾಂತವಾದ ಪದ್ಮಸರೋವರದಂತೆ ಕಂಗೊಳಿಸುತ್ತಿತ್ತು. ಮಲಗಿದ್ದ ಸಮಯದಲ್ಲಿ ಆ ಸ್ತ್ರೀಯರೆಲ್ಲರ ತುಟಿಗಳು, ಕಣ್ಣುಗಳು ಮುಚ್ಚಿದ್ದವು. ಅವರ ಮುಖಗಳು ಸುಗಂಧಯುಕ್ತವಾಗಿದ್ದು ಪದ್ಮಗಳಂತೆ ಪ್ರಕಾಶಿಸುತ್ತಿರುವ ಸ್ತ್ರೀಯರನ್ನು ಹನುಮಂತನು ನೋಡಿದನು. ॥ 35-36 ॥</p>
<p class="Shlok-Number" id="toc_marker-15-37">ಶ್ಲೋಕ - 37</p>
<p class="Shlok">ಅಪಶ್ಯತ್ ಪದ್ಮಗಂಧೀನಿ ವದನಾನಿ ಸುಯೋಷಿತಾಮ್ ।</p>
<p class="Shlok">ಪ್ರಬುದ್ಧಾನೀವ ಪದ್ಮಾನಿ ತಾಸಾಂ ಭೂತ್ವಾ ಕ್ಷಪಾಕ್ಷಯೇ ॥</p>
<p class="Text">‘‘ಆ ರಾಕ್ಷಸ ಸ್ತ್ರೀಯರ ಮುಖಗಳು ಹಗಲಿನಲ್ಲಿ ವಿಕಸಿತವಾದ ಪದ್ಮಗಳಂತೆ ಇದ್ದವು. ಆದರೆ ಆಗ ರಾತ್ರಿಯಾಗುತ್ತಲೇ ಮುಕುಳಿತವಾದ ಪದ್ಮಗಳಂತೆ ಒಪ್ಪುತ್ತಿದ್ದವು. ॥ 37 ॥</p>
<p class="Shlok-Number" id="toc_marker-15-38">ಶ್ಲೋಕ - 38</p>
<p class="Shlok">ಪುನಃ ಸಂವೃತಪತ್ರಾಣಿ ರಾತ್ರಾವಿವ ಬಭುಸ್ತದಾ ।</p>
<p class="Shlok">ಇಮಾನಿ ಮುಖಪದ್ಮಾನಿ ನಿಯತಂ ಮತ್ತಷಟ್ಪದಾಃ ॥</p>
<p class="Shlok-Number" id="toc_marker-15-39">ಶ್ಲೋಕ - 39</p>
<p class="Shlok">ಅಂಬುಜಾನೀವ ಫುಲ್ಲಾನಿ ಪ್ರಾರ್ಥಯಂತಿ ಪುನಃ ಪುನಃ ।</p>
<p class="Shlok">ಇತಿ ಚಾಮನ್ಯತ ಶ್ರೀಮಾನ್ ಉಪಪತ್ತ್ಯಾ ಮಾಹಾಕಪಿಃ ॥</p>
<p class="Shlok-Number" id="toc_marker-15-40">ಶ್ಲೋಕ - 40</p>
<p class="Shlok">ಮೇನೇ ಹಿ ಗುಣತಸ್ತಾನಿ ಸಮಾನಿ ಸಲಿಲೋದ್ಭವೈಃ ।</p>
<p class="Shlok">ಸಾ ತಸ್ಯ ಶುಶುಭೇ ಶಾಲಾ ತಾಭಿಃ ಸ್ತ್ರೀಭಿರ್ವಿರಾಜಿತಾ ॥</p>
<p class="Text">ಮದಿಸಿದ ದುಂಬಿಗಳಿಂದ ಕೂಡಿದ ಪದ್ಮಸರೋವರಕ್ಕೂ, ದಿವ್ಯ ಶಾಲೆಯಲ್ಲಿದ್ದ ವರಸ್ತ್ರೀಯರ ಮುಖಪದ್ಮಗಳಿಗೂ ವ್ಯತ್ಯಾಸವೇ ಗೊತ್ತಾಗುತ್ತಿರಲಿಲ್ಲ. ಮದಿಸಿದ ದುಂಬಿಗಳು ಅರಳಿದ ಕಮಫಲಗಳನ್ನು ನಿತ್ಯವೂ ಆಶಿಸುವಂತೆ, ಉತ್ತಮ ಸ್ತ್ರೀಯರ ಆ ಮುಖ ಪದ್ಮಗಳು ರಸಾಸ್ವಾದನೆಗಾಗಿ ಅಭಿಲಾಷಿಸುವಂತಿತ್ತು. ಸರ್ವಶುಭಲಕ್ಷಣಗಳಿಂದ ಒಪ್ಪುತ್ತಿದ್ದ ಆ ಮಹಾಕಪಿಯು ಹೀಗೆ ಯುಕ್ತಿ-ಯುಕ್ತವಾಗಿ ಆಲೋಚಿಸಿ ಸೌಭರಾದಿ ಗುಣಸಾಮ್ಯದಿಂದ ತಟಸ್ಥಭಾವದಿಂದ ನೋಡುತ್ತಿರುವ ಅವನಿಗೆ ಆ ಸ್ತ್ರೀಯರ ಮುಖಗಳು ಕಮಲಕ್ಕೆ ಸಮಾನವೆಂದೇ ಕಂಡುಬಂದಿತು. ॥38-40॥ </p>
<p class="Shlok-Number" id="toc_marker-15-41">ಶ್ಲೋಕ - 41</p>
<p class="Shlok">ಶಾರದೀವ ಪ್ರಸನ್ನಾ ದ್ಯೌಸ್ತಾರಾಭಿರಭಿಶೋಭಿತಾ ।</p>
<p class="Shlok">ಸ ಚ ತಾಭಿಃ ಪರಿವೃತಃ ಶುಶುಭೇ ರಾಕ್ಷಸಾಧಿಪಃ ॥</p>
<p class="Text">ಅಂತಹ ಭಾಮಿನಿಯರಿಂದ ವಿರಾಜಿಸುತ್ತಿದ್ದ ರಾವಣನ ಆ ಭವ್ಯಶಾಲೆಯು ನಕ್ಷತ್ರಗಳಂತೆ ಶೋಭಿಸುತ್ತಿತ್ತು. ಆ ದಿವ್ಯ ಶಾಲೆಯು ತಾರೆಗಳಿಂದ ಶೋಭಿಸುವ ಶರತ್ಕಾಲದ ನಿರ್ಮಲಾಕಾಶದಂತೆ ವಿರಾಜಿಸುತ್ತಿತ್ತು. ॥ 41 ॥</p>
<p class="Shlok-Number" id="toc_marker-15-42">ಶ್ಲೋಕ - 42</p>
<p class="Shlok">ಯಥಾಹ್ಯುಡುಪತಿಃ ಶ್ರೀಮಾನ್ಸ್ತಾರಾಭಿರಭಿಸಂವೃತಃ ।</p>
<p class="Shlok">ಯಾಶ್ಚ್ಯವಂತೇಂಬರಾತ್ತಾರಾಃ ಪುಣ್ಯಶೇಷಸಮಾವೃತಾಃ ॥</p>
<p class="Text">ತರುಣೀಮಣಿಗಳಿಂದ ಪರಿವೇಷ್ಟಿತವಾದ ರಾವಣೇಶ್ವರನು ನಕ್ಷತ್ರಗಳಿಂದ ಪರಿವೃತವಾದ ಕಳಾನಿಧಿ ಚಂದ್ರನಂತೆ ಪ್ರಕಾಶಿಸುತ್ತಿದ್ದನು. ॥ 42 ॥ </p>
<p class="Shlok-Number" id="toc_marker-15-43">ಶ್ಲೋಕ - 43</p>
<p class="Shlok">ಇಮಾಸ್ತಾಃ ಸಂಗತಾಃ ಕೃತ್ಸ್ನಾ ಇತಿ ಮೇನೇ ಹರಿಸ್ತದಾ ।</p>
<p class="Shlok">ತಾರಾಣಾಮಿವ ಸುವ್ಯಕ್ತಂ ಮಹತೀನಾಂ ಶುಭಾರ್ಚಿಷಾಮ್ ॥</p>
<p class="Text">ಸೌಂದರ್ಯದ ಖನಿಯಂತಿದ್ದ ಆ ಸ್ತ್ರೀಸಮೂಹವನ್ನು ನೋಡಿ, ಸ್ವರ್ಗಭೋಗಗಳನ್ನು ಅನುಭವಿಸಿ ಮಿಕ್ಕ ಪುಣ್ಯಶೇಷದಿಂದ ಭೂಲೋಕಕ್ಕಿಳಿದ ಎಲ್ಲ ತಾರೆಗಳು ಒಟ್ಟಾಗಿ ಈ ದಿವ್ಯಶಾಲೆಯಲ್ಲಿ ಸೇರಿಕೊಂಡಿರುವೆಯೋ ಎಂದು ಮಾರುತಿಯು ಭಾವಿಸಿದನು.॥43॥</p>
<p class="Shlok-Number" id="toc_marker-15-44">ಶ್ಲೋಕ - 44</p>
<p class="Shlok">ಪ್ರಭಾ ವರ್ಣಪ್ರಸಾದಾಶ್ಚ ವಿರೇಜುಸ್ತತ್ರ ಯೋಷಿತಾಮ್ ।</p>
<p class="Shlok">ವ್ಯಾವೃತ್ತ ಗುರುಪೀನಸ್ರಕ್ ಪ್ರಕೀರ್ಣವರಭೂಷಣಾಃ ॥</p>
<p class="Text">ರಾತ್ರಿಯ ನಿರ್ಮಲಾಕಾಶದಲ್ಲಿದ್ದ ಮಹಾನಕ್ಷತ್ರಗಳು ಉಜ್ವಲತೆ, ಕಾಂತಿ, ಶುಭ್ರತೆಗಳಿಂದ ಹೊಳೆಯುತ್ತಿರುವಂತೆ, ರಾವಣನ ಆ ದಿವ್ಯ ಶಾಲೆಯಲ್ಲಿದ್ದ ಶುಭಕರ ರಮಣೀಯರ ದೇಹಗಳ ಕಾಂತಿಯು, ರೂಪಗಳೂ, ಪ್ರಸನ್ನತೆಗಳೂ ಸ್ಪಷ್ಟವಾಗಿ ವ್ಯಕ್ತವಾಗುತ್ತಿತ್ತು. ಆ ದಿವ್ಯ ಶಾಲೆಯಲ್ಲಿದ್ದ ನಾರೀಮಣಿಗಳು ಮಧುಪಾನಾನಂತರ ರಾವಣನನ್ನು ಸಂತೋಷಪಡಿಸಲು, ನೃತ್ಯ-ಗೀತ-ಕ್ರೀಡೆಗಳಲ್ಲಿ ಆಸಕ್ತರಾಗಿದ್ದಾಗ ಅವರ ತಲೆಗೂದಲುಗಳು ಕೆದರಿಹೋಗಿತ್ತು. ಹಾರಗಳು ಅಸ್ತವ್ಯಸ್ತವಾಗಿದ್ದವು. ಆಭರಣಗಳು ಚೆಲ್ಲಾಪಿಲ್ಲಿಯಾಗಿ ಹೋಗಿದ್ದವು. ॥ 44 ॥</p>
<p class="Shlok-Number" id="toc_marker-15-45">ಶ್ಲೋಕ - 45</p>
<p class="Shlok">ಪಾನವ್ಯಾಯಾಮಕಾಲೇಷು ನಿದ್ರಾಪಹೃತಚೇತಸಃ ।</p>
<p class="Shlok">ವ್ಯಾವೃತ್ತತಿಲಕಾಃ ಕಾಶ್ಚಿತ್ ಕಾಶ್ಚಿದುದ್ಭ್ರಾಂತನೂಪುರಾಃ ॥</p>
<p class="Shlok-Number" id="toc_marker-15-46">ಶ್ಲೋಕ - 46</p>
<p class="Shlok">ಪಾರ್ಶ್ವೇ ಗಲಿತಹಾರಾಶ್ಚ ಕಾಶ್ಚಿತ್ ಪರಮಯೋಷಿತಃ ।</p>
<p class="Shlok">ಮುಕ್ತಾಹಾರಾವೃತಾಶ್ಚಾನ್ಯಾಃ ಕಾಶ್ಚಿದ್ವಿಸ್ರಸ್ತವಾಸಸಃ ॥</p>
<p class="Shlok-Number" id="toc_marker-15-47">ಶ್ಲೋಕ - 47</p>
<p class="Shlok">ವ್ಯಾವಿದ್ಧರಶನಾದಾಮಾಃ ಕಿಶೋರ್ಯ ಇವ ವಾಹಿತಾಃ ।</p>
<p class="Shlok">ಸುಕುಂಡಲಧರಾಶ್ಚಾನ್ಯಾ ವಿಚ್ಛಿನ್ನ ಮೃದಿತಸ್ರಜಃ ॥</p>
<p class="Shlok-Number" id="toc_marker-15-48">ಶ್ಲೋಕ - 48</p>
<p class="Shlok">ಗಜೇಂದ್ರಮೃದಿತಾಃ ಫುಲ್ಲಾ ಲತಾ ಇವ ಮಹಾವನೇ ।</p>
<p class="Shlok">ಚಂದ್ರಾಂಶುಕಿರಣಾಭಾಶ್ಚ ಹಾರಾಃ ಕಾಸಾಂಚಿದುತ್ಕಟಾಃ ॥</p>
<p class="Text">ಮಧುಪಾನದಿಂದ ಮತ್ತು ಆಯಾಸದಿಂದ ಪ್ರಮತ್ತರಾಗಿ ನಿದ್ರೆಯಿಂದ ಜ್ಞಾನಶೂನ್ಯರಾಗಿದ್ದರು. ಅಲ್ಲಿದ್ದ ಸಾವಿರಾರು ವರನಾರಿಯರಲ್ಲಿ ಕೆಲವರ ಹಣೆಯ ಕಸ್ತೂರೀ, ಸಿಂಧೂರಾದಿ ತಿಲಕಗಳು ಅಳಿಸಿಹೋಗಿದ್ದವು. ಕೆಲವರ ಕಾಲಂದುಗೆಗಳು ಕಳಚಿಬಿದ್ದಿದ್ದವು. ಕೆಲವರ ಕಂಠಹಾರಗಳು ಕಳಚಿ ಪಕ್ಕಕ್ಕೆ ಬಿದ್ದಿದ್ದವು. ಕೆಲವರ ಮುತ್ತಿನಹಾರಗಳು ಕಡಿದು ಹೋಗಿದ್ದವು. ಕೆಲವರ ವಸ್ತ್ರಗಳು ಸಡಿಲವಾಗಿದ್ದವು. ಒಡ್ಯಾಣಗಳು ಕಳಚಿಬಿದ್ದಿದ್ದವು. ಅವರೆಲ್ಲರೂ ರಥವನ್ನೆಳೆದ ಹೆಣ್ಣುಕುದುರೆ ಮರಿಗಳು ರಥದಿಂದ ಬಿಚ್ಚಿದೊಡನೆ ಶ್ರಮಪರಿಹಾರಕ್ಕಾಗಿ ಕಾಲುಗಳನ್ನು ಅಸ್ತವ್ಯಸ್ತವಾಗಿ ಚೆಲ್ಲಿ ಮಲಗಿಬಿಡುವಂತೆ ಆ ವರನಾರಿಯರು ಅಸ್ತವ್ಯಸ್ತವಾಗಿ ಮಲಗಿದ್ದರು. ಕೆಲವರು ಅಂದವಾದ ಕುಂಡಲಗಳನ್ನು ಧರಿಸಿದ್ದರು. ಕೆಲವು ತರುಣೀ ಮಣಿಗಳು ಧರಿಸಿದ್ದ ಪುಷ್ಪಮಾಲಿಕೆಗಳು ಕಡಿದುಬಿದ್ದು ಮರ್ದಿತವಾಗಿದ್ದವು. ಆಗ ಅವರು ಮಹಾವನದಲ್ಲಿ ಗಜೇಂದ್ರನಿಂದ ತುಳಿಯಲ್ಪಟ್ಟ ಚೆನ್ನಾಗಿ ವಿಕಸಿತವಾದ ಲತೆಗಳಂತೆ ಕಾಣುತ್ತಿದ್ದರು. ॥ 45-48 ॥</p>
<p class="Shlok-Number" id="toc_marker-15-49">ಶ್ಲೋಕ - 49</p>
<p class="Shlok">ಹಂಸಾ ಇವ ಬಭುಃ ಸುಪ್ತಾಃ ಸ್ತನಮಧ್ಯೇಷು ಯೋಷಿತಾಮ್ ।</p>
<p class="Shlok">ಅಪರಾಸಾಂ ಚ ವೈಡೂರ್ಯಾಃ ಕಾದಂಬಾ ಇವ ಪಕ್ಷಿಣಃ ॥</p>
<p class="Text">ಕೆಲವು ಮಂದಿ ಸ್ತ್ರೀಯರ ಸ್ತನಗಳ ಮಧ್ಯದಲ್ಲಿ ತೊಟ್ಟಿದ್ದ ಮುತ್ತಿನ ಹಾರಗಳು ಸೂರ್ಯ-ಚಂದ್ರಕಿರಣಗಳಂತೆ ಆಹ್ಲಾದಕರವಾದ ಪ್ರಭೆಯಿಂದ ಕೂಡಿದ್ದು ಮಿರ-ಮಿರನೆ ಹೊಳೆಯುತ್ತಿದ್ದರು. ಅವು ಮಲಗಿದ್ದ ಶ್ರೇಷ್ಠಹಂಸಗಳಂತೆ ಕಾಣುತ್ತಿದ್ದವು. ॥ 49 ॥</p>
<p class="Shlok-Number" id="toc_marker-15-50">ಶ್ಲೋಕ - 50</p>
<p class="Shlok">ಹೇಮಸೂತ್ರಾಣಿ ಚಾನ್ಯಾಸಾಂ ಚಕ್ರವಾಕಾ ಇವಾಭವನ್ ।</p>
<p class="Shlok">ಹಂಸಕಾರಂಡವಾಕೀರ್ಣಾಶ್ಚಕ್ರವಾಕೋಪಶೋಭಿತಾಃ ॥</p>
<p class="Text">ಮತ್ತೆ ಕೆಲವು ಕಾಂತೆಯರ ಎದೆಯ ಮೇಲೆ ಧರಿಸಿದ್ದ ವೈಡೂರ್ಯ ಮಣಿಮಾಲೆಗಳು ಕಲಹಂಸಗಳಂತೆ ಇದ್ದವು. ಇನ್ನೂ ಕೆಲವು ತರುಣಿಯರ ಸ್ತನಗಳ ಮಧ್ಯದಲ್ಲಿ ಎದ್ದು ಕಾಣುತ್ತಿದ್ದ ಹೇಮ ಸೂತ್ರಗಳು ಚಕ್ರವಾಕ ಪಕ್ಷಿಗಳಂತೆ ಕಾಣುತ್ತಿದ್ದವು. ॥50॥</p>
<p class="Shlok-Number" id="toc_marker-15-51">ಶ್ಲೋಕ - 51</p>
<p class="Shlok">ಆಪಗಾ ಇವ ತಾ ರೇಜುಃ ಜಘನೈಃ ಪುಲಿನೈರಿವ ।</p>
<p class="Shlok">ಕಿಂಕಿಣೀಜಾಲಸಂಕೋಶಾಃ ತಾಹೈಮವಿಪುಲಾಂಬುಜಾಃ ॥</p>
<p class="Text">ಮತ್ತೆ ಕೆಲವು ಕಾಂತೆಯರ ಎದೆಯ ಮೇಲೆ ಧರಿಸಿದ್ದ ವೈಡೂರ್ಯ ಮಣಿಮಾಲೆಗಳು ಕಲಹಂಸಗಳಂತೆ ಇದ್ದವು. ಇನ್ನೂ ಕೆಲವು ತರುಣಿಯರ ಸ್ತನಗಳ ಮಧ್ಯದಲ್ಲಿ ಎದ್ದು ಕಾಣುತ್ತಿದ್ದ ಹೇಮ ಸೂತ್ರಗಳು ಚಕ್ರವಾಕ ಪಕ್ಷಿಗಳಂತೆ ಕಾಣುತ್ತಿದ್ದವು. ॥50॥</p>
<p class="Shlok-Number" id="toc_marker-15-52">ಶ್ಲೋಕ - 52</p>
<p class="Shlok">ಭಾವಗ್ರಾಹಾ ಯಶಸ್ತೀರಾಃ ಸುಪ್ತಾ ನದ್ಯ ಇವಾಬಭುಃ ।</p>
<p class="Shlok">ಮೃದುಷ್ವಂಗೇಷು ಕಾಸಾಂಚಿತ್ ಕುಚಾಗ್ರೇಷು ಚ ಸಂಸ್ಥಿತಾಃ ॥</p>
<p class="Text">ಅವರು ಕಾಲಲ್ಲಿ ತೊಟ್ಟಿದ್ದ ಕಿರುಗೆಜ್ಜೆಗಳೇ ಕಮಲದ ಮೊಗ್ಗಿನಂತಿದ್ದವು. ಸುವರ್ಣಾಭರಣಗಳು ನದಿಯಲ್ಲಿರುವ ಕಮಲಗಳಂತಿದ್ದವು. ಅವರು ನಿದ್ದೆಯಲ್ಲಿಯೂ ವಾಸನಾಬಲದಿಂದ ಮಾಡುತ್ತಿದ್ದ ಶಂಗಾರ ಚೇಷ್ಟೆಗಳು ಮೊಸಳೆಗಳಂತ್ತಿದ್ದವು. ಅವರ ದೇಹಕಾಂತಿಯು ನದಿಯ ತೀರಗಳಂತೆ ಇದ್ದವು. ॥52॥</p>
<p class="Shlok-Number" id="toc_marker-15-53">ಶ್ಲೋಕ - 53</p>
<p class="Shlok">ಬಭೂವುರ್ಭೂಷಣಾನೀವ ಶುಭಾ ಭೂಷಣರಾಜಯಃ ।</p>
<p class="Shlok">ಅಂಶುಕಾಂತಾಶ್ಚ ಕಾಸಾಂಚಿತ್ ಮಖಮಾರುತಕಂಪಿತಾಃ ॥</p>
<p class="Shlok-Number" id="toc_marker-15-54">ಶ್ಲೋಕ - 54</p>
<p class="Shlok">ಉಪರ್ಯುಪರಿ ವಕ್ತ್ರಾಣಾಂ ವ್ಯಾಧೂಯಂತೇ ಪುನಃ ಪುನಃ ।</p>
<p class="Shlok">ತಾಃ ಪತಾಕಾ ಇವೋದ್ಧೂತಾ ಪತ್ನೀನಾಂ ರುಚಿರಪ್ರಭಾಃ ॥</p>
<p class="Shlok-Number" id="toc_marker-15-55">ಶ್ಲೋಕ - 55</p>
<p class="Shlok">ನಾನಾವರ್ಣ ಸುವರ್ಣಾನಾಂ ವಕ್ತ್ರಮೂಲೇಷು ರೇಜಿರೇ ।</p>
<p class="Shlok">ವವಲ್ಗುಶ್ಚಾತ್ರ ಕಾಸಾಂಚಿತ್ ಕುಂಡಲಾನಿ ಶುಭಾರ್ಚಿಷಾಮ್ ॥</p>
<p class="Shlok-Number" id="toc_marker-15-56">ಶ್ಲೋಕ - 56</p>
<p class="Shlok">ಮುಖಮಾರುತಸಂಪರ್ಕಾತ್ ಮಂದಂ ಮಂದಂ ಸುಯೋಷಿತಾಮ್ ।</p>
<p class="Shlok">ಶರ್ಕರಾಸವಗಂಧೈಶ್ಚ ಪ್ರಕೃತ್ಯಾ ಸುರಭಿಃ ಸುಖಃ ॥</p>
<p class="Shlok-Number" id="toc_marker-15-57">ಶ್ಲೋಕ - 57</p>
<p class="Shlok">ತಾಸಾಂ ವದನನಿಃಶ್ವಾಸಃ ಸಿಷೇವೇ ರಾವಣಂ ತದಾ ।</p>
<p class="Shlok">ರಾವಣಾನನಸಂಕಾಶ್ಚ ಕಾಶ್ಚಿದ್ರಾವಣಯೋಷಿತಃ ॥</p>
<p class="Shlok-Number" id="toc_marker-15-58">ಶ್ಲೋಕ - 58</p>
<p class="Shlok">ಮುಖಾನಿ ಸ್ಮ ಸಪತ್ನೀನಾಮುಪಾಜಿಘ್ರನ್ ಪುನಃ ಪುನಃ ।</p>
<p class="Shlok">ಅತ್ಯರ್ಥಂ ಸಕ್ತಮನಸೋ ರಾವಣೇ ತಾ ವರಸ್ತ್ರಿಯಃ ॥</p>
<p class="Text">ಕೆಲವು ಸ್ತ್ರೀಯರ ಮೃದುವಾದ ಅಂಗಗಳಲ್ಲಿಯೂ, ಸ್ತನಭಾಗಗಳಲ್ಲಿಯೂ ಧರಿಸಿದ್ದ ಆಭರಣಗಳ ಗುರ್ತುಗಳು (ಅವುಗಳು ಒತ್ತುವಿಕೆಯಿಂದ) ಆಭರಣಗಳಂತೆ ಚೆನ್ನಾಗಿ ಮೂಡಿದ್ದವು. ಕೆಲವು ಸ್ತ್ರೀಯರ ಮುಖಗಳು ತಮ್ಮ ಸೆರಗುಗಳಿಂದ ಮುಚ್ಚಿಹೋಗಿದ್ದವು. ಅವು ಬಾಯಿಂದ ಹೊರಬರುತ್ತಿದ್ದ ಉಸಿರಿನ ಗಾಳಿಯಿಂದ ಮೇಲೆ ಕೆಳಗೆ ಹಾರಾಡುತ್ತಿದ್ದವು. ಆ ರಾವಣನ ಸ್ತ್ರೀಯರು ಉಟ್ಟಿದ್ದ ಸುಂದರವಾದ ರೂಪುಗಳಿಂದಲೂ, ಶೋಭಾಯಮಾನವಾದ ನಾನಾವರ್ಣಗಳಿಂದಲೂ, ಪರಿಶೋಭಿಸುತ್ತಿದ್ದ ಸೀರೆಗಳ ಸೆರಗುಗಳು ನಿಃಶ್ವಾಸದಿಂದ ಧ್ವಜಪಟಗಳಂತೆ ಹಾರಾಡುತ್ತಾ ಪ್ರಕಾಶಿಸುತ್ತಿದ್ದವು. ಮನೋಹರವಾದ ಕಾಂತಿಯಿಂದ ಕೂಡಿದ್ದ ಕೆಲವು ಸ್ತ್ರೀಯರ ಕುಂಡಲಗಳು ಅವರ ಮುಖಗಳಿಂದ ಬರುತ್ತಿದ್ದ ಉಸುರಿನ ಗಾಳಿಯ ಸಂಸರ್ಗದಿಂದ ಮೆಲ್ಲ-ಮೆಲ್ಲನೇ ಕುಣಿದಾಡುತ್ತಿದ್ದವು. ಸುಂದರ ಸ್ತ್ರೀಯರ ಮುಖದಿಂದ ಸಹಜವಾಗಿ ಹೊರಬರುತ್ತಿದ್ದ ಸುಖಕರ, ಸುಗಂಧಯುಕ್ತ ನಿಃಶ್ವಾಸವು ಸಕ್ಕರೆಯಿಂದ ತಯಾರಿಸಿದ ಆಸವಗಂಧದಂತೆ ಇದ್ದು ಅದು ಸುಖದಾಯಕವಾಗಿ ರಾವಣನನ್ನು ಸೇವಿಸುತ್ತಿತ್ತು. (ರಾವಣನನ್ನು ಚುಂಬಿಸುತ್ತಿದ್ದರು.) ರಾವಣನ ಕೆಲವು ಮಡದಿಯರು ಪಾನಮತ್ತರಾಗಿ ತಮ್ಮ ಜೊತೆಯಲ್ಲಿ ಮಲಗಿದ್ದ ಸವತಿಯರ ಮುಖಗಳನ್ನೇ ರಾವಣನ ಮುಖವೆಂದು ಭ್ರಮಿಸಿ ಪುನಃ-ಪುನಃ ಆಘ್ರಾಣಿಸುತ್ತಿದ್ದರು. (ಚುಂಬಿಸುತ್ತಿದ್ದರು.) ॥ 53-58 ॥</p>
<p class="Shlok-Number" id="toc_marker-15-59">ಶ್ಲೋಕ - 59</p>
<p class="Shlok">ಅಸ್ವತಂತ್ರಾಃ ಸಪತ್ನೀನಾಂ ಪ್ರಿಯಮೇವಾಚರಂಸ್ತದಾ ।</p>
<p class="Shlok">ಬಾಹೂನುಪನಿಧಾಯಾನ್ಯಾಃ ಪಾರಿಹಾರ್ಯವಿಭೂಷಿತಾನ್ ॥</p>
<p class="Text">ರಾವಣನಲ್ಲೇ ಅತ್ಯಾಸಕ್ತರಾಗಿದ್ದ ಮನಸ್ಸುಳ್ಳ ತರುಣೀಮಣಿಗಳು ಮಧುಪಾನದಿಂದ ಪರವಶರಾಗಿ ರಾವಣನೇ ತಮ್ಮನ್ನು ಮುದ್ದಾಡುತ್ತಿರುವನೆಂದು ಭಾವಿಸಿ ಅವರು ಸವತಿಯರನ್ನೇ ಸಂತಸದಿಂದ ಅಪ್ಪಿಕೊಳ್ಳುತ್ತಿದ್ದರು. ॥ 59 ॥</p>
<p class="Shlok-Number" id="toc_marker-15-60">ಶ್ಲೋಕ - 60</p>
<p class="Shlok">ಅಂಶುಕಾನಿ ಚ ರಮ್ಯಾಣಿ ಪ್ರಮದಾಸ್ತತ್ರ ಶಿಶ್ಶಿರೇ ।</p>
<p class="Shlok">ಅನ್ಯಾ ವಕ್ಷಸಿ ಚಾನ್ಯಸ್ಯಾಸ್ತಸ್ಯಾಃ ಕಾಶ್ಚಿತ್ ಪುನರ್ಭುಜಮ್ ॥</p>
<p class="Text">ಕೆಲವು ಪ್ರಮದೆಯರು ಕಡಗಗಳಿಂದ ಸಮಲಂಕೃತವಾದ ತೋಳುಗಳನ್ನು, ರಮ್ಯವಾದ ವಸ್ತ್ರಗಳನ್ನು ತಲೆದಿಂಬುಗಳಾಗಿಸಿಕೊಂಡು ಮಲಗಿದ್ದರು. ॥ 60 ॥ </p>
<p class="Shlok-Number" id="toc_marker-15-61">ಶ್ಲೋಕ - 61</p>
<p class="Shlok">ಅಪರಾ ತ್ವಂಕಮನ್ಯಸ್ಯಾಸ್ತಸ್ಯಾಶ್ಚಾಪ್ಯಪರಾ ಭುಜೌ ।</p>
<p class="Shlok">ಊರುಪಾರ್ಶ್ವಕಟೀಪೃಷ್ಠಂ ಅನ್ಯೋನ್ಯಸ್ಯ ಸಮಾಶ್ರಿತಾಃ ॥</p>
<p class="Text">ಓರ್ವಳು ಮತ್ತೊಬ್ಬಳ ವಕ್ಷಸ್ಥಳದಲ್ಲಿ ತಲೆಯನ್ನಿಟ್ಟುಕೊಂಡು ಮಲಗಿದ್ದಳು. ಮತ್ತೊಬ್ಬಳು ಬೇರೊಬ್ಬಳ ತೊಡೆಯನ್ನೇ ದಿಂಬಾಗಿಸಿಕೊಂಡು ಮಲಗಿದ್ದಳು. ಇನ್ನೋರ್ವ ಸುಂದರಿಯು ಸವತಿಯ ಭುಜದ ಮೇಲೆ ತಲೆಯನ್ನಿಟ್ಟು ಮಲಗಿದ್ದಳು. ॥ 61 ॥</p>
<p class="Shlok-Number" id="toc_marker-15-62">ಶ್ಲೋಕ - 62</p>
<p class="Shlok">ಪರಸ್ಪರನಿವಿಷ್ಟಾಂಗ್ಯೋ ಮದಸ್ನೇಹವಶಾನುಗಾಃ ।</p>
<p class="Shlok">ಅನ್ಯೋನ್ಯಸ್ಯಾಂಗಸಂಸ್ಪರ್ಶಾತ್ ಪ್ರೀಯಮಾಣಾಃ ಸುಮಧ್ಯಮಾಃ ॥</p>
<p class="Text"> ಮಧುಪಾನದಿಂದ ಮತ್ತರಾಗಿ, ಸ್ನೇಹವಶರಾಗಿದ್ದ ಆ ವರಸ್ತ್ರೀಯರು ಪರಸ್ಪರವಾಗಿ ಒಬ್ಬಳು ಮತ್ತೊಬ್ಬಳ ತೊಡೆಗಳನ್ನೂ, ಪಾರ್ಶ್ವಗಳನ್ನೂ, ಕಟಿ ಪ್ರದೇಶವನ್ನೂ, ಪೃಷ್ಠಭಾಗಗಳನ್ನೂ ಆಶ್ರಯಿಸಿ, ಒಬ್ಬಳ ಅಂಗಗಳನ್ನು ಮತ್ತೊಬ್ಬಳ ಅಂಗಗಳ ಮೇಲಿಟ್ಟುಕೊಂಡು ಮಲಗಿದ್ದರು. ॥ 62 ॥ </p>
<p class="Shlok-Number" id="toc_marker-15-63">ಶ್ಲೋಕ - 63</p>
<p class="Shlok">ಏಕೀಕೃತಭುಜಾಃ ಸರ್ವಾಃ ಸುಷುಪುಸ್ತತ್ರ ಯೋಷಿತಃ ।</p>
<p class="Shlok">ಅನ್ಯೋನ್ಯಭುಜಸೂತ್ರೇಣ ಸ್ತ್ರೀಮಾಲಾ ಗ್ರಥಿತಾ ಹಿ ಸಾ ॥</p>
<p class="Shlok-Number" id="toc_marker-15-64">ಶ್ಲೋಕ - 64</p>
<p class="Shlok">ಮಾಲೇವ ಗ್ರಥಿತಾ ಸೂತ್ರೇ ಶುಶುಭೇ ಮತ್ತಷಟ್ಪದಾ ।</p>
<p class="Shlok">ಲತಾನಾಂ ಮಾಧವೇ ಮಾಸಿ ಫುಲ್ಲಾನಾಂ ವಾಯುಸೇವನಾತ್ ॥</p>
<p class="Shlok-Number" id="toc_marker-15-65">ಶ್ಲೋಕ - 65</p>
<p class="Shlok">ಅನ್ಯೋನ್ಯಮಾಲಾಗ್ರಥಿತಂ ಸಂಸಕ್ತಕುಸುಮೋಚ್ಚಯಮ್ ।</p>
<p class="Shlok">ವ್ಯತಿವೇಷ್ಟಿತಸುಸ್ಕಂಧಮನ್ಯೋನ್ಯಭ್ರಮರಾಕುಲಮ್ ॥</p>
<p class="Text">ಕೆಲವು ತರುಣೀಮಣಿಗಳು ಪರಸ್ಪರ ತೋಳುಗಳನ್ನು ಅಪ್ಪಿಕೊಂಡಿದ್ದರು. ಅದು ಹೂವಿನಹಾರದಂತೆ ಗೋಚರಿಸುತ್ತಿತ್ತು. ಮಾಲೆಯಂತ್ತಿದ್ದ ಆ ಭುಜಸೂತ್ರದಲ್ಲಿ ಮದಿಸಿದ ದುಂಬಿಗಳಂತೆ ಅವರ ಕೇಶಪಾಶಗಳು ಓಲಾಡುತ್ತಿದ್ದವು. ರಾವಣನ ಸ್ತ್ರೀ ಸಮುದಾಯವು (ಸ್ತ್ರೀವನವು) ಒಂದು ಲತಾವನದಂತೆ ಭಾಸವಾಗುತ್ತಿತ್ತು. ವಸಂತ ಋತುವಿನಲ್ಲಿ ಬೀಸುವ ಮಲಯಾನಿಲದಿಂದ ವಿಕಸಿತವಾದ ಹೂವುಗಳು ಕಂಪಿಸುವಂತೆ ಆ ಸ್ತ್ರೀಯರ ನಿಃಶ್ವಾಸದಿಂದ ಲತಾರೂಪವಾದ ಅವರ ಸೆರಗುಗಳು ಕಂಪಿಸುತ್ತಿದ್ದವು. ಗಾಳಿಯು ಬೀಸುವುದರಿಂದ ಪುಷ್ಪಗುಚ್ಛಗಳಿರುವ ಲತೆಗಳೆಲ್ಲವೂ ಒಂದಕ್ಕೊಂದು ಸೇರಿಕೊಂಡು ಮಾಲೆಯಂತೆ ಕಾಣುತ್ತಿರುವಂತೇ ಆ ಸ್ತ್ರೀವನದಲ್ಲಿ ಭುಜಗಳೆಂಬ ದಾರದಲ್ಲಿ ಸ್ತ್ರೀ ಕುಸುಮಗಳು ಮಾಲೆಯ ರೂಪದಲ್ಲಿ ಪೋಣಿಸಲ್ಪಟ್ಟಿದ್ದವು. ಗಾಳಿಯ ಹೊಡೆತಕ್ಕೆ ರೆಂಬೆಗಳು (ಸ್ಕಂಧಗಳು) ಒಂದಕ್ಕೊಂದು ಸೇರಿಕೊಳ್ಳುವಂತೆ ರಾವಣನ ಸ್ತ್ರೀವನದಲ್ಲಿ ಸ್ತ್ರೀಯರ ಸ್ಕಂಧಗಳು (ಹೆಗಲುಗಳು) ಪರಸ್ಪರ ಸೇರಿಕೊಂಡಿದ್ದವು. ವಸಂತದಲ್ಲಿ ವನವು ದುಂಬಿಗಳಿಂದ ಸಮಾಕುಲವಾಗಿರುವಂತೆ ಆ ಸ್ತ್ರೀವನವು ಸ್ತ್ರೀಯರ ಕೇಶರಾಶಿಗಳ ರೂಪವಾದ ಭ್ರಮರಗಳಿಂದ ಸಮಾಕುಲವಾಗಿದ್ದಿತು. ಹೀಗೆ ರಾವಣೇಶ್ವರನ ಶಾಲೆಯಲ್ಲಿದ್ದ ಸ್ತ್ರೀವನವು ಮಧುಮಾಸದ ಅರಣ್ಯದಂತೆ ಕಂಗೊಳಿಸುತ್ತಿದ್ದಿತು. ॥ 63-65 ॥</p>
<p class="Shlok-Number" id="toc_marker-15-66">ಶ್ಲೋಕ - 66</p>
<p class="Shlok">ಆಸೀದ್ವನಮಿವೋದ್ಧೂತಂ ಸ್ತ್ರೀವನಂ ರಾವಣಸ್ಯ ತತ್ ।</p>
<p class="Shlok">ಉಚಿತೇಷ್ವಪಿ ಸುವ್ಯಕ್ತಂ ನ ತಾಸಾಂ ಯೋಷಿತಾಂ ತದಾ ॥</p>
<p class="Shlok-Number" id="toc_marker-15-67">ಶ್ಲೋಕ - 67</p>
<p class="Shlok">ವಿವೇಕಃ ಶಕ್ಯ ಆಧಾತುಂ ಭೂಷಣಾಂಗಾಂಬರಸ್ರಜಾಮ್ ।</p>
<p class="Shlok">ರಾವಣೇ ಸುಖಸಂವಿಷ್ಟೇ ತಾಃ ಸ್ತ್ರಿಯೋ ವಿವಿಧಪ್ರಭಾಃ ॥</p>
<p class="Shlok-Number" id="toc_marker-15-68">ಶ್ಲೋಕ - 68</p>
<p class="Shlok">ಜ್ವಲಂತಃ ಕಾಂಚನಾ ದೀಪಾಃ ಪ್ರೈಕ್ಷಂತಾನಿಮಿಷಾ ಇವ ।</p>
<p class="Shlok">ರಾಜರ್ಷಿಪಿತೃ ದೈತ್ಯಾನಾಂ ಗಂಧರ್ವಾಣಾಂ ಚ ಯೋಷಿತಃ ॥</p>
<p class="Shlok-Number" id="toc_marker-15-69">ಶ್ಲೋಕ - 69</p>
<p class="Shlok">ರಾಕ್ಷಸಾನಾಂ ಚ ಯಾಃ ಕನ್ಯಾಸ್ತಸ್ಯ ಕಾಮವಶಂ ಗತಾಃ ।</p>
<p class="Shlok">ಯುದ್ಧಕಾಮೇನ ತಾಃ ಸರ್ವಾ ರಾವಣೇನ ಹೃತಾಃ ಸ್ತ್ರಿಯಃ ।</p>
<p class="Shlok">ಸಮದಾ ಮದನೇನೈವ ಮೋಹಿತಾಃ ಕಾಶ್ಚಿದಾಗತಾಃ ॥</p>
<p class="Text">ಆಭರಣಗಳೂ, ವಸ್ತ್ರಗಳೂ, ಮಾಲೆಗಳೂ ಇರಬೇಕಾದ ಉಚಿತ ಸ್ಥಳಗಳಲ್ಲೇ ಇದ್ದರೂ ಆಗ ರಾವಣನ ವರಸ್ತ್ರೀಯರೆಲ್ಲರೂ ಪರಸ್ಪರವಾಗಿ ತಬ್ಬಿಕೊಂಡು ಮಲಗಿದ್ದರಿಂದ ಯಾವ ಆಭರಣಗಳು ಯಾರವು? ಎಂಬುದನ್ನು ಗುರುತಿಸಲು ಸಾಧ್ಯವಾಗುತ್ತಿರಲಿಲ್ಲ. ರಾವಣನು ಗಾಢವಾಗಿ ನಿದ್ರಿಸುತ್ತಿರುವಾಗ ನಾನಾಪ್ರಕಾರ ವಾದ ಪ್ರಭೇದಗಳಿಂದ ಯುಕ್ತರಾದ ಆ ಸ್ತ್ರೀಯರು ಪ್ರಜ್ವಲಿಸುತ್ತಿದ್ದ ಸುವರ್ಣಮಯವಾದ ಮಣಿ ದೀಪಗಳಂತೆ ರೆಪ್ಪೆಗಳನ್ನೂ ಆಡಿಸದೆ ನೋಡುತ್ತಿದ್ದರು. ರಾಜರ್ಷಿಗಳ, ಪಿತೃದೇವತೆಗಳ, ದೈತ್ಯರ, ಗಂಧರ್ವರ ಕನ್ಯೆಯರೂ, ರಾಕ್ಷಸಕನ್ಯೆಯರೂ ರಾವಣನಲ್ಲಿರುವ ಮೋಹದಿಂದಲೂ, ಕಾಮವಶರಾಗಿಯೂ ಬಂದು ಸೇರಿಕೊಂಡಿದ್ದರು. ಆ ಎಲ್ಲ ಸ್ತ್ರೀಯರು ಯುದ್ಧಾಕಾಂಕ್ಷಿಯಾದ ರಾವಣನಿಂದ ಅಪಹರಿಸಿ ತಂದವರೇ ಆಗಿದ್ದರು. ಆದರೆ ಇನ್ನೂ ಕೆಲವು ಜವ್ವನೆಯರು ಮಾತ್ರ ಕಾಮಾತುರರಾಗಿ ರಾವಣನನ್ನು ಮೋಹಿಸಿ ತಾವೇ-ತಾವಾಗಿ ಬಂದಿದ್ದರು.॥66-69॥ </p>
<p class="Shlok-Number" id="toc_marker-15-70">ಶ್ಲೋಕ - 70</p>
<p class="Shlok">ನ ತತ್ರ ಕಾಶ್ಚಿತ್ ಪ್ರಮದಾಃ ಪ್ರಸಹ್ಯ </p>
<p class="Shlok">ವೀರ್ಯೋಪಪನ್ನೇನ ಗುಣೇನ ಲಬ್ಧಾಃ ।</p>
<p class="Shlok">ನ ಚಾನ್ಯಕಾಮಾಪಿ ನ ಚಾನ್ಯ ಪೂರ್ವಾ </p>
<p class="Shlok">ವಿನಾ ವರಾರ್ಹಾಂ ಜನಕಾತ್ಮಜಾಂ ತಾಮ್ ॥</p>
<p class="Text">ಪೂಜಾರ್ಹಳಾದ ಜನಕನ ಮಗಳಾದ ಸೀತಾದೇವಿಯೊಬ್ಬಳನ್ನು ಬಿಟ್ಟು, ವೀರ್ಯ, ಗುಣಸಂಪನ್ನನಾದ ರಾವಣನ ಅಂತಃಪುರ ದಲ್ಲಿದ್ದ ಯಾವಳೇ ಸ್ತ್ರೀಯನ್ನು ತಂದಿರಲಿಲ್ಲ. ಅವರೆಲ್ಲರೂ ಅವನಲ್ಲಿ ಆಕರ್ಷಿತರಾಗಿ ಬಂದವರು. ಬೇರೆಯವರನ್ನು ಕಾಮಿಸಿದ್ದ ಸ್ತ್ರೀಯಾಗಲೀ, ಬೇರೆಯವರೊಡನೆ ವಿವಾಹವಾಗಿದ್ದ ಸ್ತ್ರೀಯಾಗಲೀ ರಾವಣನ ಅಂತಃಪುರದಲ್ಲಿ ಇರಲಿಲ್ಲ. ॥ 70 ॥ </p>
<p class="Shlok-Number" id="toc_marker-15-71">ಶ್ಲೋಕ - 71</p>
<p class="Shlok">ನ ಚಾಕುಲೀನಾ ನ ಚ ಹೀನರೂಪಾ</p>
<p class="Shlok">ನಾದಕ್ಷಿಣಾ ನಾನುಪಚಾರಯುಕ್ತಾ ।</p>
<p class="Shlok">ಭಾರ್ಯಾಭವತ್ತಸ್ಯ ನ ಹೀನಸತ್ತ್ವಾ </p>
<p class="Shlok">ನ ಚಾಪಿ ಕಾಂತಸ್ಯ ನ ಕಾಮನೀಯಾ ॥</p>
<p class="Text">ರಾವಣನ ಆ ಭಾರ್ಯೆಯರಲ್ಲಿ ಹೀನಕುಲದವಳಾಗಲೀ, ಕುರೂಪಿಯಾಗಲೀ, ಮೂರ್ಖರಾಗಲೀ, ಉತ್ತಮ ಭೂಷಣಗಳಿಂದ ರಹಿತರಾದವರಾಗಲೀ, ದುರ್ಬಲರಾಗಲೀ, ಕಾಂತನಾದ ರಾವಣನ ಮೋಹಕ್ಕೊಳಗಾಗದವಳೂ ಯಾರೂ ಇರಲಿಲ್ಲ. (ಎಲ್ಲರೂ ಎಲ್ಲ ವಿಧದಿಂದ ಯೋಗ್ಯತೆಯುಳ್ಳವರೇ) ॥ 71 ॥ </p>
<p class="Shlok-Number" id="toc_marker-15-72">ಶ್ಲೋಕ - 72</p>
<p class="Shlok">ಬಭೂವ ಬುದ್ಧಿಸ್ತು ಹರೀಶ್ವರಸ್ಯ</p>
<p class="Shlok">ಯದೀದೃಶೀ ರಾಘವಧರ್ಮಪತ್ನೀ ।</p>
<p class="Shlok">ಇಮಾ ಯಥಾ ರಾಕ್ಷಸರಾಜಭಾರ್ಯಾಃ</p>
<p class="Shlok">ಸುಜಾತಮಸ್ಯೇತಿ ಹಿ ಸಾಧುಬುದ್ಧೇಃ ॥</p>
<p class="Text">ರಾಕ್ಷಸರಾಜನಾದ ರಾವಣನ ಭಾರ್ಯೆಯರೆಲ್ಲರೂ ತಮ್ಮ ಗಂಡನಾದ ರಾವಣನೊಡನೆ ಸುಖವಾಗಿರುವಂತೆ ರಾಘವನ ಧರ್ಮಪತ್ನಿಯಾದ ಸೀತಾದೇವಿಯು ಶ್ರೀರಾಮನೊಂದಿಗೆ ಸಂತೋಷವಾಗಿ ಇರುವಂತಾದರೆ ಈ ರಾವಣನಿಗೆ ಮಂಗಳವಾಗುತ್ತಿತ್ತು ಎಂದು ಬುದ್ಧಿಶಾಲಿಯಾದ ಕಪೀಶ್ವರನಿಗೆ ಅನಿಸಿತು. ॥ 72 ॥</p>
<p class="Shlok-Number" id="toc_marker-15-73">ಶ್ಲೋಕ - 73</p>
<p class="Shlok">ಪುನಶ್ಚ ಸೋಽಚಿಂತಯ ದಾರ್ತರೂಪೋ</p>
<p class="Shlok">ಧ್ರುವಂ ವಿಶಿಷ್ಟಾ ಗುಣತೋ ಹಿ ಸೀತಾ ।</p>
<p class="Shlok">ಅಥಾಯಮಸ್ಯಾಂ ಕೃತವಾನ್ ಮಹಾತ್ಮಾ</p>
<p class="Shlok">ಲಂಕೇಶ್ವರಃ ಕಷ್ಟಮನಾರ್ಯಕರ್ಮ ॥</p>
<p class="Text">‘‘ಸೀತಾದೇವಿಯು ನಿಶ್ಚಯವಾಗಿ ಉತ್ತಮಗುಣ ಸಂಪನ್ನಳೆಂಬುದು ತ್ರಿವಾರ ಸತ್ಯವಾಗಿದೆ. ಆದರೆ ರಾವಣನೂ ಉತ್ತಮ ಕುಲೋತ್ಪನ್ನನೂ, ಲಂಕೆಗೆ ಪ್ರಭುವಾಗಿದ್ದು ದೊಡ್ಡ ಶಿವಭಕ್ತನಾಗಿದ್ದರೂ ಕೂಡ ಅವನು ತನ್ನ ವಂಶಕ್ಕೆ, ತನ್ನ ಅರಸೊತ್ತಿಗೆಗೆ, ತನ್ನ ಶಿವಭಕ್ತಿಗೆ ತಕ್ಕದಾದ ಕಾರ್ಯವನ್ನು ಮಾಡದೇ, ಸೀತಾದೇವಿಯನ್ನು ಅಪಹರಿಸಿ ತಂದು ಇವಳ ವಿಷಯದಲ್ಲಿ ಅನಾರ್ಯರು ಮಾಡುವ ಅತಿಕುತ್ಸಿತವಾದ ಕಾರ್ಯವನ್ನೇ ಮಾಡಿರುವನು’’ ಎಂದು ಚಿಂತಿಸುತ್ತಾ ಹನುಮಂತನು ದುಃಖಿತನಾದನು. ॥ 73 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ನವಮಃ ಸರ್ಗಃ ॥ 9 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಒಂಭತ್ತನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-16">ಹತ್ತನೆಯ ಸರ್ಗ</p>
<p class="Sub-Heading">ಹನುಮಂತನು ಅಂತಃಪುರದಲ್ಲಿ ಮಲಗಿದ್ದ ರಾವಣನನ್ನು ಮತ್ತು ಅವನ ಪತ್ನೀಯರನ್ನು ನೋಡಿದುದು, ಮಂಡೋದರಿಯನ್ನು ಸೀತೆಯೆಂದು ಭಾವಿಸಿ ಹೃಷ್ಟನಾದುದು </p>
<p class="Shlok-Number" id="toc_marker-16-1">ಶ್ಲೋಕ - 1</p>
<p class="Shlok">ತತ್ರ ದಿವ್ಯೋಪಮಂ ಮುಖ್ಯಂ ಸ್ಫಾಟಿಕಂ ರತ್ನಭೂಷಿತಮ್ ।</p>
<p class="Shlok">ಅವೇಕ್ಷಮಾಣೋ ಹನುಮಾನ್ ದದರ್ಶ ಶಯನಾಸನಮ್ ॥</p>
<p class="Shlok-Number" id="toc_marker-16-2">ಶ್ಲೋಕ - 2</p>
<p class="Shlok">ದಾಂತಕಾಂಚನಚಿತ್ರಾಂಗೈಃ ವೈಡೂರ್ಯೈಶ್ಚ ವರಾಸನೈಃ ।</p>
<p class="Shlok">ಮಹಾರ್ಹಾಸ್ತರಣೋಪೇತೈಃ ಉಪಪನ್ನಂ ಮಹಾಧನೈಃ ॥</p>
<p class="Text">ಹನುಮಂತನು ಆ ದಿವ್ಯಶಾಲೆಯಲ್ಲಿ ಸೀತಾದೇವಿಯನ್ನು ಹುಡುಕುತ್ತಿದ್ದಾಗ, ಬಹುಮೂಲ್ಯವಾದ, ಶ್ರೇಷ್ಠವಾದ ಆಸನಗಳಿಂದ ಕೂಡಿದ್ದ ಮಹಾಪರ್ಯಂಕವನ್ನು ನೋಡಿದನು. ಆ ಶಯನಾಸನಗಳು ಸ್ವರ್ಗದಲ್ಲಿರುವ ಶಯನಾಸನಗಳಿಗೆ ಅನುರೂಪವಾಗಿದ್ದವು. ಸ್ಫಟಿಕಮಯವಾಗಿಯೂ, ರತ್ನಭೂಷಿತವಾಗಿಯೂ, ದಂತದಿಂದಲೂ, ಸುವರ್ಣದಿಂದಲೂ ಚಿತ್ರಿತವಾಗಿದ್ದ ಕಾಲುಗಳೇ ಮುಂತಾದ ಭಾಗಗಳಿಂದ ಕೂಡಿದ್ದವು. ಬೆಲೆಬಾಳುವ ರತ್ನಗಂಬಳಿಗಳು ಹಾಸಿದ್ದು, ವೈಡೂರ್ಯ ಮಣಿಗಳಿಂದ ಸಮಲಂಕೃತವಾಗಿದ್ದವು. ॥ 1-2 ॥</p>
<p class="Shlok-Number" id="toc_marker-16-3">ಶ್ಲೋಕ - 3</p>
<p class="Shlok">ತಸ್ಯ ಚೈಕತಮೇ ದೇಶೇ ದಿವ್ಯಮಾಲಾವಿಭೂಷಿತಮ್ ।</p>
<p class="Shlok">ದದರ್ಶ ಪಾಂಡರಂ ಛತ್ರಂ ತಾರಾಧಿಪತಿಸನ್ನಿಭಮ್ ॥</p>
<p class="Text">ಆ ಪರ್ಯಂಕದ ಮೇಲ್ಭಾಗದಲ್ಲಿ ದಿವ್ಯವಾದ ಮಾಲೆಗಳಿಂದ ಅಲಂಕೃತವಾಗಿದ್ದು, ಚಂದ್ರನ ಕಾಂತಿಯಂತೆ ಬೆಳಗುತ್ತಿದ್ದ ಒಂದು ಬಿಳಿಯ ಛತ್ರಿಯನ್ನು ಆ ಮಾರುತಿಯು ನೋಡಿದನು.॥3॥</p>
<p class="Shlok-Number" id="toc_marker-16-4">ಶ್ಲೋಕ - 4</p>
<p class="Shlok">ಜಾತರೂಪಪರಿಕ್ಷಿಪ್ತಂ ಚಿತ್ರಭಾನುಸಮಪ್ರಭಮ್ ।</p>
<p class="Shlok">ಅಶೋಕಮಾಲಾವಿತತಂ ದದರ್ಶ ಪರಮಾಸನಮ್ ॥</p>
<p class="Text">ಬಂಗಾರದಿಂದ ನಿರ್ಮಿಸಲ್ಪಟ್ಟ, ಸೂರ್ಯ ಕಿರಣಗಳಂತೆ ಬೆಳಗುತ್ತಾ ರಾರಾಜಿಸುತ್ತಿದ್ದ ಆ ಪರಮಾಸನವು (ಪರ್ಯಂಕವು) ಅಶೋಕ ಪುಷ್ಪಗಳ ಮಾಲೆಗಳಿಂದ ಸಮಲಂಕೃತವಾಗಿತ್ತು. ಅಂತಹ ಮನಃ ಪ್ರಶಾಂತಿ ದೊರಕುವ, ದುಃಖಗಳು ದೂರಾಗಿಸುವ ಮಂಚವನ್ನು ಹನುಮಂತನು ನೋಡಿದನು. ॥ 4 ॥</p>
<p class="Shlok-Number" id="toc_marker-16-5">ಶ್ಲೋಕ - 5</p>
<p class="Shlok">ವಾಲವ್ಯಜನಹಸ್ತಾಭಿರ್ವೀಜ್ಯಮಾನಂ ಸಮಂತತಃ ।</p>
<p class="Shlok">ಗಂಧೈಶ್ಚ ವಿವಿಧೈರ್ಜುಷ್ಟಂ ವರಧೂಪೇನ ಧೂಪಿತಮ್ ॥</p>
<p class="Shlok-Number" id="toc_marker-16-6">ಶ್ಲೋಕ - 6</p>
<p class="Shlok">ಪರಮಾಸ್ತರಣಾಸ್ತೀರ್ಣಮಾವಿಕಾಜಿನಸಂವೃತಮ್ ।</p>
<p class="Shlok">ದಾಮಭಿರ್ವರಮಾಲ್ಯಾನಾಂ ಸಮಂತಾದುಪಶೋಭಿತಮ್ ॥</p>
<p class="Text"> ಅಲ್ಲಿ ಚಾಮರಗಳನ್ನು ಕೈಗಳಲ್ಲಿ ಹಿಡಿದುಕೊಂಡು ರಾವಣನಿಗೆ ಗಾಳಿ ಬೀಸಲು ಅನೇಕ ಸ್ತ್ರೀಯರು ಸುತ್ತಲೂ ನಿಂತಿದ್ದರು. ಅಲ್ಲಿ ಉತ್ತಮವಾದ ಸುಗಂಧ ಧೂಪಗಳಿಂದ ಸುವಾಸಿತವಾಗಿತ್ತು. ಅದು ಉಣ್ಣೆಯ ಕಂಬಳಿ ಗಳಿಂದ ಸಮಾವೃತವಾಗಿತ್ತು. ಎಲ್ಲ ಕಡೆಗಳಲ್ಲಿಯೂ ಶ್ರೇಷ್ಠವಾದ ಪುಷ್ಪಮಾಲಿಕೆಗಳಿಂದ ಅಲಂಕರಿಸಲ್ಪಟ್ಟಿದ್ದ ಆ ಪರಮಾಸನವು ಅತ್ಯಂತ ಶೋಭಾಯಮಾನವಾಗಿ ಕಂಗೊಳಿಸುತ್ತಿತ್ತು.॥ 5-6 ॥</p>
<p class="Shlok-Number" id="toc_marker-16-7">ಶ್ಲೋಕ - 7</p>
<p class="Shlok">ತಸ್ಮಿನ್ ಜೀಮೂತಸಂಕಾಶಂ ಪ್ರದೀಪ್ತೋತ್ತಮಕುಂಡಲಮ್ ।</p>
<p class="Shlok">ಲೋಹಿತಾಕ್ಷಂ ಮಹಾಬಾಹುಂ ಮಹಾರಜತವಾಸಸಮ್ ॥</p>
<p class="Shlok-Number" id="toc_marker-16-8">ಶ್ಲೋಕ - 8</p>
<p class="Shlok">ಲೋಹಿತೇನಾನು ಲಿಪ್ತಾಂಗಂ ಚಂದನೇನ ಸುಗಂಧಿನಾ ।</p>
<p class="Shlok">ಸಂಧ್ಯಾರಕ್ತಮಿವಾಕಾಶೇ ತೋಯದಂ ಸತಟಿದ್ಗಣಮ್ ॥</p>
<p class="Shlok-Number" id="toc_marker-16-9">ಶ್ಲೋಕ - 9</p>
<p class="Shlok">ವೃತಮಾಭರಣೈರ್ದಿವ್ಯೈಃ ಸುರೂಪಂ ಕಾಮರೂಪಿಣಮ್ ।</p>
<p class="Shlok">ಸವೃಕ್ಷವನಗುಲ್ಮಾಢ್ಯಂ ಪ್ರಸುಪ್ತಮಿವ ಮಂದರಮ್ ॥</p>
<p class="Shlok-Number" id="toc_marker-16-10">ಶ್ಲೋಕ - 10</p>
<p class="Shlok">ಕ್ರೀಡಿತ್ವೋಪರತಂ ರಾತ್ರೌ ವರಾಭರಣಭೂಷಿತಮ್ ।</p>
<p class="Shlok">ಪ್ರಿಯಂ ರಾಕ್ಷಸಕನ್ಯಾನಾಂ ರಾಕ್ಷಸಾನಾಂ ಸುಖಾವಹಮ್ ॥</p>
<p class="Shlok-Number" id="toc_marker-16-11">ಶ್ಲೋಕ - 11</p>
<p class="Shlok">ಪೀತ್ವಾಪ್ಯುಪರತಂ ಚಾಪಿ ದದರ್ಶ ಸ ಮಹಾಕಪಿಃ ।</p>
<p class="Shlok">ಭಾಸ್ವರೇ ಶಯನೇ ವೀರಂ ಪ್ರಸುಪ್ತಂ ರಾಕ್ಷಸಾಧಿಪಮ್ ॥</p>
<p class="Text">ಅಂತಹ ಶ್ರೇಷ್ಠವಾದ ಪರ್ಯಂಕದಲ್ಲಿ ಮಲಗಿದ್ದ ರಾಕ್ಷಸೇಶ್ವರನನ್ನು ಆ ಕಪಿವರನಾದ ಹನುಮಂತನು ನೋಡಿದನು. ಅವನು ಕಪ್ಪಾದ ಮೋಡದಂತೆ ಇದ್ದನು. ಅವನ ಕರ್ಣಕುಂಡಲಗಳು ಮೆರೆಯುತ್ತಿದ್ದವು. ಅವನ ಕಣ್ಣುಗಳು ಕೆಂಡದಂತೆ ಕೆಂಪಾಗಿದ್ದವು. ಮಹಾಬಾಹುವಾದ ಅವನು ಸುವರ್ಣ ಜರಿಯಿಂದ ಕೂಡಿರುವ ವಸ್ತ್ರವನ್ನು ಉಟ್ಟಿದ್ದನು. ಅವನ ಅಂಗಾಂಗಗಳೆಲ್ಲವೂ ಪರಿಮಳಯುಕ್ತ ಗಂಧದಿಂದ ಪೂಸಲ್ಪಟ್ಟಿದ್ದವು. ಳ-ಳನೇ ಹೊಳೆಯುತ್ತಿದ್ದ ದಿವ್ಯಾಭರಣಗಳಿಂದ ಭೂಷಿತನಾಗಿ ಸ್ಫುರದ್ರೂಪಿಯೂ, ಕಾಮರೂಪಿಯೂ ಆದ ಆತನು ಸಂಧ್ಯಾಕಾಲದ ರಕ್ತವರ್ಣದಿಂದಲೂ, ಮಿಂಚುಗಳಿಂದಲೂ ಕೂಡಿದ ಮೇಘದಂತೆ ಪ್ರಕಾಶಿಸುತ್ತಿದ್ದನು. ಅವನು ವೃಕ್ಷಗಳಿಂದಲೂ, ವನಗಳಿಂದಲೂ, ಲತೆಗಳಿಂದಲೂ ಕೂಡಿ ಶಾಂತವಾಗಿ ನಿದ್ರಿಸುತ್ತಿರುವ ಮಂದರಪರ್ವತದಂತೆ ಕಾಣುತ್ತಿದ್ದನು. ಅಮೂಲ್ಯವಾದ ಆಭರಣಗಳನ್ನು ತೊಟ್ಟಿರುವವನೂ, ರಾಕ್ಷಸ ಕನ್ಯೆಯರಿಗೆ ಪ್ರೀತಿಪಾತ್ರನೂ, ರಾಕ್ಷಸರಿಗೆ ಸುಖವನ್ನು ಕೊಡುವವನೂ, ಸುರತ ಕ್ರೀಡೆಯಿಂದ ವಿರಮಿಸಿ ಗಾಢವಾಗಿ ಮಲಗಿದ್ದ ಆ ರಾವಣನನ್ನು ಹನುಮಂತನು ನೋಡಿದನು. ॥ 7-11 ॥</p>
<p class="Shlok-Number" id="toc_marker-16-12">ಶ್ಲೋಕ - 12</p>
<p class="Shlok">ನಿಃಶ್ವಸಂತಂ ಯಥಾ ನಾಗಂ ರಾವಣಂ ವಾನರರ್ಷಭಃ ।</p>
<p class="Shlok">ಆಸಾದ್ಯ ಪರಮೋದ್ವಿಗ್ನಃ ಸೋಪಾಸರ್ಪತ್ ಸುಭೀತವತ್ ॥</p>
<p class="Text">ಆನೆಯಂತೆ ಗೊರಕೆ ಹೊಡೆಯುತ್ತಿದ್ದ ರಾವಣನನ್ನು ಸಮೀಪಿಸಿದ ಆ ಕಪಿವರನಾದ ಮರುತಿಯು ಹೆಚ್ಚಾಗಿ ಉದ್ವಿಗ್ನನಾಗಿ ‘‘ಛೀ! ಇವನು ಪರಸ್ತ್ರೀಯನ್ನು ಅಪಹರಿಸಿಕೊಂಡು ತಂದ ದುರ್ಮಾರ್ಗಿಯು. ಇವನಿಂದ ದೂರವಿರುವುದೇ ಉಚಿತವು’’ ಎಂದುಕೊಂಡು ಅವನು ತುಂಬಾ ಭಯಪಟ್ಟವನಂತೆ ರಾವಣನಿಂದ ದೂರಕ್ಕೆ ಸರಿದನು.* ॥ 12 ॥ </p>
<p class="Footnote-Shloka">*  ಶಕಟಂ ಪಂಚ ಹಸ್ತೇನ ದಶಹಸ್ತೇಷು ವಾಜಿನಮ್ । ಗಜಂ ಸಹಸ್ರಹಸ್ತೇಷು ದುಷ್ಟಂ ದೂರೇಣ ವರ್ಜಯೇತ್ ॥</p>
<p class="Footnotes">ಶಕಟ(ಬಂಡಿ)ದಿಂದ ಐದು ಮಾರುದೂರ, ಕುದುರೆಯಿಂದ ಹತ್ತು ಮಾರು ದೂರ, ಆನೆಯಿಂದ ಸಾವಿರ ಮಾರು ದೂರವಿದ್ದು ದುಷ್ಟನನ್ನು ಅತಿ ದೂರವಿಡಬೇಕು.</p>
<p class="Shlok-Number" id="toc_marker-16-13">ಶ್ಲೋಕ - 13</p>
<p class="Shlok">ಅಥಾರೋಹಣಮಾಸಾದ್ಯ ವೇದಿಕಾಂತರಮಾಶ್ರಿತಃ ।</p>
<p class="Shlok">ಕ್ಷೀಬಂ ರಾಕ್ಷಸಶಾರ್ದೂಲಂ ಪ್ರೇಕ್ಷತೇ ಸ್ಮ ಮಹಾಕಪಿಃ ॥</p>
<p class="Text">ಅನಂತರ ಆ ಮಹಾಕಪಿಯು ಸೋಪಾನಮಾರ್ಗದಿಂದ ಮತ್ತೊಂದು ವೇದಿಕೆಯನ್ನು ಏರಿ ಕುಳಿತು ಗಾಢನಿದ್ದೆಯಲ್ಲಿದ್ದ ರಾವಣನನ್ನು ನೋಡುತ್ತಲೇ ಇದ್ದನು. ॥ 13 ॥ </p>
<p class="Shlok-Number" id="toc_marker-16-14">ಶ್ಲೋಕ - 14</p>
<p class="Shlok">ಶುಶುಭೇ ರಾಕ್ಷಸೇಂದ್ರಸ್ಯ ಸ್ವಪತಃ ಶಯನೋತ್ತಮಮ್ ।</p>
<p class="Shlok">ಗಂಧಹಸ್ತಿನಿ ಸಂವಿಷ್ಟೇ ಯಥಾ ಪ್ರಸ್ರವಣಂ ಮಹತ್ ॥</p>
<p class="Text">ಮಲಗಿದ್ದ ರಾವಣನ ಮಹಾತಲ್ಪವು, ಒಂದು ಮದಭರಿತ ಗಂಧಹಸ್ತಿಯು ಪ್ರವೇಶಿಸಿದ ಜಲಾಶಯದಂತೆ ಪ್ರಕಾಶಿಸುತ್ತಿತ್ತು. (ಗಂಧಹಸ್ತಿ ಅಂದರೆ ತನ್ನ ಮದೋದಕ ಗಂಧದಿಂದ ಇತರ ಗಂಡು ಆನೆಗಳು ಭಯಪಟ್ಟು ಓಡಿಹೋಗುವವು. ಈ ಮದಗಜವು ಸರೋವರದಲ್ಲಿ ಪ್ರವೇಶಿಸುತ್ತಲೇ ಉಳಿದ ಗಂಡು ಆನೆಗಳು ಓಡಿಹೋಗುವವು. ಹೆಣ್ಣು ಆನೆಗಳು ಅಲ್ಲೇ ಇರುವವು.) ॥ 14 ॥ </p>
<p class="Shlok-Number" id="toc_marker-16-15">ಶ್ಲೋಕ - 15</p>
<p class="Shlok">ಕಾಂಚನಾಂಗದಸನ್ನದ್ಧೌ ಚ ದದರ್ಶ ಸ ಮಹಾತ್ಮನಃ ।</p>
<p class="Shlok">ವಿಕ್ಷಿಪ್ತೌ ರಾಕ್ಷಸೇಂದ್ರಸ್ಯ ಭುಜಾವಿಂದ್ರಧ್ವಜೋಪವೌ ॥</p>
<p class="Shlok-Number" id="toc_marker-16-16">ಶ್ಲೋಕ - 16</p>
<p class="Shlok">ಐರಾವತವಿಷಾಣಾಗ್ರೈರಾಪೀಡನಕೃತವ್ರಣೌ ।</p>
<p class="Shlok">ವಜ್ರೋಲ್ಲಿಖಿತಪೀನಾಂಸೌ ವಿಷ್ಣುಚಕ್ರಪರಿಕ್ಷತೌ ॥</p>
<p class="Shlok-Number" id="toc_marker-16-17">ಶ್ಲೋಕ - 17</p>
<p class="Shlok">ಪೀನೌ ಸಮಸುಜಾತಾಂಸೌ ಸಂಗತೌ ಬಲಸಂಯುತೌ ।</p>
<p class="Shlok">ಸುಲಕ್ಷಣನಖಾಂಗುಷ್ಠೌ ಸ್ವಂಗುಲೀಯಕಲಕ್ಷಿತೌ ॥</p>
<p class="Shlok-Number" id="toc_marker-16-18">ಶ್ಲೋಕ - 18</p>
<p class="Shlok">ಸಂಹತೌ ಪರಿಘಾಕಾರೌ ವೃತ್ತೌ ಕರಿಕರೋಪಮೌ ।</p>
<p class="Shlok">ವಿಕ್ಷಿಪ್ರೌ ಶಯನೇ ಶುಭ್ರೇ ಪಂಚಶೀರ್ಷಾವಿವೋರಗೌ ॥</p>
<p class="Shlok-Number" id="toc_marker-16-19">ಶ್ಲೋಕ - 19</p>
<p class="Shlok">ಶಶಕ್ಷತಜಕಲ್ಪೇನ ಸುಶೀತೇನ ಸುಗಂಧಿನಾ ।</p>
<p class="Shlok">ಚಂದನೇನ ಪರಾರ್ಧ್ಯೇನ ಸ್ವನುಲಿಪ್ತೌ ಸ್ವಲಂಕೃತೌ ॥</p>
<p class="Shlok-Number" id="toc_marker-16-20">ಶ್ಲೋಕ - 20</p>
<p class="Shlok">ಉತ್ತಮಸ್ತ್ರೀವಿಮೃದಿತೌ ಗಂಧೋತ್ತಮನಿಷೇವಿತೌ ।</p>
<p class="Shlok">ಯಕ್ಷಪನ್ನಗಗಂಧರ್ವದೇವದಾನವರಾವಿಣೌ ॥</p>
<p class="Shlok-Number" id="toc_marker-16-21">ಶ್ಲೋಕ - 21</p>
<p class="Shlok">ದದರ್ಶ ಸ ಕಪಿಸ್ತಸ್ಯ ಬಾಹೂ ಶಯನಸಂಸ್ಥಿತೌ ।</p>
<p class="Shlok">ಮಂದರಸ್ಯಾಂತರೇ ಸುಪ್ತೌ ಮಹಾಹೀ ರುಷಿತಾವಿವ ॥</p>
<p class="Shlok-Number" id="toc_marker-16-22">ಶ್ಲೋಕ - 22</p>
<p class="Shlok">ತಾಭ್ಯಾಂ ಸ ಪರಿಪೂರ್ಣಾಭ್ಯಾಂ ಭುಜಾಭ್ಯಾಂ ರಾಕ್ಷಸೇಶ್ವರಃ ।</p>
<p class="Shlok">ಶುಶುಭೇಽಚಲಸಂಕಾಶಃ ಶೃಂಗಾಭ್ಯಾಮಿವ ಮಂದರಃ ॥</p>
<p class="Text">ಸುವರ್ಣಮಯವಾದ ಭುಜಕೀರ್ತಿಗಳಿಂದ ಯುಕ್ತವಾಗಿದ್ದು, ಇಂದ್ರಧ್ವಜ ಸದೃಶವಾಗಿದ್ದು ಹೊರಚಾಚಿಕೊಂಡಿದ್ದ ರಾಕ್ಷಸೇಂದ್ರನಾದ ರಾವಣನ ತೋಳುಗಳಲ್ಲಿ ಇಂದ್ರನೊಡನೆ ಮಾಡಿದ ಯುದ್ಧದಲ್ಲಿ ಐರಾವತದ ದಂತಗಳಿಂದ ತವಿಯಲ್ಪಟ್ಟು ಉಂಟಾದ ಗಾಯದ ಗುರ್ತುಗಳು ಕಂಡುಬರುತ್ತಿದ್ದವು. ಬಲಿಷ್ಠವಾದ ಆ ಭುಜಗಳಲ್ಲಿ ವಜ್ರಾಯುಧದ ಏಟಿನ ಮಚ್ಚೆಯಿಂದಲೂ, ಉಪೇಂದ್ರನ ವಿಷ್ಣುಚಕ್ರದ ಚಿಹ್ನೆಗಳು ಮೂಡಿದ್ದವು. ಆ ಎಲ್ಲ ಪ್ರಹಾರಗಳಿಂದಲೂ ಆ ತೋಳುಗಳು ಜಡ್ಡುಕಟ್ಟಿ ಹೋಗಿತ್ತಲ್ಲದೆ, ಸ್ಥೂಲವಾಗಿಯೂ, ಸುಂದರವಾಗಿಯೂ, ಬಲಿಷ್ಠವಾಗಿದ್ದವು. ಸುಂದರವಾದ ಸುಲಕ್ಷಣವಾದ ಉಗುರಗಳುಳ್ಳ ಅಂಗುಷ್ಠಗಳಿಂದ ಕೂಡಿದ್ದವು. ಚೆಲುವಾದ ಬೆರಳುಗಳಿಂದಲೂ ಶೋಭಾಯಮಾನವಾಗಿ ಕಾಣುತ್ತಿದ್ದವು. ದುಂಡಾಗಿಯೂ, ಸಂಧಿಬಂಧಗಳು ಪುಷ್ಟವಾಗಿಯೂ ಇದ್ದ ಆ ತೋಳುಗಳು ಪರಿಘಾಯುಧದಂತೆಯೂ, ಆನೆಯ ಸೊಂಡಿಲುಗಳಂತೆಯೂ, ಐದು ಹೆಡೆಗಳ ಎರಡು ಸರ್ಪಗಳಂತೆ ಕಾಣುತ್ತಿದ್ದವು. ಮೊಲದ ರಕ್ತದಂತೆ ಶೀತಲವಾದ ಸುಗಂಧಯುಕ್ತವಾದ ಹೆಚ್ಚು ಬೆಲೆಬಾಳುವ ಶ್ರೇಷ್ಠವಾದ ಚಂದನದಿಂದ ಅವು ಲೇಪಿತವಾಗಿದ್ದವು. ಕನಕಾಂಗದ ಕೇಯೂರಾದಿ ಆಭರಣಗಳಿಂದ ಸಮಲಂಕೃತವಾಗಿದ್ದವು. ಶ್ರೇಷ್ಠರಾದ ಸ್ತ್ರೀಯರು ಉತ್ತಮವಾದ ಗಂಧದಿಂದ ಲೇಪಿತವಾಗಿದ್ದ ರಾವಣನ ಆ ತೋಳುಗಳನ್ನು ಸುಖಕರವಾದ ರೀತಿಯಲ್ಲಿ ಒತ್ತುತ್ತಿದ್ದರು. ಯಕ್ಷ, ಗಂಧರ್ವ, ಪನ್ನಗ, ದೇವ, ದಾನವರನ್ನು ಭಯದಿಂದ ಕೂಗಿಕೊಳ್ಳುವಂತೆ ಮಾಡಲು ರಾವಣನ ಆ ಮಹಾಬಾಹುಗಳು ಸಮರ್ಥವಾಗಿದ್ದವು. ಮಂದರ ಪರ್ವತದಲ್ಲಿ ಮಲಗಿರುವ ರೋಷಗೊಂಡ ಸರ್ಪಗಳಂತೆ ಇದ್ದ ರಾವಣನ ಆ ತೋಳುಗಳನ್ನು ಹನುಮಂತನು ನೋಡಿದನು. ಪರಿಪುಷ್ಟವಾಗಿದ್ದ ಅಂತಹ ತೋಳುಗಳಿಂದ ಶೋಭಿತನಾಗಿದ್ದ ಪರ್ವತೋಪಮನಾದ ರಾವಣನು ಎರಡು ಶಿಖರಗಳಿಂದ ಕೂಡಿರುವ ಮಂದರ ಪರ್ವತದಂತೆ ಪ್ರಕಾಶಿಸುತ್ತಿದ್ದನು. ॥ 15-22 ॥</p>
<p class="Shlok-Number" id="toc_marker-16-23">ಶ್ಲೋಕ - 23</p>
<p class="Shlok">ಚೂತಪುಂನಾಗಸುರಭಿರ್ಬಕುಲೋತ್ತಮಸಂಯುತಃ ।</p>
<p class="Shlok">ಮೃಷ್ಟಾನ್ನರಸಸಂಯುಕ್ತಃ ಪಾನಗಂಧಪುರಃಸರಃ ॥</p>
<p class="Shlok-Number" id="toc_marker-16-24">ಶ್ಲೋಕ - 24</p>
<p class="Shlok">ತಸ್ಯ ರಾಕ್ಷಸಸಿಂಹಸ್ಯ ನಿಶ್ಚಕ್ರಾಮ ಮಹಾಮುಖಾತ್ ।</p>
<p class="Shlok">ಶಯಾನಸ್ಯ ವಿನಿಃಶ್ವಾಸಃ ಪೂರಯನ್ನಿವ ತದ್ಗೃಹಂ ॥</p>
<p class="Text">ಮಲಗಿದ್ದ ರಾಕ್ಷಸರಾಜನ ಮುಖದಿಂದ ಹೊರಬರುತ್ತಿದ್ದ ಸುದೀರ್ಘವಾದ ಉಸುರಿನ ಶಬ್ದವು ಆ ಅರಮನೆಯನ್ನೇ ತುಂಬುವುದೋ ಎಂಬಂತೆ ಕೇಳಿಬರುತ್ತಿದ್ದಿತು. ಅವನು ಬಿಡುತ್ತಿದ್ದ ಉಸಿರು ಸಿಹಿಮಾವು, ಸುರಹೊನ್ನೆಮರಗಳ ಹೂವಿನವಾಸನೆಯಂತೆ ಸುವಾಸನೆಯಿಂದ ಕೂಡಿತ್ತು. ಉತ್ತಮವಾದ ಬಕುಳ ಪುಷ್ಪದ ಸುಗಂಧದಿಂದಲೂ, ಷಡ್ರಸೋಪೇತವಾದ ಮೃಷ್ಟಾನ್ನದ ವಾಸನೆಯಿಂದಲೂ, ಮಧುವಿನ ವಾಸನೆಯಿಂದಲೂ ಕೂಡಿತ್ತು. ॥ 23-24 ॥</p>
<p class="Shlok-Number" id="toc_marker-16-25">ಶ್ಲೋಕ - 25</p>
<p class="Shlok">ಮುಕ್ತಾಮಣಿವಿಚಿತ್ರೇಣ ಕಾಂಚನೇನ ವಿರಾಜಿತಮ್ ।</p>
<p class="Shlok">ಮುಕುಟೇನಾಪವೃತ್ತೇನ ಕುಂಡಲೋಜ್ಜ್ವಲಿತಾನನಮ್ ॥</p>
<p class="Text">ಅನಂತರ ಹನುಮಂತನು ರಾವಣನ ಮುಖವನ್ನು ನೋಡಿದನು. ಆ ಮುಖವು ಉಜ್ವಲವಾದ ಕರ್ಣಕುಂಡಲಗಳಿಂದ ಅಲಂಕೃತವಾಗಿತ್ತು. ಮುತ್ತಿನ ಮಣಿಗಳಿಂದ ಚಿತ್ರಿತವಾಗಿ ಥಳ-ಥಳಿಸುತ್ತಿದ್ದ ಸುವರ್ಣಖಚಿತವಾದ, ಸ್ವಲ್ಪ ಓರೆಯಾಗಿದ್ದ ಕಿರೀಟದಿಂದ ಕಂಗೊಳಿಸುತ್ತಿತ್ತು. ॥25॥</p>
<p class="Shlok-Number" id="toc_marker-16-26">ಶ್ಲೋಕ - 26</p>
<p class="Shlok">ರಕ್ತಚಂದನದಿಗ್ಧೇನ ತಥಾ ಹಾರೇಣ ಶೋಭಿನಾ ।</p>
<p class="Shlok">ಪೀನಾಯತವಿಶಾಲೇನ ವಕ್ಷಸಾಭಿವಿರಾಜಿತಮ್ ॥</p>
<p class="Text">ರಾವಣನ ವಕ್ಷಸ್ಥಲವು ರಕ್ತಚಂದನದಿಂದ ಲೇಪಿತವಾಗಿತ್ತು. ರತ್ನ ಹಾರಗಳಿಂದ ಶೋಭಿಸುತ್ತಿದ್ದು, ಎತ್ತರವಾಗಿಯೂ, ದಪ್ಪವಾಗಿಯೂ ವಿಶಾಲವಾಗಿಯೂ ವಿರಾಜಿಸುತ್ತಿತ್ತು. ॥ 26 ॥</p>
<p class="Shlok-Number" id="toc_marker-16-27">ಶ್ಲೋಕ - 27</p>
<p class="Shlok">ಪಾಂಡರೇಣಾಪವಿದ್ಧೇನ ಕ್ಷೌಮೇಣ ಕ್ಷತಜೇಕ್ಷಣಮ್ ।</p>
<p class="Shlok">ಮಹಾರ್ಹೇಣ ಸುಸಂವೀತಂ ಪೀತೇನೋತ್ತಮವಾಸಸಾ ॥</p>
<p class="Text">ಅವನು ಬಿಳುಪಾದ ಪಟ್ಟವಸ್ತ್ರವನ್ನು ಉಟ್ಟಿದ್ದನು. ನಿದ್ದೆಯಲ್ಲಿರುವುದರಿಂದ ಅದು ಸ್ವಲ್ಪ ಅತ್ತ-ಇತ್ತ ಸರಿದಿತ್ತು. ಹೊಂಬಣ್ಣದ ಮಹಾಮೌಲ್ಯದ ಮೇಲು ಹೊದಿಕೆಯಿಂದ ಸಮಲಂಕೃತವಾಗಿದ್ದನು.॥27॥</p>
<p class="Shlok-Number" id="toc_marker-16-28">ಶ್ಲೋಕ - 28</p>
<p class="Shlok">ಮಾಷರಾಶಿಪ್ರತೀಕಾಶಂ ನಿಃಶ್ವಸಂತಂ ಭುಜಂಗವತ್ ।</p>
<p class="Shlok">ಗಾಂಗೇ ಮಹತಿ ತೋಯಾಂತೇ ಪ್ರಸುಪ್ತಮಿವ ಕುಂಜರಮ್ ॥</p>
<p class="Text">ಅವನು ಉದ್ದಿನ ರಾಶಿಯಂತೆ ನೀಲವರ್ಣದವನಾಗಿದ್ದನು. ಮಹಾಸರ್ಪವು ಬುಸುಗುಟ್ಟುವಂತೆ ಅವನು ನಿಟ್ಟುಸಿರುಬಿಡುತ್ತಿದ್ದನು. ರತ್ನಪರ್ಯಂಕದಲ್ಲಿ ಮಲಗಿದ್ದ ಅವನು ಗಂಗಾನದಿಯ ಮಹಾಪ್ರವಾಹದಲ್ಲಿ ಮಲಗಿರುವ ಆನೆಯಂತೆ ಕಂಗೊಳಿಸುತ್ತಿದ್ದನು. ॥ 28 ॥</p>
<p class="Shlok-Number" id="toc_marker-16-29">ಶ್ಲೋಕ - 29</p>
<p class="Shlok">ಚತುರ್ಭಿಃ ಕಾಂಚನೈರ್ದೀಪೈರ್ದೀಪ್ಯಮಾನಚತುರ್ದಿಶಮ್ ।</p>
<p class="Shlok">ಪ್ರಕಾಶೀಕೃತಸರ್ವಾಂಗಂ ಮೇಘಂ ವಿದ್ಯುದ್ಗಣೈರಿವ ॥</p>
<p class="Text">ನಾಲ್ಕೂ ದಿಕ್ಕುಗಳನ್ನು ಬೆಳಗುವ ಸುವರ್ಣದ ನಾಲ್ಕು ದೀಪಗಳನ್ನು ರಾವಣನ ಪರ್ಯಂಕದ ಸುತ್ತಲೂ ಇಟ್ಟಿದ್ದರು. ಮಿಂಚಿನಿಂದ ಮೇಘಗಳು ಪ್ರಕಾಶಿಸುವಂತೆ ಆ ದೀಪಗಳಿಂದ ರಾವಣನ ಸರ್ವಾಂಗಗಳೂ ಜಾಜ್ವಲ್ಯಮಾನವಾಗಿ ಬೆಳಗುತ್ತಿದ್ದವು. ॥ 29 ॥ </p>
<p class="Shlok-Number" id="toc_marker-16-30">ಶ್ಲೋಕ - 30</p>
<p class="Shlok">ಪಾದಮೂಲಗತಾಶ್ಚಾನ್ಯಾ ದದರ್ಶ ಸುಮಹಾತ್ಮನಃ ।</p>
<p class="Shlok">ಪತ್ನೀಃ ಸ ಪ್ರಿಯಭಾರ್ಯಸ್ಯ ತಸ್ಯ ರಕ್ಷಃಪತೇರ್ಗೃಹೇ ॥</p>
<p class="Text">ಭಾರ್ಯೆಯರಿಗೆ ಅತ್ಯಂತ ಪ್ರಿಯನಾಗಿದ್ದ, ಮಹಾತ್ಮನಾದ, ರಾಕ್ಷಸಾಧಿಪತಿಯಾದ ರಾವಣನ ಅರಮನೆಯಲ್ಲಿ ಅವನ ಪದತಲದಲ್ಲಿ ಮಲಗಿದ್ದ ಮುದ್ದು ಪತ್ನಿಯರನ್ನು ಹನುಮಂತನು ನೋಡಿದನು. ॥ 30 ॥</p>
<p class="Shlok-Number" id="toc_marker-16-31">ಶ್ಲೋಕ - 31</p>
<p class="Shlok">ಶಶಿಪ್ರಕಾಶವದನಾಶ್ಚಾರುಕುಂಡಲಭೂಷಿತಾಃ ।</p>
<p class="Shlok">ಅಮ್ಲಾನಮಾಲ್ಯಾಭರಣಾ ದದರ್ಶ ಹರಿಯೂಥಪಃ ॥</p>
<p class="Text">ಚಂದ್ರನಂತೆ ಮುಖವುಳ್ಳವರೂ, ಮನೋಹರವಾದ ಕುಂಡಲಗಳಿಂದ ಅಲಂಕೃತರೂ, ಹೂಮಾಲೆಗಳನ್ನು ಆಭರಣಗಳನ್ನು ಧರಿಸಿರುವ, ಇಂತಹ ರಾವಣನ ಪತ್ನೀಯರನ್ನು ಕಪೀಶ್ವರನು ನೋಡಿದನು. ॥ 31 ॥</p>
<p class="Shlok-Number" id="toc_marker-16-32">ಶ್ಲೋಕ - 32</p>
<p class="Shlok">ನೃತ್ತವಾದಿತ್ರಕುಶಲಾ ರಾಕ್ಷಸೇಂದ್ರಭುಜಾಂಕಗಾಃ ।</p>
<p class="Shlok">ವರಾಭರಣಧಾರಿಣ್ಯೋ ನಿಷಣ್ಣಾ ದದೃಶೇ ಹರಿಃ ॥</p>
<p class="Text">ಅವರೆಲ್ಲರೂ ನೃತ್ಯ-ವಾದ್ಯ ಕಲೆಗಳಲ್ಲಿ ಕುಶಲೆಯರಾಗಿದ್ದರು. ಶ್ರೇಷ್ಠವಾದ ಆಭರಣಗಳನ್ನು ಧರಿಸಿದ್ದರು. ರಾಕ್ಷಸೇಂದ್ರನ ಭುಜಗಳನ್ನೂ, ತೊಡೆಗಳನ್ನೂ ಆಶ್ರಯಿಸಿ ಚೆನ್ನಾಗಿ ನಿದ್ದೆಹೋದ ರಾವಣನ ಭಾರ್ಯೆಯರನ್ನು ಕಪಿವರನಾದ ಹನುಮಂತನು ನೋಡಿದನು. ॥ 32 ॥</p>
<p class="Shlok-Number" id="toc_marker-16-33">ಶ್ಲೋಕ - 33</p>
<p class="Shlok">ವಜ್ರವೈಡೂರ್ಯಗರ್ಭಾಣಿ ಶ್ರವಣಾಂತೇಷು ಯೋಷಿತಾಮ್ ।</p>
<p class="Shlok">ದದರ್ಶ ತಾಪನೀಯಾನಿ ಕುಂಡಲಾನ್ಯಂಗದಾನಿ ಚ ॥</p>
<p class="Text">ಆ ಕಾಂತೆಯರು ಕಿವಿಗಳಲ್ಲಿ ಧರಿಸಿದ್ದ ವಜ್ರ-ವೈಡೂರ್ಯ ಖಚಿತವಾದ ಭಂಗಾರದ ಕುಂಡಲಗಳನ್ನು, ಭುಜದಲ್ಲಿ ಧರಿಸಿದ್ದ ಅಂಗದಗಳನ್ನು ಮಾರುತಿಯು ನೋಡಿದನು. ॥ 33 ॥</p>
<p class="Shlok-Number" id="toc_marker-16-34">ಶ್ಲೋಕ - 34</p>
<p class="Shlok">ತಾಸಾಂ ಚಂದ್ರೋಪಮೈರ್ವಕ್ತ್ರೈಃ ಶುರ್ಭೆರ್ಲಲಿತಕುಂಡಲೈಃ ।</p>
<p class="Shlok">ವಿರರಾಜ ವಿಮಾನಂ ತತ್ ನಭಸ್ತಾರಾಗಣೈರಿವ ॥</p>
<p class="Text">ಚಂದ್ರ ಸದೃಶವಾದ ಮುಖಗಳಿಂದಲೂ ಶುಭಪ್ರದವಾದ ಹಾಗೂ ಸುಂದರವಾದ ಕುಂಡಲಗಳಿಂದಲೂ ಯುಕ್ತವಾಗಿದ್ದ ರಾವಣನ ಪತ್ನೀಯರ ಆ ವಿಮಾನಾಕೃತಿಯ ಪರ್ಯಂಕವು ಚಂದ್ರನಿಂದಲೂ, ನಕ್ಷತ್ರಸಮೂಹಗಳಿಂದಲೂ ಕೂಡಿರುವ ಆಕಾಶದಂತೆ ಕಾಣುತ್ತಿದ್ದಿತು. ॥ 34 ॥</p>
<p class="Shlok-Number" id="toc_marker-16-35">ಶ್ಲೋಕ - 35</p>
<p class="Shlok">ಮದವ್ಯಾಯಾಮಖಿನ್ನಾಸ್ತಾ ರಾಕ್ಷಸೇಂದ್ರಸ್ಯ ಯೋಷಿತಃ ।</p>
<p class="Shlok">ತೇಷು ತೇಷ್ವವಕಾಶೇಷು ಪ್ರಸುಪ್ತಾಸ್ತನುಮಧ್ಯಮಾಃ ॥</p>
<p class="Text">ಮದ್ಯಪಾನದ ಮದದಿಂದಲೂ, ರತಿಕೀಡೆಯಿಂದಲೂ ಆಯಾಸಗೊಂಡಿದ್ದ, ಕೃಶವಾದ ನಡುವಿನಿಂದ ಕೂಡಿದ್ದ ರಾವಣನ ಮಡದಿಯರು ಅವಕಾಶವಿದ್ದೆಡೆಗಳಲ್ಲಿ ಅಸ್ತವ್ಯಸ್ತವಾಗಿ ಮಲಗಿದ್ದರು. ॥ 35 ॥ </p>
<p class="Shlok-Number" id="toc_marker-16-36">ಶ್ಲೋಕ - 36</p>
<p class="Shlok">ಅಂಗಹಾರೈಸ್ತಥೈವಾನ್ಯಾ ಕೋಮಲೈರ್ನೃತ್ತಶಾಲಿನೀ ।</p>
<p class="Shlok">ವಿನ್ಯಸ್ತ ಶುಭಸರ್ವಾಂಗೀ ಪ್ರಸುಪ್ತಾ ವರವರ್ಣಿನೀ ॥</p>
<p class="Text">ನೃತ್ಯದಲ್ಲಿ ಪಳಗಿದ್ದ ಓರ್ವ ಶುಭಾಂಗಿಯು ನೃತ್ಯವನ್ನು ಮಾಡುತ್ತಿರುವವಳಂತೆ ಮನೋಹರವಾದ ಅಂಗಹಾರಗಳಿಂದ (ಆಂಗಿಕವಾದ ಅಭಿನಯಗಳಿಂದ) ನೃತ್ಯದ ಭಂಗಿಯಲ್ಲೇ ಮಲಗಿದ್ದಳು. ॥ 36 ॥</p>
<p class="Shlok-Number" id="toc_marker-16-37">ಶ್ಲೋಕ - 37</p>
<p class="Shlok">ಕಾಚಿದ್ವೀಣಾಂ ಪರಿಷ್ವಜ್ಯ ಪ್ರಸುಪ್ತಾ ಸಂಪ್ರಕಾಶತೇ ।</p>
<p class="Shlok">ಮಹಾನದೀಪ್ರಕೀರ್ಣೇವ ನಲಿನೀ ಪೋತಮಾಶ್ರಿತಾ ॥</p>
<p class="Text">ವೀಣೆಯನ್ನೇ ತಬ್ಬಿಕೊಂಡು ಮಲಗಿದ್ದ ರಾವಣನ ಮತ್ತೊಬ್ಬ ತರುಣೀಮಣಿಯು ಹರಿಗೋಲಿಗೆ ಸುತ್ತಿಕೊಂಡು ಹರಡಿಕೊಂಡಿರುವ ಕಮಲದ ಬಳ್ಳಿಯಂತೆ ಮನೋಹರವಾಗಿದ್ದಳು. ॥ 37 ॥</p>
<p class="Shlok-Number" id="toc_marker-16-38">ಶ್ಲೋಕ - 38</p>
<p class="Shlok">ಅನ್ಯಾ ಕಕ್ಷಗತೇನೈವ ಮಡ್ಡುಕೇನಾಸಿತೇಕ್ಷಣಾ ।</p>
<p class="Shlok">ಪ್ರಸುಪ್ತಾ ಭಾಮಿನೀ ಭಾತಿ ಬಾಲಪುತ್ರೇವ ವತ್ಸಲಾ ॥</p>
<p class="Text">‘ಮಡ್ಡುಕ’ವೆಂಬ ಚರ್ಮವಾದ್ಯವನ್ನು ಕಂಕುಳಲ್ಲಿ ಅಪ್ಪಿಕೊಂಡು ಮಲಗಿದ್ದ ಓರ್ವ ಯುವತಿಯು ವಾತ್ಸಲ್ಯದಿಂದ ಚಿಕ್ಕಮಗುವನ್ನು ಕಂಕುಳಲ್ಲೆತ್ತಿಕೊಂಡೇ ಮಲಗಿದ್ದ ಭಾಮಿನಿಯಂತೆ ಕಾಣುತ್ತಿದ್ದಳು. ॥ 38 ॥</p>
<p class="Shlok-Number" id="toc_marker-16-39">ಶ್ಲೋಕ - 39</p>
<p class="Shlok">ಪಟಹಂ ಚಾರುಸರ್ವಾಂಗೀ ಪೀಡ್ಯ ಶೇತೇ ಶುಭಸ್ತನಿ ।</p>
<p class="Shlok">ಚಿರಸ್ಯ ರಮಣಂ ಲಬ್ಧ್ವಾ ಪರಿಷ್ವಜ್ಯೇವ ಭಾಮಿನೀ ॥</p>
<p class="Text">ಭೇರಿಯನ್ನು ಆಲಿಂಗಿಸಿಕೊಂಡು ಮಲಗಿದ್ದ ಸುಂದರವಾದ ಕುಚಗಳುಳ್ಳ ಸರ್ವಾಂಗಸುಂದರಿಯಾದ ಓರ್ವ ರಮಣಿಯು ಬಹಳ ಕಾಲಾನಂತರ ಆಗಮಿಸಿದ ರಮಣನನ್ನು ಗಟ್ಟಿಯಾಗಿ ತಬ್ಬಿಕೊಂಡು ಮಲಗಿರುವಳೋ ಎಂಬಂತೆ ಕಂಡುಬರುತ್ತಿದ್ದಳು.॥39॥</p>
<p class="Shlok-Number" id="toc_marker-16-40">ಶ್ಲೋಕ - 40</p>
<p class="Shlok">ಕಾಚಿದ್ವಂಶಂ ಪರಿಷ್ವಜ್ಯ ಸುಪ್ತಾ ಕಮಲಲೋಚನಾ ।</p>
<p class="Shlok">ರಹಃ ಪ್ರಿಯತಮಂ ಗೃಹ್ಯ ಸಕಾಮೇವ ಚ ಕಾಮಿನೀ ॥</p>
<p class="Text">ಕೊಳಲನ್ನು ಅಪ್ಪಿಕೊಂಡು ಮಲಗಿದ್ದ ಕಮಲಾಕ್ಷಿಯಾದ, ಕಮನೀಯರೂಪಳಾದ ಓರ್ವ ಕಾಂತೆಯು ಪ್ರಿಯತಮನನ್ನು ಏಕಾಂತ ಸ್ಥಳಕ್ಕೆ ಕರಕೊಂಡುಹೋಗಿ ತನ್ನ ಬಯಕೆಯನ್ನು ಪೂರ್ಣಗೊಳಿಸುತ್ತಿರುವಳೋ ಎಂಬಂತೆ ಕಾಣುತ್ತಿತ್ತು. ॥40॥ </p>
<p class="Shlok-Number" id="toc_marker-16-41">ಶ್ಲೋಕ - 41</p>
<p class="Shlok">ವಿಪಂಚೀಂ ಪರಿಗೃಹ್ಯಾನ್ಯಾ ನಿಯತಾ ನೃತ್ತಶಾಲಿನೀ ।</p>
<p class="Shlok">ನಿದ್ರಾವಶಮನುಪ್ರಾಪ್ತಾ ಸಹಕಾಂತೇವ ಭಾಮಿನೀ ॥</p>
<p class="Text">ವಿಪಂಚಿ ಎಂಬ ಏಳುತಂತಿಯ ವೀಣೆಯನ್ನು ಹಿಡಿದು ನೃತ್ಯ ಭಂಗಿಯಲ್ಲೇ ಮಲಗಿದ್ದ ಓರ್ವ ಲಲನಾಮಣಿಯು ಪ್ರಿಯತಮನೊಡನೆ ನಿದ್ದೆ ಮಾಡುತ್ತಿರುವಳೋ ಎಂದು ಕಂಡುಬರುತ್ತಿದ್ದಳು. ॥ 41 ॥</p>
<p class="Shlok-Number" id="toc_marker-16-42">ಶ್ಲೋಕ - 42</p>
<p class="Shlok">ಅನ್ಯಾ ಕನಕಸಂಕಾಶೈರ್ಮೃದುಪೀನೈರ್ಮನೋರಮೈಃ ।</p>
<p class="Shlok">ಮೃದಂಗಂ ಪರಿಪೀಡ್ಯಾಂಗೈಃ ಪ್ರಸುಪ್ತಾ ಮತ್ತಲೋಚನಾ ॥</p>
<p class="Text">ಮಧುಪಾನದಿಂದ ಮತ್ತವಾದ ಕಣ್ಣುಗಳಿಂದ ಕೂಡಿದ್ದ ಓರ್ವ ರಾವಣನ ಪ್ರಿಯತಮೆಯು, ಮೃದುವಾಗಿಯೂ, ಸ್ಥೂಲವಾಗಿಯೂ, ಮನೋಹರವಾಗಿಯೂ ಇದ್ದ ಸುವರ್ಣ ಸದೃಶವಾದ ಅಂಗಗಳಿಂದ ಮೃದಂಗವನ್ನೇ ತಬ್ಬಿಕೊಂಡು ಮಲಗಿದ್ದಳು. ॥ 42 ॥</p>
<p class="Shlok-Number" id="toc_marker-16-43">ಶ್ಲೋಕ - 43</p>
<p class="Shlok">ಭುಜಪಾರ್ಶ್ವಾಂತರಸ್ಥೇನ ಕಕ್ಷಗೇನ ಕೃಶೋದರೀ ।</p>
<p class="Shlok">ಪಣವೇನ ಸಹಾನಿಂದ್ಯಾ ಸುಪ್ತಾ ಮದಕೃತಶ್ರಮಾ ॥</p>
<p class="Text">ಮಧುಪಾನಾದಿ ಕ್ರೀಡೆಗಳಿಂದ ಆಯಾಸಗೊಂಡಿದ್ದ, ತೆಳ್ಳನೆಯ ಹೊಟ್ಟೆಯಿಂದ ಕೂಡಿದ್ದ, ಅನಿಂದ್ಯಳಾದ ಸುಂದರಿಯೋರ್ವಳು ಭುಜಗಳ ಮಧ್ಯದ ಕಂಕುಳಲ್ಲಿದ್ದ ಮದ್ದಲೆಯೊಡನೆ ನಿದ್ದೆ ಮಾಡುತ್ತಿದ್ದಳು. ॥ 43 ॥</p>
<p class="Shlok-Number" id="toc_marker-16-44">ಶ್ಲೋಕ - 44</p>
<p class="Shlok">ಡಿಂಡಿಮಂ ಪರಿಗೃಹ್ಯಾನ್ಯಾ ತಥೈವಾಸಕ್ತಡಿಂಡಿಮಾ ।</p>
<p class="Shlok">ಪ್ರಸುಪ್ತಾ ತರುಣಂ ವತ್ಸಮುಪಗೂಹ್ಯೇವಭಾಮಿನೀ ॥</p>
<p class="Text">ಡಿಂಡಿಮ ವಾದ್ಯವನ್ನೇ ತಬ್ಬಿಕೊಂಡು ಮಲಗಿದ್ದ ಮತ್ತೋರ್ವ ತರುಣಿಯು ಮಗುವನ್ನು ಅಪ್ಪಿಕೊಳ್ಳುವಂತೆ ಡಿಂಡಿಮದಲ್ಲಿ ಆಸಕ್ತನಾದ ತರುಣನನ್ನು ಅಪ್ಪಿಕೊಂಡು ಮಲಗಿರುವಳೋ ಎಂಬಂತೆ ಕಾಣುತ್ತಿದ್ದಳು. ॥ 44 ॥</p>
<p class="Shlok-Number" id="toc_marker-16-45">ಶ್ಲೋಕ - 45</p>
<p class="Shlok">ಕಾಚಿದಾಡಂಬರಂ ನಾರೀ ಭುಜಸಂಯೋಗಪೀಡಿತಮ್ ।</p>
<p class="Shlok">ಕೃತ್ವಾ ಕಮಲಪತ್ರಾಕ್ಷೀ ಪ್ರಸುಪ್ತಾ ಮದಮೋಹಿತಾ ॥</p>
<p class="Text">ಕಮಲಪತ್ರಾಕ್ಷಿಯಾದ ಮದದಿಂದ ಮೋಹಿತಳಾಗಿದ್ದ ಓರ್ವ ಕಾಂತೆಯು ‘ಆಡಂಬರ’ ಎಂಬ ತೂರ್ಯವಾದ್ಯವನ್ನು ಭುಜಗಳಿಂದ ಗಟ್ಟಿಯಾಗಿ ತಬ್ಬಿಕೊಂಡು ಪರವಶಳಾಗಿ ಮಲಗಿದ್ದಳು. ॥ 45 ॥</p>
<p class="Shlok-Number" id="toc_marker-16-46">ಶ್ಲೋಕ - 46</p>
<p class="Shlok">ಕಲಶೀಮಪವಿಧ್ಯಾನ್ಯಾ ಪ್ರಸುಪ್ತಾ ಭಾತಿ ಭಾಮಿನೀ ।</p>
<p class="Shlok">ವಸಂತೇ ಪುಷ್ಪ ಶಬಲಾ ಮಾಲೇವ ಪರಿಮಾರ್ಜಿತಾ ॥</p>
<p class="Text">ಓರ್ವ ತರುಣಿಯು ಅತ್ತಲಿತ್ತ ಹೊರಳಾಡುವಾಗ ತನ್ನ ಬಳಿಯಲ್ಲಿದ್ದ ಪನ್ನೀರ ತುಂಬಿದ ಕಲಶವನ್ನು ಕೆಳಕ್ಕೆ ಬೀಳಿಸಿ ನೀರಿನಿಂದ ತೊಯ್ದುಹೋಗಿದ್ದರೂ ಹಾಗೆಯೇ ಗಾಢವಾಗಿ ಮಲಗಿದ್ದಳು. ಆಗ ಅವಳು ವಸಂತ ಕಾಲದಲ್ಲಿ ಬಾಡದಿರಲೆಂದು ನೀರಿನಿಂದ ಚುಮುಕಿಸಲ್ಪಟ್ಟ ಹಲವು ಬಣ್ಣಗಳಿಂದ ಕೂಡಿದ ಪುಷ್ಪಮಾಲೆಯಂತೆ ಕಂಡುಬರುತ್ತಿದ್ದಳು.॥46॥</p>
<p class="Shlok-Number" id="toc_marker-16-47">ಶ್ಲೋಕ - 47</p>
<p class="Shlok">ಪಾಣಿಭ್ಯಾಂ ಚ ಕುಚೌ ಕಾಚಿತ್ ಸುವರ್ಣಕಲಶೋಪಮೌ ।</p>
<p class="Shlok">ಉಪಗೂಹ್ಯಾಬಲಾ ಸುಪ್ತಾ ನಿದ್ರಾಬಲಪರಾಜಿತಾ ॥</p>
<p class="Text">ಗಾಢವಾದ ನಿದ್ದೆಯಿಂದ ವಿವಶಳಾಗಿದ್ದ ಓರ್ವ ಅಬಲೆಯು ಸುವರ್ಣ ಕಲಶಗಳಂತೆ ಇದ್ದ ತನ್ನೆರಡೂ ಸ್ತನಗಳನ್ನು ಎರಡೂ ಕೈಗಳಿಂದ ಮುಚ್ಚಿಕೊಂಡು ಮಲಗಿದ್ದಳು. ॥ 47 ॥</p>
<p class="Shlok-Number" id="toc_marker-16-48">ಶ್ಲೋಕ - 48</p>
<p class="Shlok">ಅನ್ಯಾ ಕಮಲಪತ್ರಾಕ್ಷೀ ಪೂರ್ಣೇಂದುಸದೃಶಾನನಾ ।</p>
<p class="Shlok">ಅನ್ಯಾಮಾಲಿಂಗ್ಯ ಸುಶ್ರೋಣೀಂ ಪ್ರಸುಪ್ತಾ ಮದವಿಹ್ವಲಾ ॥</p>
<p class="Text">ಚಂದ್ರಬಿಂಬದಂತಿರುವ ಮುಖವುಳ್ಳ ಓರ್ವ ಕಮಲಲೋಚನೆಯು ಮದನಾವೇಶಕ್ಕೆ ಒಳಗಾಗಿ ಮತ್ತೊಬ್ಬ ರಮಣಿಯನ್ನು ಆಲಿಂಗಿಸಿಕೊಂಡು ಮಲಗಿದ್ದಳು.॥48॥ </p>
<p class="Shlok-Number" id="toc_marker-16-49">ಶ್ಲೋಕ - 49</p>
<p class="Shlok">ಆತೋದ್ಯಾನಿ ವಿಚಿತ್ರಾಣಿ ಪರಿಷ್ವಜ್ಯ ವರಾಸ್ತ್ರೀಯಃ ।</p>
<p class="Shlok">ನಿಪೀಡ್ಯ ಚ ಕುಚೈಃ ಸುಪ್ತಾಃ ಕಾಮಿನ್ಯಃ ಕಾಮುಕಾನಿವ ॥</p>
<p class="Text">ರಾವಣನ ಶ್ರೇಷ್ಠರಾದ ಇನ್ನೂ ಅನೇಕ ನಾರೀಮಣಿಗಳು - ಕಾಮಿನಿಯರು ಕಾಮುಕರನ್ನು ತಬ್ಬಿಕೊಂಡು ಸ್ತನಗಳಿಂದ ಪೀಡಿಸುವಂತೆ ವಿಚಿತ್ರವಾದ ಬಗೆ-ಬಗೆಯ ವಾದ್ಯಗಳನ್ನು ಎದೆಯಮೇಲೆ ತಬ್ಬಿಕೊಂಡು ಮಲಗಿದ್ದರು. ॥ 49 ॥</p>
<p class="Shlok-Number" id="toc_marker-16-50">ಶ್ಲೋಕ - 50</p>
<p class="Shlok">ತಾಸಾಮೇಕಾಂತವಿನ್ಯಸ್ತೇ ಶಯಾನಾಂ ಶಯನೇ ಶುಭೇ ।</p>
<p class="Shlok">ದದರ್ಶ ರೂಪಸಂಪನ್ನಾಮಪರಾಂ ಸ ಕಪಿಃ ಸ್ತ್ರಿಯಮ್ ॥</p>
<p class="Text">ಆ ವರಸ್ತ್ರೀಯರಿದ್ದ ಸ್ಥಳದಿಂದ ಪ್ರತ್ಯೇಕವಾಗಿದ್ದ ಏಕಾಂತ ಸ್ಥಳದಲ್ಲಿ ಸುಂದರವಾದ ಹಾಸಿಗೆಯಲ್ಲಿ ಮಲಗಿದ್ದ ರೂಪ ಸಂಪನ್ನೆಯಾದ ಮತ್ತೊಬ್ಬ ಸ್ತ್ರೀರತ್ನವನ್ನು ಕಪಿಶ್ರೇಷ್ಠನಾದ ಹನುಮಂತನು ನೋಡಿದನು. ॥ 50 ॥</p>
<p class="Shlok-Number" id="toc_marker-16-51">ಶ್ಲೋಕ - 51</p>
<p class="Shlok">ಮುಕ್ತಾಮಣಿಸಮಾಯುಕ್ತೈರ್ಭೂಷಣೈಃ ಸುವಿಭೂಷಿತಾಮ್ ।</p>
<p class="Shlok">ವಿಭೂಷಯಂತೀಮಿವ ತತ್ ಸ್ವಶ್ರಿಯಾ ಭವನೋತ್ತಮಮ್ ॥</p>
<p class="Text">ಆ ನಾರೀಮಣಿಯು ಮುತ್ತಿನ ಮಣಿಗಳಿಂದ ನಿರ್ಮಿತವಾದ ಸುಂದರವಾದ ಒಡವೆಗಳಿಂದ ಸಮಲಂಕೃತವಾಗಿದ್ದಳು. ದಿವ್ಯವಾದ ಹಾಗೂ ಶ್ರೇಷ್ಠವಾದ ಆ ಭವನವನ್ನೇ ತನ್ನ ಅಂಗಕಾಂತಿಯಿಂದ ಬೆಳಗಿಸುತ್ತಿರುವಳೋ ಎಂಬಂತೆ ಕಾಣುತ್ತಿದ್ದಳು. ॥ 51 ॥</p>
<p class="Shlok-Number" id="toc_marker-16-52">ಶ್ಲೋಕ - 52</p>
<p class="Shlok">ಗೌರೀಂ ಕನಕವರ್ಣಾಂಗೀಮಿಷ್ಟಾಮಂತಃಪುರೇಶ್ವರೀಮ್ ।</p>
<p class="Shlok">ಕಪಿರ್ಮಂದೋದರೀಂ ತತ್ರ ಶಯಾನಾಂ ಚಾರುರೂಪಿಣೀಮ್ ॥</p>
<p class="Text">ಅವಳು ಗೌರಾಂಗಳೂ, ಸುವರ್ಣಸದೃಶಳೂ, ಆಗಿದ್ದಳು. ರಾವಣನಿಗೆ ಇಷ್ಟಳಾಗಿದ್ದು, ಸುಮನೋಹರವಾದ ರೂಪಿನಿಂದ ಕಂಗೊಳಿಸುತ್ತಿದ್ದಳು. ಅಂತಃಪುರಕ್ಕೆ ಒಡತಿಯೂ, ಸರ್ವಾಂಗ ಸುಂದರಳೂ, ಏಕಾಂತಸ್ಥಳದಲ್ಲಿ ಮಲಗಿದ್ದ ಆ ಮಂದೋದರಿಯನ್ನು ಹನುಮಂತನು ನೋಡಿದನು. ॥ 52 ॥</p>
<p class="Shlok-Number" id="toc_marker-16-53">ಶ್ಲೋಕ - 53</p>
<p class="Shlok">ಸ ತಾಂ ದೃಷ್ಟ್ವಾ ಮಹಾಬಾಹುರ್ಭೂಷಿತಾಂ ಮಾರುತಾತ್ಮಜಃ ।</p>
<p class="Shlok">ತರ್ಕಯಾಮಾಸ ಸೀತೇತಿ ರೂಪಯೌವನಸಂಪದಾ ।</p>
<p class="Shlok">ಹರ್ಷೇಣ ಮಹತಾ ಯುಕ್ತೋ ನನಂದ ಹರಿಯೂಥಪಃ ॥</p>
<p class="Text">ಮಹಾಬಾಹುವಾದ ವಾಯುಪುತ್ರನಾದ ಮಾರುತಿಯು ಸರ್ವಾಭರಣಗಳಿಂದಲೂ ಭೂಷಿತೆಯಾಗಿದ್ದ ಮಂದೋದರಿಯನ್ನು ನೋಡಿ ಅವಳಲ್ಲಿದ್ದ ರೂಪಸಂಪತ್ತಿನಿಂದ ಅವಳು ಸೀತೆಯೇ ಇರಬಹುದೆಂದು ಊಹಿಸಿದನು. ಸೀತೆಯನ್ನು ಕಂಡೆನೆಂದು ಭಾವಿಸಿದ ಹನುಮಂತನು ಮಹಾಹರ್ಷ ಯುಕ್ತನಾಗಿ ಆನಂದ ತುಂದಿಲನಾದನು. ॥ 53 ॥</p>
<p class="Shlok-Number" id="toc_marker-16-54">ಶ್ಲೋಕ - 54</p>
<p class="Shlok">ಆಸ್ಫೋಟಯಾಮಾಸ ಚುಚುಂಬ ಪುಚ್ಛಂ </p>
<p class="Shlok">ನನಂದ ಚಿಕ್ರೀಡ ಜಗೌ ಜಗಾಮ ।</p>
<p class="Shlok">ಸ್ತಂಭಾನರೋಹನ್ನಿಪಪಾತ ಭೂಮೌ </p>
<p class="Shlok">ನಿದರ್ಶಯನ್ ಸ್ವಾಂ ಪ್ರಕೃತಿಂ ಕಪೀನಾಮ್ ॥</p>
<p class="Text">ಸೀತೆಯನ್ನು ನೋಡಿದೆನೆಂಬ ಆನಂದಾತಿರೇಕದಿಂದ ಮಹತ್ತರವಾದ ಕಾರ್ಯವನ್ನು ಸಾಧಿಸಿದವನಂತೆ ತನ್ನೆರಡೂ ಭುಜಗಳನ್ನು ತಟ್ಟಿಕೊಂಡನು. ಬಾಲಕ್ಕೆ ಮುತ್ತಿಟ್ಟು ಆನಂದಿಸಿ, ಕುಣಿದಾಡಿದನು. ಹಾರಿದನು, ಅತ್ತಿಂದಿತ್ತ ತಿರುಗಾಡಿದನು. ವಿಜಯೋತ್ಸಾಹದಿಂದ ಕಂಬವನ್ನು ಹತ್ತಿ ಕೆಳಕ್ಕೆ ಧುಮುಕಿದನು. (ವಾನರರಿಗೆ ಸ್ವಾಮಿ ಭಕ್ತಿ ಪರಾಯಣತ್ವವು ಸ್ವಾಭಾವಿಕವಾಗಿರುವುದರಿಂದ ಹನುಮಂತನಿಗೆ ಶ್ರೀರಾಮನ ಮೇಲೆ ಭಕ್ತಿ ಉತ್ಸಾಹಗಳೇ ಅವನ ಇಂತಹ ಚರ್ಯೆಗಳಿಗೆ ಪ್ರೇರಕವು.) ॥ 54 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ದಶಮಃ ಸರ್ಗಃ ॥ 10 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಹತ್ತನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-17">ಹನ್ನೊಂದನೆಯ ಸರ್ಗ</p>
<p class="Sub-Heading">ಮಲಗಿರುವವಳು ಸೀತೆಯಲ್ಲವೆಂಬುದನ್ನು ನಿಶ್ಚಯಿಸಿದ ಹನುಮಂತನು ಅಂತಃಪುರದಲ್ಲಿ ಮತ್ತು ಪಾನಗೃಹಗಳಲ್ಲಿ ಪುನಃ ಸೀತೆಯನ್ನು ಹುಡುಕಲು ತೊಡಗುವುದು. ಅವನ ಮನಸ್ಸಿನಲ್ಲಿ ಧರ್ಮಲೋಪದ ಶಂಕೆ ಉಂಟಾಗುವುದು. ಅದನ್ನು ತಾನೇ ಪರಿಹರಿಸಿಕೊಳ್ಳುವುದು</p>
<p class="Shlok-Number" id="toc_marker-17-1">ಶ್ಲೋಕ - 1</p>
<p class="Shlok">ಅವಧೂಯ ಚ ತಾಂ ಬುದ್ಧಿಂ ಬಭೂವಾವಸ್ಥಿತಸ್ತದಾ ।</p>
<p class="Shlok">ಜಗಾಮ ಚಾಪರಾಂ ಚಿಂತಾಂ ಸೀತಾಂ ಪ್ರತಿ ಮಹಾಕಪಿಃ ॥</p>
<p class="Text">ಸೀತಾದೇವಿಯ ಪಾತಿವ್ರತ್ಯವೇ ಮೊದಲಾದ ಮಹಾಗುಣಗಳನ್ನು ಸ್ಮರಿಸಿದ ಹನುಮಂತನು ರಾವಣನ ಅಂತಃಪುರದಲ್ಲಿ ಮಲಗಿರುವವಳು ಸೀತೆಯಲ್ಲವೆಂದು ನಿಶ್ಚಯಿಸಿ ಸ್ಥಿರತೆಯನ್ನು ಹೊಂದಿ, ಸೀತಾದೇವಿಯು ಸಿಕ್ಕದಿರುವ ಬಗ್ಗೆ ಪುನಃ ಯೋಚಿಸತೊಡಗಿದನು ॥ 1 ॥</p>
<p class="Shlok-Number" id="toc_marker-17-2">ಶ್ಲೋಕ - 2</p>
<p class="Shlok">ನ ರಾಮೇಣ ವಿಯುಕ್ತಾ ಸಾ ಸ್ವಪ್ತುಮರ್ಹತಿ ಭಾಮಿನೀ ।</p>
<p class="Shlok">ನ ಭೋಕ್ತುಂ ನಾಪ್ಯಲಂಕರ್ತುಂ ನ ಪಾನಮುಪಸೇವಿತುಮ್ ॥</p>
<p class="Text">ಶ್ರೀರಾಮನಿಂದ ಬೇರ್ಪಟ್ಟಿರುವ ಸೀತಾದೇವಿಯು ನಿಶ್ಚಿಂತಳಾಗಿ ಮಲಗಿರಲಾರಳು. ಆ ಸ್ಥಿತಿಯಲ್ಲಿ ಅನ್ನ-ಪಾನಾದಿಗಳ ಕಡೆಗೆ ಮನಸ್ಸಾಗದು. ಅಲಂಕಾರ ಮಾಡಿಕೊಳ್ಳಲಾರಳು. ॥ 2 ॥</p>
<p class="Shlok-Number" id="toc_marker-17-3">ಶ್ಲೋಕ - 3</p>
<p class="Shlok">ನಾನ್ಯಂ ನರಮುಪಸ್ಥಾತುಂ ಸುರಾಣಾಮಪಿ ಚೇಶ್ವರಮ್ ।</p>
<p class="Shlok">ನ ಹಿ ರಾಮಸಮಃ ಕಶ್ಚಿದ್ವಿದ್ಯತೇ ತ್ರಿದಶೇಷ್ವಪಿ ॥</p>
<p class="Text">ಅನ್ಯ ಮನುಷ್ಯನ ಅಥವಾ ದೇವತೆಗಳ ಒಡೆಯನಾದ ಇಂದ್ರನ ಬಳಿಯಲ್ಲಿಯೂ, ಅವಳು ಸ್ವಸ್ಥ ಚಿತ್ತಳಾಗಿ ಕುಳಿತುಕೊಳ್ಳಲಾರಳು; ಯಾರ ಬಳಿಗೂ ಹೋಗಲಾರಳು. ಏಕೆಂದರೆ ಶ್ರೀರಾಮನಿಗೆ ಸದೃಶನಾದವನು ದೇವತೆಗಳಲ್ಲಿಯೂ ಯಾರು ಇಲ್ಲ. ॥ 3 ॥</p>
<p class="Shlok-Number" id="toc_marker-17-4">ಶ್ಲೋಕ - 4</p>
<p class="Shlok">ಅನ್ಯೇಯಮಿತಿ ನಿಶ್ಚಿತ್ಯ ಭೂಯಸ್ತತ್ರ ಚಚಾರ ಸಃ ।</p>
<p class="Shlok">ಪಾನಭೂವೌ ಹರಿಶ್ರೇಷ್ಠಃ ಸೀತಾಸಂದರ್ಶನೋತ್ಸುಕಃ ॥</p>
<p class="Text">ಆದುದರಿಂದ ಇಲ್ಲಿ ಮಲಗಿರುವವಳು ‘‘ಸೀತಾದೇವಿಯಂತೂ ಅಲ್ಲವೇ ಅಲ್ಲ’’ ಎಂದು ನಿಶ್ಚಯಿಸಿಕೊಂಡು ಆ ಕಪಿವರನು ಸೀತಾ ಸಂದರ್ಶನಕ್ಕಾಗಿ ಉತ್ಸಾಹದಿಂದ ಅಂತಃಪುರದಲ್ಲಿ ಹಾಗೂ ಪಾನಗೃಹಗಳಲ್ಲಿ ಪುನಃ ಹುಡುಕತೊಡಗಿದನು. ॥ 4 ॥</p>
<p class="Shlok-Number" id="toc_marker-17-5">ಶ್ಲೋಕ - 5</p>
<p class="Shlok">ಕ್ರೀಡಿತೇನಾಪರಾಃ ಕ್ಲಾಂತಾ ಗೀತೇನ ಚ ತಥಾಪರಾಃ ।</p>
<p class="Shlok">ನೃತ್ತೇನ ಚಾಪರಾಃ ಕ್ಲಾಂತಾಃ ಪಾನವಿಪ್ರಹತಾಸ್ತಥಾ ॥</p>
<p class="Text">ಆ ಪಾನಭೂಮಿಯಲ್ಲಿ ಕೆಲವು ಸ್ತ್ರೀಯರು ಕ್ರೀಡಾವಿಹಾರದಿಂದ ಬಳಲಿ ಮಲಗಿದ್ದರು. ಕೆಲವರು ಹಾಡಿ-ಹಾಡಿ ಆಯಾಸಗೊಂಡು ಮಲಗಿದ್ದರು. ಇನ್ನೂ ಕೆಲವರು ನೃತ್ಯಮಾಡಿ ದಣಿದು ಮಲಗಿದ್ದರು. ಮತ್ತೂ ಕೆಲವರು ಅತಿಯಾದ ಮಧುಪಾನದಿಂದ ಪ್ರಜ್ಞಾಶೂನ್ಯರಾಗಿ ಪವಡಿಸಿದ್ದರು. ॥ 5 ॥ </p>
<p class="Shlok-Number" id="toc_marker-17-6">ಶ್ಲೋಕ - 6</p>
<p class="Shlok">ಮುರಜೇಷು ಮೃದಂಗೇಷು ಪೀಠಿಕಾಸು ಚ ಸಂಸ್ಥಿತಾಃ ।</p>
<p class="Shlok">ತಥಾಽಽಸ್ತರಣಮುಖ್ಯೇಷು ಸಂವಿಷ್ಟಾಶ್ಚಾಪರಾಃ ಸ್ತ್ರಿಯಃ ॥</p>
<p class="Text">ಕೆಲವರು ಡೋಲು-ಮೃದಂಗ ವಾದ್ಯಗಳನ್ನು ನುಡಿಸುವುದರಲ್ಲಿ ಆಸಕ್ತರಾಗಿ ನಿದ್ದೆಹೋಗಿದ್ದರು. ಕೆಲವರು ಶ್ರೇಷ್ಠವಾದ ಹಂಸತೂಲಿಕಾ ತಲ್ಪಗಳಲ್ಲಿ ಮಲಗಿದ್ದರು. ॥ 6 ॥ </p>
<p class="Shlok-Number" id="toc_marker-17-7">ಶ್ಲೋಕ - 7</p>
<p class="Shlok">ಅಂಗನಾನಾಂ ಸಹಸ್ರೇಣ ಭೂಷಿತೇನ ವಿಭೂಷಣೈಃ ।</p>
<p class="Shlok">ರೂಪಸಲ್ಲಾಪಶೀಲೇನ ಯುಕ್ತಗೀತಾರ್ಥಭಾಷಿಣಾ ॥</p>
<p class="Shlok-Number" id="toc_marker-17-8">ಶ್ಲೋಕ - 8</p>
<p class="Shlok">ದೇಶಕಾಲಾಭಿಯುಕ್ತೇನ ಯುಕ್ತವಾಕ್ಯಾಭಿಧಾಯಿನಾ ।</p>
<p class="Shlok">ರತಾಭಿರತಸಂಸುಪ್ತಂ ದದರ್ಶ ಹರಿಯೂಥಪಃ ॥</p>
<p class="Text">ಅಂತಃಪುರದ ಸಮೀಪದಲ್ಲಿಯೇ ಇದ್ದ ಪಾನಗೃಹಗಳಲ್ಲಿಯೂ ಸಾವಿರಾರು ಅಂಗನೆಯರು ಇದ್ದರು. ಅವರೆಲ್ಲರೂ ಸುಂದರವಾದ ಹಾಗೂ ಶ್ರೇಷ್ಠವಾದ ಆಭರಣಗಳಿಂದ ಸಮಲಂಕೃತರಾಗಿದ್ದರು. ತಮ್ಮ ರೂಪ ಸೌಂದರ್ಯಗಳನ್ನು ಬಗೆ-ಬಗೆಯಾಗಿ ವರ್ಣಿಸಿ ಹೇಳುವ ಸ್ವಭಾವ ದವರಾಗಿದ್ದರು. ಅಂತೆಯೇ ರಾವಣನ ರೂಪವನ್ನು, ವೀರ್ಯ-ಪರಾಕ್ರಮಗಳನ್ನು ನಾನಾ ರೀತಿಯಿಂದ ಬಣ್ಣಿಸುತ್ತಿದ್ದರು. ತತ್ಕಾಲೋಚಿತವಾದ ಗೀತೆಗಳನ್ನು ಹಾಡಿ ಅವುಗಳ ಅರ್ಥವನ್ನು ಹೇಳುತ್ತಿದ್ದರು. ಎಲ್ಲರೂ ದೇಶ-ಕಾಲೋಚಿತವಾಗಿ ಮಾತನಾಡುವ ಕುಶಲತೆಯಿಂದ ಕೂಡಿದ್ದರು. ॥ 7-8 ॥</p>
<p class="Shlok-Number" id="toc_marker-17-9">ಶ್ಲೋಕ - 9</p>
<p class="Shlok">ಅನ್ಯತ್ರಾಪಿ ವರಸ್ತ್ರೀಣಾಂ ರೂಪಸಂಲಾಪಶಾಲಿನಾಮ್ ।</p>
<p class="Shlok">ಸಹಸ್ರಂ ಯುವತೀನಾಂ ತು ಪ್ರಸುಪ್ತಂ ಸ ದದರ್ಶ ಹ ॥</p>
<p class="Text">ಮತ್ತೊಂದೆಡೆಯಲ್ಲಿ ರೂಪ-ಸಂಪತ್ತಿನಿಂದ ಕೂಡಿದ್ದ, ಸಲ್ಲಾಪ ಕುಶಲೆಯರಾದ, ನವಯುವತಿಯರಾದ ಸಾವಿರಾರು ಸ್ತ್ರೀಯರೂ ಮಲಗಿರುವುದನ್ನು ಆ ಹನುಮಂತನು ನೋಡಿದನು.॥ 9 ॥ </p>
<p class="Shlok-Number" id="toc_marker-17-10">ಶ್ಲೋಕ - 10</p>
<p class="Shlok">ತಾಸಾಂ ಮಧ್ಯೇ ಮಹಾಬಾಹುಃ ಶುಶುಭೇ ರಾಕ್ಷಸೇಶ್ವರಃ ।</p>
<p class="Shlok">ಗೋಷ್ಠೇ ಮಹತಿ ಮುಖ್ಯಾನಾಂ ಗವಾಂ ಮಧ್ಯೇ ಯಥಾ ವೃಷಃ ॥</p>
<p class="Text">ಒಂದು ವಿಶಾಲವಾದ ಗೋಶಾಲೆಯಲ್ಲಿ ಉತ್ತಮ ಜಾತಿಯ ಆಕಳುಗಳ ಮಧ್ಯದಲ್ಲಿರುವ ಒಂದು ಕೊಬ್ಬಿದ ಗೂಳಿಯಂತೆ, ಮಹಾಬಾಹುವಾದ ರಾವಣನು ಆ ತರುಣಿಯರ ಮಧ್ಯದಲ್ಲಿ ರಾರಾಜಿಸುತ್ತಿದ್ದನು. ॥ 10 ॥</p>
<p class="Shlok-Number" id="toc_marker-17-11">ಶ್ಲೋಕ - 11</p>
<p class="Shlok">ಸ ರಾಕ್ಷಸೇಂದ್ರಃ ಶುಶುಭೇ ತಾಭಿಃ ಪರಿವೃತಃ ಸ್ವಯಮ್ ।</p>
<p class="Shlok">ಕರೇಣುಭಿರ್ಯಥಾರಣ್ಯೇ ಪರಿಕೀರ್ಣೋ ಮಹಾದ್ವಿಪಃ ॥</p>
<p class="Text">ಮಹಾರಣ್ಯದಲ್ಲಿ ಹೆಣ್ಣಾನೆಗಳಿಂದ ಸುತ್ತುವರಿಯಲ್ಪಟ್ಟ ಸಲಗದೋಪಾದಿ ರಾಕ್ಷಸರಾಜನು ಆ ಕಡು ಚೆಲುವೆಯರಾಗಿದ್ದ ನವಯುವತಿಯರಿಂದ ಪರಿವೃತನಾಗಿದ್ದನು. ॥ 11 ॥</p>
<p class="Shlok-Number" id="toc_marker-17-12">ಶ್ಲೋಕ - 12</p>
<p class="Shlok">ಸರ್ವಕಾಮೈರುಪೇತಾಂ ಚ ಪಾನಭೂಮಿಂ ಮಹಾತ್ಮನಃ ।</p>
<p class="Shlok">ದದರ್ಶ ಕಪಿಶಾರ್ದೂಲಸ್ತಸ್ಯ ರಕ್ಷಃಪತೇರ್ಗೃಹೇ ॥</p>
<p class="Text">ಕಪಿಶ್ರೇಷ್ಠನಾದ ಹನುಮಂತನು ಮಹಾವೀರನಾದ ರಾಕ್ಷಸೇಶ್ವರನ ಅರಮನೆಯಲ್ಲಿ, ಸಕಲ ವಿಧವಾದ ಕಾಮನಾ ವಸ್ತುಗಳಿಂಲೂ ಸಮೃದ್ಧವಾಗಿದ್ದ ಪಾನಗೃಹಗಳನ್ನು ನೋಡಿದನು. ॥ 12 ॥</p>
<p class="Shlok-Number" id="toc_marker-17-13">ಶ್ಲೋಕ - 13</p>
<p class="Shlok">ಮೃಗಾಣಾಂ ಮಹಿಷಾಣಾಂ ಚ ವರಾಹಾಣಾಂ ಚ ಭಾಗಶಃ ।</p>
<p class="Shlok">ತತ್ರ ನ್ಯಸ್ತಾನಿ ಮಾಂಸಾನಿ ಪಾನಭೂಮೌ ದದರ್ಶ ಸಃ ॥</p>
<p class="Text">ಆ ಪಾನಮಂದಿರದ ಒಂದು ಭಾಗದಲ್ಲಿ ಮೃಗ-ಮಹಿಷ-ವರಾಹ ಮುಂತಾದ ಕಾಡುಪ್ರಾಣಿಗಳ ಮಾಂಸಖಂಡಗಳನ್ನು ಇಟ್ಟಿದ್ದನ್ನು ಆ ಕಪಿವರನು ನೋಡಿದನು. ॥ 13 ॥</p>
<p class="Shlok-Number" id="toc_marker-17-14">ಶ್ಲೋಕ - 14</p>
<p class="Shlok">ರೌಕ್ಮೇಷು ಚ ವಿಶಾಲೇಷು ಭಾಜನೇಷ್ವರ್ಧಭಕ್ಷಿತಾನ್ ।</p>
<p class="Shlok">ದದರ್ಶ ಕಪಿಶಾರ್ದೂಲೋ ಮಯೂರಾನ್ ಕುಕ್ಕುಟಾಂಸ್ತಥಾ ॥</p>
<p class="Text">ಮತ್ತೊಂದೆಡೆಯಲ್ಲಿ ಸುವರ್ಣ ಮಯವಾದ ವಿಶಾಲವಾದ ಪಾತ್ರೆಗಳಲ್ಲಿ ಅರ್ಧ ಭಾಗವನ್ನು ಮಾತ್ರವೇ ತಿಂದುಳಿಸಿದ್ದ ನವಿಲುಗಳ ಮತ್ತು ಕೋಳಿಗಳ ಮಾಂಸವಿದ್ದುದನ್ನು ಹನುಮಂತನು ನೋಡಿದನು. ॥ 14 ॥ </p>
<p class="Shlok-Number" id="toc_marker-17-15">ಶ್ಲೋಕ - 15</p>
<p class="Shlok">ವರಾಹವಾಧ್ರೀಣಸಕಾನ್ ದಧಿಸೌವರ್ಚಲಾಯುತಾನ್ ।</p>
<p class="Shlok">ಶಲ್ಯಾನ್ ಮೃಗಮಯೂರಾಂಶ್ಚ ಹನುಮಾನನ್ವವೈಕ್ಷತ ॥</p>
<p class="Text">ಉಪ್ಪಿನಿಂದಲೂ ಮೊಸರಿನಿಂದಲೂ ಸಂಸ್ಕರಿಸಿದ್ದ ಹಂದಿ, ಮುಳ್ಳುಹಂದಿ, ಖಡ್ಗಮೃಗ, ಜಿಂಕೆ ಮತ್ತು ನವಿಲುಗಳ ಮಾಂಸವನ್ನು ಪಾನಗೃಹದ ಮತ್ತೊಂದು ಭಾಗದಲ್ಲಿ ನೋಡಿದನು. ॥ 15 ॥</p>
<p class="Shlok-Number" id="toc_marker-17-16">ಶ್ಲೋಕ - 16</p>
<p class="Shlok">ಕ್ರಕರಾನ್ ವಿವಿಧಾನ್ ಸಿದ್ಧಾನ್ ಚಕೋರಾನರ್ಧಭಕ್ಷಿತಾನ್ ।</p>
<p class="Shlok">ಮಹಿಷಾನೇಕಶಲ್ಯಾಂಶ್ಚ ಚ್ಛಾಗಾಂಶ್ಚ ಕೃತನಿಷ್ಠಿತಾನ್ ॥</p>
<p class="Text"> ಇನ್ನೊಂದು ಭಾಗದಲ್ಲಿ ಕತ್ತರಿಸಿ ಪಕ್ವ ಮಾಡಿದ್ದ ಕಾಡುಕೊಕ್ಕರೆಗಳ, ಚಕೋರಪಕ್ಷಿಗಳ, ಎಮ್ಮೆ, ಆಡು ಮತ್ತು ಮೀನುಗಳ ಮಾಂಸವನ್ನು ಸುವರ್ಣಮಯವಾದ ತಟ್ಟೆಗಳಲ್ಲಿ ಅರ್ಧ ತಿಂದು ಬಿಟ್ಟಿದ್ದನ್ನು ಮಾರುತಿಯು ನೋಡಿದನು. ॥ 16 ॥</p>
<p class="Shlok-Number" id="toc_marker-17-17">ಶ್ಲೋಕ -17</p>
<p class="Shlok">ಲೇಹ್ಯಾನುಚ್ಚಾವಚಾನ್ ಪೇಯಾನ್ ಭೋಜ್ಯಾನಿ ವಿವಿಧಾನಿ ಚ ।</p>
<p class="Shlok">ತಥಾಮ್ಲ ಲವಣೋತ್ತಂಸೈರ್ವಿವಿಧೈ ರಾಗಷಾಡವೈಃ ॥</p>
<p class="Text">ದ್ರಾಕ್ಷಿ, ದಾಳಿಂಬೆಗಳ ರಸದಿಂದಲೂ, ಕಷಾಯಗಳಿಂದಲೂ, ಹುಳಿಯೇ ಪ್ರಧಾನವಾದ ಹಾಗೂ ಉಪ್ಪು ಪ್ರಧಾನವಾದ ರಸಗಳಿಂದಲೂ ಕೂಡಿದ್ದ ಅನೇಕ ವಿಧವಾದ ಲೇಹ್ಯಗಳನ್ನೂ, ಪಾನೀಯಗಳನ್ನು, ಅನೇಕ ವಿಧವಾದ ಭಕ್ಷ್ಯಗಳನ್ನು, ರಾಗ-ಖಾಂಡವ (ಭಕ್ಷ್ಯವಿಶೇಷ)ಗಳನ್ನು ಹನುಮಂತನು ನೋಡಿದನು. ॥ 17 ॥</p>
<p class="Shlok-Number" id="toc_marker-17-18">ಶ್ಲೋಕ - 18</p>
<p class="Shlok">ಹಾರನೂಪುರಕೇಯೂರೈರಪವಿದ್ಧೈರ್ಮಹಾಧನೈಃ ।</p>
<p class="Shlok">ಪಾನಭಾಜನವಿಕ್ಷಿಪ್ತೈಃ ಫಲೈಶ್ಚ ವಿವಿಧೈರಪಿ ॥ </p>
<p class="Text">ಅಲ್ಲಿ-ಇಲ್ಲಿ ಚೆಲ್ಲಾಪಿಲ್ಲಿಯಾಗಿ ಬಿದ್ದಿದ್ದ ಅಮೂಲ್ಯ ಹಾರಗಳನ್ನೂ, ಕಾಲಂದುಗೆಗಳನ್ನೂ, ಕೇಯೂರಗಳನ್ನೂ, ವಿವಿಧವಾದ ಫಲರಸಗಳಿಂದ ತುಂಬಿದ ಪಾನಪಾತ್ರೆಗಳನ್ನು ಆ ಮಾರುತಿಯು ನೋಡಿದನು. ॥ 18 ॥</p>
<p class="Shlok-Number" id="toc_marker-17-19">ಶ್ಲೋಕ -19</p>
<p class="Shlok">ಕೃತಪುಷ್ಪೋಪಹಾರಾ ಭೂರಧಿಕಂ ಪುಷ್ಯತಿ ಶ್ರಿಯಂ ।</p>
<p class="Shlok">ತತ್ರ ತತ್ರ ಚ ವಿನ್ಯಸ್ತೈಃ ಸುಶ್ಲಿಷ್ಟೈಃ ಶಯನಾಸನೈಃ ॥</p>
<p class="Text"> ಅಲ್ಲಲ್ಲಿ ಸುವ್ಯವಸ್ಥಿತವಾಗಿ ಜೋಡಿಸಲ್ಪಟ್ಟ ಹಂಸತೂಲಿಕಾತಲ್ಪಗಳಿಂದಲೂ, ಆಸನಗಳಿಂದಲೂ ಸಂಪನ್ನ ವಾಗಿದ್ದ ಆ ಪಾನಗೃಹವು ಪುಷ್ಪಬಲಿಯನ್ನು ಅರ್ಪಿಸಿದ ಭೂಮಿಯಂತೆ ಕಾಣುತ್ತಿದ್ದು ಆ ಅರಮನೆಯ ಕಾಂತಿಯನ್ನು ಹೆಚ್ಚಿಸುತ್ತಿತ್ತು. ॥ 19 ॥</p>
<p class="Shlok-Number" id="toc_marker-17-20">ಶ್ಲೋಕ -20</p>
<p class="Shlok">ಪಾನಭೂಮಿರ್ವಿನಾ ವಹ್ನಿಂ ಪ್ರದೀಪ್ತೇವೋಪಲಕ್ಷ್ಯತೇ ।</p>
<p class="Shlok">ಬಹುಪ್ರಕಾರೈರ್ವಿವಿಧೈರ್ವರಸಂಸ್ಕಾರಸಂಸ್ಕೃತೈಃ ॥</p>
<p class="Shlok-Number" id="toc_marker-17-21">ಶ್ಲೋಕ -21</p>
<p class="Shlok">ಮಾಂಸೈಃ ಕುಶಲಸಂಯುಕ್ತೈಃ ಪಾನಭೂಮಿಗತೈಃ ಪೃಥಕ್ ।</p>
<p class="Shlok">ದಿವ್ಯಾಃ ಪ್ರಸನ್ನಾ ವಿವಿಧಾಃ ಸುರಾಃ ಕೃತಸುರಾ ಅಪಿ ॥</p>
<p class="Shlok-Number" id="toc_marker-17-22">ಶ್ಲೋಕ -22</p>
<p class="Shlok">ಶರ್ಕರಾಸವಮಾಧ್ವೀಕಪುಷ್ಪಾಸವಫಲಾಸವಾಃ ।</p>
<p class="Shlok">ವಾಸಚೂರ್ಣೈಶ್ಚ ವಿವಿಧೈರ್ದೃಷ್ಟಾಸ್ತೈ ಸ್ತೈಃ ಪೃಥಕ್ ಪೃಥಕ್ ॥</p>
<p class="Text">ಆ ಪಾನಭೂಮಿಯು ಅಗ್ನಿಯೇ ಇಲ್ಲದಿದ್ದರೂ ವಿವಿಧ ಜ್ವಾಲೆಗಳಿಂದ ಹೊಳೆಯುತ್ತಿತ್ತು. ಅಲ್ಲಿ ಅನೇಕ ಪ್ರಕಾರದಿಂದ ವಿಧ-ವಿಧವಾದ ಶ್ರೇಷ್ಠವಾದ ಸಂಸ್ಕಾರಗಳಿಂದ ಸಂಸ್ಕೃತವಾಗಿ ಸಿದ್ಧಗೊಳಿಸಿದ ಘಮ-ಘಮಿಸುತ್ತಿರುವ ಚೆನ್ನಾಗಿ ತಯಾರಿಸಿದ ಭಕ್ಷ್ಯಗಳಿದ್ದವು. ಆ ಪಾನಶಾಲೆಯಲ್ಲಿ ಕುಶಲರಾದ ಪಾಚಕರಿಂದ ಪ್ರತ್ಯೇಕ-ಪ್ರತ್ಯೇಕವಾಗಿ ಸಿದ್ಧಗೊಳಿಸಿದ ಮಾಂಸವು ರಾಶಿ-ರಾಶಿಯಾಗಿ ಬಿದ್ದಿತ್ತು. ಉತ್ತಮವಾದ ರುಚಿಕರವಾದ ವಿಧವಿಧವಾದ ಸಹಜ ಮದ್ಯಗಳನ್ನೂ (ಈಚಲ, ತೆಂಗು, ಮತ್ತು ತಾಳೆಮರಗಳಿಂದ ಭಟ್ಟಿ ಇಳಿಸಿದ ಮದ್ಯಗಳನ್ನು) ವಿಧ-ವಿಧವಾದ ವಾಸನಾಚೂರ್ಣಗಳಿಂದಲೂ, ಸಕ್ಕರೆಯಿಂದಲೂ, ಜೇನುತುಪ್ಪದಿಂದಲೂ, ಪುಷ್ಪ ರಸಗಳಿಂದಲೂ, ದ್ರಾಕ್ಷಿಯೇ ಮೊದಲಾದ ಫಲಗಳಿಂದ ತಯಾರಿಸಿದ ಕೃತ್ರಿಮವಾದ ಪಾನೀಯಗಳನ್ನು ನೋಡಿದನು. ॥ 20-22 ॥ </p>
<p class="Shlok-Number" id="toc_marker-17-23">ಶ್ಲೋಕ - 23</p>
<p class="Shlok">ಸಂತತಾ ಶುಶುಭೇ ಭೂಮಿರ್ಮಾಲ್ಯೈಶ್ಚ ಬಹುಸಂಸ್ಥಿತೈಃ ।</p>
<p class="Shlok">ಹಿರಣ್ಮಯೈಶ್ಚ ವಿವಿಧೈರ್ಭಾಜನೈಃ ಸ್ಪಾಟಿಕೈರಪಿ ॥</p>
<p class="Text">ಅಲಂಕಾರಾರ್ಥವಾಗಿ ಅಲ್ಲಲ್ಲಿ ಹಾಕಿದ್ದ ಹೂಮಾಲೆಗಳಿಂದಲೂ, ಸುವರ್ಣ ಕಲಶಗಳಿಂದಲೂ, ಸ್ಫಟಿಕಮಯ ಪಾತ್ರೆಗಳಿಂದಲೂ, ವ್ಯಾಪ್ತವಾದ ಆ ಭೂಮಿಯು ಪ್ರಕಾಶಿಸುತ್ತಿತ್ತು. ॥ 23 ॥</p>
<p class="Shlok-Number" id="toc_marker-17-24">ಶ್ಲೋಕ -24</p>
<p class="Shlok">ಜಾಂಬೂನದಮಯೈಶ್ಚಾನ್ಯೈಃ ಕರಕೈರಭಿಸಂವೃತಾ ।</p>
<p class="Shlok">ರಾಜತೇಷು ಚ ಕುಂಭೇಷುಜಾಂಬೂನದಮಯೇಷು ಚ ॥</p>
<p class="Shlok-Number" id="toc_marker-17-25">ಶ್ಲೋಕ -25</p>
<p class="Shlok">ಪಾನಶ್ರೇಷ್ಠಂ ತಥಾ ಭೂರಿ ಕಪಿಸ್ತತ್ರ ದದರ್ಶ ಸಃ ।</p>
<p class="Shlok">ಸೋಽಪಶ್ಯಚ್ಛಾತಕುಂಭಾನಿ ಶೀಧೋರ್ಮಣಿಮಯಾನಿ ಚ ॥</p>
<p class="Text">ಸುವರ್ಣಮಯವಾದ ಗಿಂಡಿಗಳಿಂದಲೂ, ಆ ಭೂಮಿಯು ಬಹಳವಾಗಿ ಶೋಭಿಸುತ್ತಿತ್ತು. ಚಿನ್ನ ಮತ್ತು ಬೆಳ್ಳಿಯ ಬಿಂದಿಗೆಗಳಲ್ಲಿ ಶ್ರೇಷ್ಠವಾದ ಪಾನೀಯಗಳನ್ನು ಅಲ್ಲಿ ತುಂಬಿಟ್ಟಿದ್ದರು. ಸುವರ್ಣಮಯವಾದ ಮತ್ತು ಮಣಿಮಯವಾದ ಮದ್ಯದ ಗಡಿಗೆಗಳೂ, ಪಾನಪಾತ್ರೆಗಳೂ ಹೇರಳವಾಗಿದ್ದುದನ್ನು ಕಪೀಶ್ವರನು ನೋಡಿದನು. ॥ 24-25 ॥</p>
<p class="Shlok-Number" id="toc_marker-17-26">ಶ್ಲೋಕ -26</p>
<p class="Shlok">ರಾಜತಾನಿ ಚ ಪೂರ್ಣಾನಿ ಭಾಜನಾನಿ ಮಹಾಕಪಿಃ ।</p>
<p class="Shlok">ಕ್ವಚಿದರ್ಧಾವಶೇಷಾಣಿ ಕ್ವಚಿತ್ ಪೀತಾನಿ ಸರ್ವಶಃ ॥</p>
<p class="Shlok-Number" id="toc_marker-17-27">ಶ್ಲೋಕ -27</p>
<p class="Shlok">ಕ್ವಚಿನ್ನೆವ ಪ್ರಪೀತಾನಿ ಪಾನಾನಿ ಸ ದದರ್ಶ ಹ ।</p>
<p class="Shlok">ಕ್ವಚಿಧ್ಭಕ್ಷ್ಯಾಂಶ್ಚ ವಿವಿಧಾನ್ ಕ್ವಚಿತ್ ಪಾನಾನಿ ಭಾಗಶಃ ॥</p>
<p class="Shlok-Number" id="toc_marker-17-28">ಶ್ಲೋಕ -28</p>
<p class="Shlok">ಕ್ವಚಿದನ್ನಾವಶೇಷಾಣಿ ಪಶ್ಯನ್ ವೈ ವಿಚಚಾರ ಹ ।</p>
<p class="Shlok">ಕ್ವಚಿತ್ ಪ್ರಭಿನ್ನಃ ಕರಕೈಃ ಕ್ವಚಿದಾಲೋಲಿತೈರ್ಘಟೈಃ ॥</p>
<p class="Shlok-Number" id="toc_marker-17-29">ಶ್ಲೋಕ -29</p>
<p class="Shlok">ಕ್ವಚಿತ್ ಸಂಪೃಕ್ತಮಾಲ್ಯಾನಿ ಮೂಲಾನಿ ಚ ಫಲಾನಿ ಚ ।</p>
<p class="Shlok">ಶಯನಾನ್ಯತ್ರ ನಾರೀಣಾಂ ಶುಭ್ರಾಣಿ ಬಹುಧಾ ಪುನಃ ॥</p>
<p class="Text">ಕೆಲವು ಕಡೆಗಳಲ್ಲಿ ಬೆಳ್ಳಿ-ಭಂಗಾರದ ಪಾತೆಗಳಲ್ಲಿದ್ದ ಸುರೆಯಲ್ಲಿ ಅರ್ಧಭಾಗವನ್ನು ಮಾತ್ರ ಕುಡಿದು ಉಳಿದ ಅರ್ಧ ಭಾಗವನ್ನು ಹಾಗೆಯೇ ಉಳಿಸಿದ್ದರು. ಕೆಲವು ಕಡೆಗಳಲ್ಲಿ ಸಂಪೂರ್ಣವಾಗಿ ಕುಡಿದಿದ್ದರು. ಕೆಲವು ಕಡೆಗಳಲ್ಲಿ ಪಾನಪಾತ್ರೆಗಳು ಸುರೆಯಿಂದ ತುಂಬಿದ್ದವು. ಅವೆಲ್ಲವನ್ನು ಹನುಮಂತನು ನೋಡುತ್ತಾ ಹೋದನು. ಪಾನಗೃಹದ ಕೆಲವೆಡೆಗಳಲ್ಲಿ ವಿಧ-ವಿಧವಾದ ಭಕ್ಷ್ಯಗಳನ್ನೂ, ಕೆಲವು ಕಡೆಗಳಲ್ಲಿ ಭಾಗಶಃ ಕುಡಿದು, ಭಾಗಶಃ ಮದ್ಯವಿದ್ದ ಪಾತ್ರೆಗಳನ್ನೂ, ಕೆಲವು ಕಡೆಗಳಲ್ಲಿ ಅರ್ಧಭಾಗದಷ್ಟು ತುಂಬಿದ್ದ ಸುರಾಪಾತ್ರೆಗಳನ್ನೂ ನೋಡುತ್ತಾ ಆ ಕಪಿವರನು ಅಲ್ಲಲ್ಲೇ ಸುತ್ತಾಡಿದನು. ಪಾನಗೃಹಗಳಲ್ಲಿದ್ದ ಅನೇಕ ಹಾಸಿಗೆಗಳು ಬರಿದ್ದಾಗಿದ್ದವು. ಏಕೆಂದರೆ ಶ್ರೇಷ್ಠರಾದ ಕೆಲವು ಸ್ತ್ರೀಯರು ತಮ್ಮ ಹಾಸಿಗೆಗಳನ್ನು ಬಿಟ್ಟು ಇತರ ಸ್ತ್ರೀಯರನ್ನು ಗಾಢವಾಗಿ ಆಲಿಂಗಿಸಿಕೊಂಡು ಮಲಗಿದ್ದರು. ॥ 26-29 ॥ </p>
<p class="Shlok-Number" id="toc_marker-17-30">ಶ್ಲೋಕ -30</p>
<p class="Shlok">ಪರಸ್ಪರಂ ಸಮಾಶ್ಲಿಷ್ಯ ಕಾಶ್ಚಿತ್ ಸುಪ್ತಾ ವರಾಂಗನಾಃ ।</p>
<p class="Shlok">ಕಾಚಿಚ್ಚ ವಸ್ತ್ರಮನ್ಯಸ್ಯಾಃ ಸ್ವಪಂತ್ಯಾಃ ಪರಿಧಾಯ ಚ ॥</p>
<p class="Text">ನಿದ್ರಾದೇವಿಯ ಬಲದಿಂದ ಪರಾಜಿತಳಾದ ಓರ್ವ ನಾರೀ ಮಣಿಯು, ಮಲಗಿದ್ದ ಮತ್ತೊಬ್ಬ ನಾರಿಯ ವಸ್ತ್ರವನ್ನು ಎಳೆದುಕೊಂಡು ಅದನ್ನೇ ಹೊದ್ದುಕೊಂಡು ಮಲಗಿದ್ದಳು. ॥ 30 ॥</p>
<p class="Shlok-Number" id="toc_marker-17-31">ಶ್ಲೋಕ -31</p>
<p class="Shlok">ಆಹೃತ್ಯ ಚಾಬಲಾಃ ಸುಪ್ತಾ ನಿದ್ರಾಬಲಪರಾಜಿತಾಃ ।</p>
<p class="Shlok">ತಾಸಾಮುಚ್ಛ್ವಾಸವಾತೇನ ವಸ್ತ್ರಂ ಮಾಲ್ಯಂ ಚ ಗಾತ್ರಜಮ್ ॥</p>
<p class="Text">ಆ ವರನಾರಿಯರ ಉಚ್ಛ್ವಾಸದ ಗಾಳಿಯಿಂದ ಅವರ ಶರೀರದಲ್ಲಿದ್ದ ಚಿತ್ರಿತ ವಸ್ತ್ರಗಳೂ, ವಿಚಿತ್ರವಾದ ಮಾಲೆಗಳೂ ಸ್ವಲ್ಪವೇ ಕದಲುತ್ತಿದ್ದವು. ॥ 31 ॥</p>
<p class="Shlok-Number" id="toc_marker-17-32">ಶ್ಲೋಕ -32</p>
<p class="Shlok">ನಾತ್ಯರ್ಥಂ ಸ್ಪಂದತೇ ಚಿತ್ರಂ ಪ್ರಾಪ್ಯ ಮಂದಮಿವಾನಿಲಮ್ ।</p>
<p class="Shlok">ಚಂದನಸ್ಯ ಚ ಶೀತಸ್ಯ ಶೀರ್ಧ್ಮೋಧುರಸಸ್ಯ ಚ ॥</p>
<p class="Shlok-Number" id="toc_marker-17-33">ಶ್ಲೋಕ -33</p>
<p class="Shlok">ವಿವಿಧಸ್ಯ ಚ ಮಾಲ್ಯಸ್ಯ ಧೂಪಸ್ಯ ವಿವಿಧಸ್ಯ ಚ ।</p>
<p class="Shlok">ಬಹುಧಾ ಮಾರುತಸ್ತತ್ರ ಗಂಧಂ ವಿವಿಧಮುದ್ವಹನ್ ॥</p>
<p class="Shlok-Number" id="toc_marker-17-34">ಶ್ಲೋಕ -34</p>
<p class="Shlok">ರಸಾನಾಂ ಚಂದನಾನಾಂ ಚ ಧೂಪಾನಾಂ ಚೈವ ಮೂರ್ಛಿತಃ ।</p>
<p class="Shlok">ಪ್ರವವೌ ಸುರಭಿರ್ಗಂಧೋ ವಿಮಾನೇ ಪುಷ್ಪಕೇ ತದಾ ॥</p>
<p class="Shlok-Number" id="toc_marker-17-35">ಶ್ಲೋಕ -35</p>
<p class="Shlok">ಶ್ಯಾಮಾವದಾತಾಸ್ತತ್ರಾನ್ಯಾಃ ಕಾಶ್ಚಿತ್ ಕೃಷ್ಣಾ ವರಾಂಗನಾಃ ।</p>
<p class="Shlok">ಕಾಶ್ಚಿತ್ ಕಾಂಚನವರ್ಣಾಂಗ್ಯಃ ಪ್ರಮದಾ ರಾಕ್ಷಸಾಲಯೇ ॥</p>
<p class="Shlok-Number" id="toc_marker-17-36">ಶ್ಲೋಕ -36</p>
<p class="Shlok">ತಾಸಾಂ ನಿದ್ರಾವಶತ್ವಾಚ್ಚ ಮದನೇನ ಚ ಮೂರ್ಛಿತಮ್ ।</p>
<p class="Shlok">ಪದ್ಮಿನೀನಾಂ ಪ್ರಸುಪ್ತಾನಾಂ ರೂಪಮಾಸೀದ್ಯಥೈವ ಹಿ ॥</p>
<p class="Shlok-Number" id="toc_marker-17-37">ಶ್ಲೋಕ -37</p>
<p class="Shlok">ಏವಂ ಸರ್ವಮಶೇಷೇಣ ರಾವಣಾಂತಃಪುರಂ ಕಪಿಃ ।</p>
<p class="Shlok">ದದರ್ಶ ಸುಮಹಾತೇಜಾ ನ ದದರ್ಶ ಚ ಜಾನಕೀಮ್ ॥</p>
<p class="Text">ಉಚ್ಛ್ವಾಸದ ಗಾಳಿಗಳು ಮಂದಮಾರುತದಂತೆ ಹಿತಕರವಾಗಿದ್ದವು. ಆ ಗಾಳಿಯು ಶೀತಲ ಚಂದನ, ಮದ್ಯ, ಮಧುರಸ, ವಿಧ-ವಿಧವಾದ ಪುಷ್ಪಗಳೂ, ವಿಧ-ವಿಧವಾದ ಮಾಲೆಗಳೂ, ಷಡ್ರಸಗಳೂ, ಚಂದನಗಳೂ, ಧೂಪಗಳೂ ಮುಂತಾದ ವಾಸನೆಯನ್ನು ಹೊತ್ತು ಪುಷ್ಪಕವಿಮಾನವನ್ನು ಪರಿಮಳಭರಿತವನ್ನಾಗಿಸುತ್ತಿತ್ತು. ರಾಕ್ಷಸನ ಆ ಅರಮನೆಯಲ್ಲಿ ಶ್ಯಾಮಲವರ್ಣದ, ಶ್ವೇತವರ್ಣದ, ಕೃಷ್ಣವರ್ಣದ, ಹೊಂಬಣ್ಣದ ಅನೇಕ ಪ್ರಮದೆಯರು ಇದ್ದರು. ಅವರೆಲ್ಲರೂ ನಿದ್ರಾವಶರಾಗಿದ್ದುದರಿಂದಲೂ, ರತಿಕ್ರೀಡೆಯಿಂದ ಆಯಾಸಗೊಂಡಿದ್ದ ರಿಂದಲೂ, ಅವರ ರೂಪವು ಮುಕುಳಿತವಾದ ಕಮಲಗಳಂತೆ ಕಾಣುತ್ತಿತ್ತು. ಹೀಗೆ ಮಹಾತೇಜಸ್ವಿಯಾದ ಕಪಿವರನಾದ ಮಾರುತಿಯು ರಾವಣನ ಅಂತಃಪುರದಲ್ಲಿ ಯಾವುದನ್ನೂ ಬಿಡದೇ ಎಲ್ಲವನ್ನು ನೋಡಿದನು. ಆದರೆ ಸೀತಾದೇವಿಯನ್ನು ಮಾತ್ರ ಅವನು ಕಾಣಲಿಲ್ಲ. ॥ 32-37 ॥</p>
<p class="Shlok-Number" id="toc_marker-17-38">ಶ್ಲೋಕ -38</p>
<p class="Shlok">ನಿರೀಕ್ಷಮಾಣಶ್ಚ ತದಾ ತಾಃ ಸ್ತ್ರೀಯಃ ಸ ಮಹಾಕಪಿಃ ।</p>
<p class="Shlok">ಜಗಾಮ ಮಹತೀಂ ಚಿಂತಾಂ ಧರ್ಮಸಾಧ್ವಸಶಂಕಿತಃ ॥</p>
<p class="Shlok-Number" id="toc_marker-17-39">ಶ್ಲೋಕ -39</p>
<p class="Shlok">ಪರದಾರಾವರೋಧಸ್ಯ ಪ್ರಸುಪ್ತಸ್ಯ ನಿರೀಕ್ಷಣಮ್ ।</p>
<p class="Shlok">ಇದಂ ಖಲು ಮಮಾತ್ಯರ್ಥಂ ಧರ್ಮಲೋಪಂ ಕರಿಷ್ಯತಿ ॥</p>
<p class="Text">ರಾವಣಾಂತಃಪುರದಲ್ಲಿ ಆ ಸ್ತ್ರೀಯರನ್ನು ನೋಡಿದ ಕಪಿವರನು ‘ಇದರಿಂದಾಗಿ ಧರ್ಮಲೋಪವಾಗಿಲ್ಲವಲ್ಲ!’ ಎಂದು ಯೋಚಿಸುತ್ತಾ ತೀವ್ರವಾದ ಸಂದೇಹದಲ್ಲಿ ಬಿದ್ದನು. ಅಂತಃಪುರದಲ್ಲಿ ಗಾಢನಿದ್ದೆಯಲ್ಲಿ ಮಲಗಿದ್ದ ಪರಸ್ತ್ರೀಯರನ್ನು ಈ ರೀತಿ ನೋಡಿದೆನು. ಅದರಿಂದಾಗಿ ನನ್ನ ಬ್ರಹ್ಮಚರ್ಯ ನಿಷ್ಠೆಯಲ್ಲಿ ಲೋಪ ಉಂಟಾಗಿಲ್ಲವಲ್ಲ! ಆದರೆ ಪರಸತಿಯರ ವಿಷಯದಲ್ಲಿ ನನಗೆ ಎಂದೂ ವಿಷಯವಾಸನಾ ದೃಷ್ಟಿಯೇ ಇರಲಿಲ್ಲ. ಈ ಪರಸ್ತ್ರೀಯರನ್ನು ನಾನು ವಿಷಯಾಸಕ್ತಿಯಿಂದ ನೋಡಿಲ್ಲ. ಅದರಿಂದ ಧರ್ಮ ಲೋಪವಾಗುವುದಿಲ್ಲ. ಆದರೆ ಪರಸ್ತ್ರೀಯರ ಅಪಹಾರಕನಾದ ಈ ದುಷ್ಟ ರಾವಣನು ನನಗೆ ಕಂಡುಬಂದನು. ॥ 38-39 ॥</p>
<p class="Shlok-Number" id="toc_marker-17-40">ಶ್ಲೋಕ -40</p>
<p class="Shlok">ನ ಹಿ ಮೇ ಪರದಾರಾಣಾಂ ದೃಷ್ಟಿರ್ವಿಷಯವರ್ತಿನೀ ।</p>
<p class="Shlok">ಅಯಂ ಚಾತ್ರ ಮಯಾ ದೃಷ್ಟಃ ಪರದಾರಪರಿಗ್ರಹಃ ॥</p>
<p class="Text">ಮನನಶೀಲನಾದ, ನಿಯತವಾದ ಮನಸ್ಸುಳ್ಳ ಹನುಮಂತನು ನಿಶ್ಚಯಿಸಿಕೊಂಡ ಲಕ್ಷ್ಯದಿಂದ, ಏಕಾಗ್ರವಾದ ಚಿತ್ತವು ಕದಲಲಾರದು. ಮನಸ್ಸಿನಲ್ಲಿದ್ದ ಕರ್ತವ್ಯವನ್ನು ನಿಶ್ಚಯಿಸಿದ್ದ ಆ ಮಾರುತಿಯು ಹೀಗೆ ಯೋಚಿಸಿದನು ॥ 40 ॥</p>
<p class="Shlok-Number" id="toc_marker-17-41">ಶ್ಲೋಕ -41</p>
<p class="Shlok">ತಸ್ಯ ಪ್ರಾದುರಭೂಚ್ಚಿಂತಾ ಪುನರನ್ಯಾ ಮನಸ್ವಿನಃ ।</p>
<p class="Shlok">ನಿಶ್ಚಿತೈಕಾಂತಚಿತ್ತಸ್ಯ ಕಾರ್ಯನಿಶ್ಚಯದರ್ಶಿನೀ ॥</p>
<p class="Text">‘‘ಪರಪುರುಷರು ನೋಡಲಾರರೆಂಬ ದೃಢವಿಶ್ವಾಸದಿಂದ ಮಲಗಿದ್ದ ರಾವಣನ ಪತ್ನಿಯರನ್ನು ನಿಃಶಂಕಭಾವದಿಂದ ನಾನು ಚೆನ್ನಾಗಿ ನೋಡಿದೆ. ಆದರೆ ಅಸ್ತವ್ಯಸ್ತವಾದ ಸ್ಥಿತಿಯಲ್ಲಿದ್ದ ಇವರನ್ನು ನೋಡಿಯೂ ನನ್ನ ಮನಸ್ಸಿನಲ್ಲಿ ಸ್ವಲ್ಪವೂ ವಿಕಾರ ಭಾವವು ಉಂಟಾಗಲಿಲ್ಲ. ॥ 41 ॥ </p>
<p class="Shlok-Number" id="toc_marker-17-42">ಶ್ಲೋಕ -42</p>
<p class="Shlok">ಕಾಮಂ ದೃಷ್ಟಾ ಮಯಾ ಸರ್ವಾ ವಿಶ್ವಸ್ತಾ ರಾವಣಸ್ತ್ರಿಯಃ ।</p>
<p class="Shlok">ನ ಹಿ ಮೇ ಮನಸಃ ಕಿಂಚಿದ್ವೈಕೃತ್ಯಮುಪಪದ್ಯತೇ ॥</p>
<p class="Text">ಪಾಪ-ಪುಣ್ಯಗಳ ಕರ್ಮಗಳಲ್ಲಿ ಇಂದ್ರಿಯಗಳು ಪ್ರವರ್ತಿಸಬೇಕಾದರೆ ಮನಸ್ಸೇ ಮುಖ್ಯ ಕಾರಣ ವಾಗುತ್ತದೆ. ಮನಸ್ಸಿನ ಮೂಲಕವೇ ಇಂದ್ರಿಯಗಳು ಶುಭ-ಅಶುಭ ಕರ್ಮಗಳಲ್ಲಿ ತೊಡಗುತ್ತವೆ. ಈ ವಿಷಯದಲ್ಲಿ ನನ್ನ ಮನಸ್ಸು ಸುವ್ಯವಸ್ಥಿತವಾಗಿದೆ, ಧರ್ಮಮಾರ್ಗದಲ್ಲಿ ಸ್ಥಿರವಾಗಿದೆ. ಇಂದ್ರಿಯಗಳನ್ನು ಪಾಪಕರ್ಮಗಳಿಗೆ ಪ್ರಚೋದಿಸುತ್ತಿಲ್ಲ. ॥ 42 ॥ </p>
<p class="Shlok-Number" id="toc_marker-17-43">ಶ್ಲೋಕ -43</p>
<p class="Shlok">ಮನೋ ಹಿ ಹೇತುಃ ಸರ್ವೇಷಾಮಿಂದ್ರಿಯಾಣಾಂ ಪ್ರವರ್ತನೇ ।</p>
<p class="Shlok">ಶುಭಾಶುಭಾಸ್ವವಸ್ಥಾಸು ತಚ್ಚಮೇ ಸುವ್ಯವಸ್ಥಿತಮ್ ॥</p>
<p class="Text">ಸ್ತ್ರೀಯರ ಸಮೂಹವಲ್ಲದೆ ಬೇರೆ ಸ್ಥಳಗಳಲ್ಲಿ ಸೀತೆಯನ್ನು ಹುಡುಕುವ ಅಥವಾ ಕಾಣುವ ಸಾಧ್ಯತೆಯಿಲ್ಲ. ಏಕೆಂದರೆ ಸ್ತ್ರೀಯರ ಮಧ್ಯದಲ್ಲಿಯೇ ಜಾನಕಿಯು ಇರುವ ಸಂಭವವಿದೆ. ಸ್ತ್ರೀಯರನ್ನು ಹುಡುಕಬೇಕಾದರೆ ಸ್ತ್ರೀಯರ ಸಮೂಹದಲ್ಲೇ ಹುಡುಕಬೇಕು. ಸಾಮಾನ್ಯವಾಗಿ ಅವರು ಅಲ್ಲೇ ಇರುತ್ತಾರೆ. ॥ 43 ॥</p>
<p class="Shlok-Number" id="toc_marker-17-44">ಶ್ಲೋಕ -44</p>
<p class="Shlok">ನಾನ್ಯತ್ರ ಚ ಮಯಾ ಶಕ್ಯಾ ವೈದೇಹೀ ಪರಿಮಾರ್ಗಿತುಮ್ ।</p>
<p class="Shlok">ಸ್ತ್ರೀಯೋ ಹಿ ಸ್ತ್ರೀಷು ದೃಶ್ಯಂತೇ ಸರ್ವಥಾ ಪರಿಮಾರ್ಗಣೇ ॥</p>
<p class="Shlok-Number" id="toc_marker-17-45">ಶ್ಲೋಕ -45</p>
<p class="Shlok">ಯಸ್ಯ ಸತ್ತ್ವಸ್ಯ ಯಾ ಯೋನಿಸ್ತಸ್ಯಾಂ ತತ್ ಪರಿಮೃಗ್ಯತೇ ।</p>
<p class="Shlok">ನ ಶಕ್ಯಾ ಪ್ರಮದಾ ನಷ್ಟಾ ಮೃಗೀಷು ಪರಿಮಾರ್ಗಿತುಮ್ ॥</p>
<p class="Text">ತಪ್ಪಿಸಿಕೊಂಡ ಪ್ರಾಣಿಯನ್ನು ಆ ಜಾತಿಯ ಪ್ರಾಣಿಗಳಲ್ಲಿಯೇ ಹುಡುಕಬೇಕು. ಆದುದರಿಂದ ಕಳೆದುಹೋಗಿರುವ ಸ್ತ್ರೀಯನ್ನು ಜಿಂಕೆಗಳ ಹಿಂಡಿನಲ್ಲಿ ಹುಡುಕುವುದಕ್ಕಾಗುವುದಿಲ್ಲ, ಸ್ತ್ರೀಯರ ಮಧ್ಯದಲ್ಲೇ ಹುಡುಕಬೇಕು. ॥ 45 ॥ </p>
<p class="Shlok-Number" id="toc_marker-17-46">ಶ್ಲೋಕ -46</p>
<p class="Shlok">ತದಿದಂ ಮಾರ್ಗಿತಂ ತಾವಚ್ಛುದ್ಧೇನ ಮನಸಾ ಮಯಾ ।</p>
<p class="Shlok">ರಾವಣಾಂತಃಪುರಂ ಸರ್ವಂ ದೃಶ್ಯತೇ ನ ಚ ಜಾನಕೀ ॥</p>
<p class="Text">ಈ ಕಾರಣದಿಂದಲೇ ನಾನು ಶುದ್ಧವಾದ ಮನಸ್ಸಿನಿಂದ ರಾವಣನ ಅಂತಃಪುರದಲ್ಲಿ ಸ್ತ್ರೀಯರ ಮಧ್ಯದಲ್ಲೇ ಸೀತಾದೇವಿಯು ಇರಬಹುದೆಂದು ಹುಡುಕಿದೆನು. ಆದರೆ ಅವಳು ಮಾತ್ರ ಇಲ್ಲಿ ಕಂಡುಬರಲ್ಲಿಲ್ಲ. ॥ 46 ॥</p>
<p class="Shlok-Number" id="toc_marker-17-47">ಶ್ಲೋಕ -47</p>
<p class="Shlok">ದೇವಗಂಧರ್ವ ಕನ್ಯಾಶ್ಚ ನಾಗಕನ್ಯಾಶ್ಚ ವೀರ್ಯವಾನ್ ।</p>
<p class="Shlok">ಅವೇಕ್ಷಮಾಣೋ ಹನುಮಾನ್ನೈವಾಪಶ್ಯತ ಜಾನಕೀಮ್ ॥</p>
<p class="Text">ಹೀಗೆ ಸ್ತ್ರೀಯರ ಮಧ್ಯದಲ್ಲಿ ಸೀತಾನ್ವೇಷಣೆಯನ್ನು ಸಮರ್ಥಿಸಿಕೊಂಡ ಪರಾಕ್ರಮಶಾಲಿಯಾದ ಹನುಮಂತನು ಪುನಃ ದೇವ-ಗಂಧರ್ವ-ನಾಗಕನ್ಯೆಯರ ಮಧ್ಯದಲ್ಲಿ ಜಾನಕಿಯನ್ನು ಹುಡುಕಿದನು. ಆದರೆ ಅಲ್ಲಿಯೂ ಅವಳನ್ನು ಕಾಣಲಾಗಲಿಲ್ಲ. ॥ 47 ॥</p>
<p class="Shlok-Number" id="toc_marker-17-48">ಶ್ಲೋಕ -48</p>
<p class="Shlok">ತಾಮಪಶ್ಯನ್ ಕಪಿಸ್ತತ್ರ ಪಶ್ಯಂಶ್ಚಾನ್ಯಾ ವರಸ್ತ್ರಿಯಃ ।</p>
<p class="Shlok">ಅಪಕ್ರಮ್ಯ ತದಾ ವೀರಃ ಪ್ರಧ್ಯಾತುಮುಪಚಕ್ರಮೇ ॥</p>
<p class="Shlok-Number" id="toc_marker-17-49">ಶ್ಲೋಕ -49</p>
<p class="Shlok">ಸ ಭೂಯಸ್ತು ಪರಂ ಶ್ರೀಮಾನ್ ಮಾರುತಿರ್ಯತ್ನಮಾಸ್ಥಿತಃ ।</p>
<p class="Shlok">ಆಪಾನಭೂಮಿಮುತ್ಸೃಜ್ಯ ತಾಂ ವಿಚೇತುಂ ಪ್ರಚಕ್ರಮೇ ॥</p>
<p class="Text">ವೀರನಾದ ಹನುಮಂತನು ಅಲ್ಲೆಲ್ಲೂ ಸೀತಾದೇವಿಯನ್ನು ಕಾಣದೆ, ಇತರ ಶ್ರೇಷ್ಠರಾದ ಸ್ತ್ರೀಯರನ್ನೇ ಅನುಲಕ್ಷಿಸುತ್ತಾ ನಿರಾಶನಾಗಿ ಅಲ್ಲಿಂದ ಹೊರಡಲನುವಾದನು. ಸರ್ವ ಶುಭ ಲಕ್ಷಣಗಳಿಂದ ಕೂಡಿದ್ದ ಮಾರುತಿಯು ಆ ಪಾನ ಭೂಮಿಯಿಂದ ನಿರ್ಗಮಿಸಿ, ತನ್ನ ಪ್ರಯತ್ನದಲ್ಲಿ ಕೃತನಿಶ್ಚಯವುಳ್ಳವನು ಪುನಃ ಆ ರಾವಣಾಂತಃಪುರದಲ್ಲಿ ಸೀತಾದೇವಿಯನ್ನು ಹುಡುಕುತ್ತಾ ಸಾಗಿದನು. ॥ 48-49 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಏಕಾದಶಃ ಸರ್ಗಃ ॥ 11 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಹನ್ನೊಂದನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-18">ಹನ್ನೆರಡನೆಯ ಸರ್ಗ</p>
<p class="Sub-Heading">ಸೀತಾದೇವಿಯು ಮರಣ ಹೊಂದಿರಬಹುದೆಂದು ಶಂಕಿಸಿ ಹನುಮಂತನು ದುಃಖಿತನಾದುದು, <br/>ಪುನಃ ಉತ್ಸಾಹದಿಂದ ಹುಡುಕಲು ಹೊರಟ್ಟಿದ್ದು, ಎಷ್ಟು ಹುಡುಕಿದರೂ <br/>ಸೀತೆಯು ದೊರಕದಿರಲು ಪುನಃ ಚಿಂತಾಮಗ್ನನಾದುದು</p>
<p class="Shlok-Number" id="toc_marker-18-1">ಶ್ಲೋಕ - 1</p>
<p class="Shlok">ಸ ತಸ್ಯ ಮಧ್ಯೇ ಭವನಸ್ಯ ಮಾರುತಿಃ</p>
<p class="Shlok">ಲತಾಗೃಹಾಂಶ್ಚಿತ್ರಗೃಹಾನ್ನಿಶಾಗೃಹಾನ್ ।</p>
<p class="Shlok">ಜಗಾಮ ಸೀತಾಂಪ್ರತಿ ದರ್ಶನೋತ್ಸುಕೋ</p>
<p class="Shlok">ನ ಚೈವ ತಾಂ ಪಶ್ಯತಿ ಚಾರುದರ್ಶನಾಮ್ ॥</p>
<p class="Text">ಸೀತಾದೇವಿಯನ್ನು ನೋಡುವ ಉತ್ಸಾಹದಿಂದ ಕೂಡಿದ್ದ ಹನುಮಂತನು ರಾವಣನ ಅರಮನೆಯ ಮಧ್ಯಭಾಗದಲ್ಲಿದ್ದ ಲತಾಗೃಹಗಳನ್ನು, ಚಿತ್ರಗೃಹಗಳನ್ನು, ರಾತ್ರಿಗಳನ್ನು ಕಳೆಯುವ ವಿಹಾರಗೃಹಗಳನ್ನು ಹುಡುಕಿದನು. ಆದರೆ ಕಡು ಚೆಲುವೆಯಾದ ವೈದೇಹಿಯನ್ನು ಅಲ್ಲೆಲ್ಲೂ ಕಾಣಲಿಲ್ಲ. ॥ 1 ॥</p>
<p class="Shlok-Number" id="toc_marker-18-2">ಶ್ಲೋಕ - 2</p>
<p class="Shlok">ಸ ಚಿಂತಯಾಮಾಸ ತತೋ ಮಹಾಕಪಿಃ</p>
<p class="Shlok">ಪ್ರಿಯಾಮಪಶ್ಯನ್ ರಘುನಂದನಸ್ಯ ತಾಮ್ ।</p>
<p class="Shlok">ಧ್ರುವಂ ನ ಸೀತಾ ಧ್ರಿಯತೇ ಯಥಾ ನ ಮೇ</p>
<p class="Shlok">ವಿಚಿನ್ವತೋ ದರ್ಶನಮೇತಿ ಮೈಥಿಲೀ ॥</p>
<p class="Text">ಮಹಾಕಪಿಯಾದ ಆಂಜನೇಯನು ರಘುನಂದನನಾದ ಶ್ರೀರಾಮನ ಭಾರ್ಯೆಯಾದ ಸೀತಾದೇವಿಯನ್ನು ಕಾಣದೆ ಇಂತು ಚಿಂತಿಸಿದನು ‘‘ಎಲ್ಲ ಕಡೆಗಳಲ್ಲಿ ಹುಡುಕಿದರೂ ಕಣ್ಣಿಗೆ ಕಾಣದಿರುವುದರಿಂದ ಸೀತಾದೇವಿಯು ನಿಶ್ಚಯವಾಗಿ ಪ್ರಾಣಗಳನ್ನು ತೊರೆದಿರಬಹುದೇ? ॥ 2 ॥</p>
<p class="Shlok-Number" id="toc_marker-18-3">ಶ್ಲೋಕ - 3</p>
<p class="Shlok">ಸಾ ರಾಕ್ಷಸಾನಾಂ ಪ್ರವರೇಣ ಜಾನಕೀ</p>
<p class="Shlok">ಸ್ವಶೀಲಸಂರಕ್ಷಣತತ್ಪರಾ ಸತೀ ।</p>
<p class="Shlok">ಅನೇನ ನೂನಂ ಪ್ರತಿದುಷ್ಟಕರ್ಮಣಾ</p>
<p class="Shlok">ಹತಾ ಭವೇದಾರ್ಯಪಥೇ ವರೇ ಸ್ಥಿತಾ ॥</p>
<p class="Text">ಆರ್ಯರ ಶ್ರೇಷ್ಠವಾದ ಮಾರ್ಗವನ್ನೇ ಅನುಸರಿಸುತ್ತಿದ್ದ ಅವಳು ತನ್ನ ಶೀಲದ ಸಂರಕ್ಷಣೆಯಲ್ಲೇ ನಿರತಳಾಗಿದ್ದ ಕಾರಣ ರಾಕ್ಷಸಶ್ರೇಷ್ಠನಾದ ದುಷ್ಕರ್ಮಿಯಾದ ಈ ರಾವಣನಿಂದ ಪತಿವ್ರತೆಯಾದ ಜಾನಕಿಯು ವಧಿಸಲ್ಪಟ್ಟಿರಲೂಬಹುದು. ॥ 3 ॥ </p>
<p class="Shlok-Number" id="toc_marker-18-4">ಶ್ಲೋಕ - 4</p>
<p class="Shlok">ವಿರೂಪರೂಪಾ ವಿಕೃತಾ ವಿವರ್ಚಸೋ</p>
<p class="Shlok">ಮಹಾನನಾ ದೀರ್ಘವಿರೂಪದರ್ಶನಾಃ ।</p>
<p class="Shlok">ಸಮೀಕ್ಷ್ಯ ಸಾ ರಾಕ್ಷಸರಾಜಯೋಷಿತೋ</p>
<p class="Shlok">ಭಯಾದ್ವಿನಷ್ಟಾ ಜನಕೇಶ್ವರಾತ್ಮಜಾ ॥</p>
<p class="Text">ರಾವಣನ ದಾಸಿಯರಾದ ರಾಕ್ಷಸಿಯರು ವಿಕಾರ ರೂಪವುಳ್ಳವರು. ಭಯಂಕರ ಆಕಾರವುಳ್ಳವರೂ, ವಿಶಾಲವಾದ ಮುಖವುಳ್ಳವರೂ, ದೀರ್ಘವಾಗಿಯೂ, ವಿಕಾರವಾಗಿಯೂ, ಕಣ್ಣುಗಳುಳ್ಳವರು. ಇಂತಹ ಭಯಂಕರ ರೂಪಿಣಿಯರಾದ ಕಾಂತಿಹೀನ ರಾಕ್ಷಸಿಯರನ್ನು ನೋಡಿ, ಭಯವಿಹ್ವಲಳಾದ ಜನಕನಂದಿನಿಯು ಕಣ್ಮರೆಯಾಗಿರಲೂಬಹುದು. ॥ 4 ॥</p>
<p class="Shlok-Number" id="toc_marker-18-5">ಶ್ಲೋಕ - 5</p>
<p class="Shlok">ಸೀತಾಮದೃಷ್ಟ್ವಾ ಹ್ಯನವಾಪ್ಯ ಪೌರುಷಂ</p>
<p class="Shlok">ವಿಹೃತ್ಯ ಕಾಲಂ ಸಹ ವಾನರೈಶ್ಚಿರಮ್ ।</p>
<p class="Shlok">ನಮೇಽಸ್ತಿ ಸುಗ್ರೀವಸಮೀಪಗಾ ಗತಿಃ</p>
<p class="Shlok">ಸುತೀಕ್ಷ್ಣದಂಡೋ ಬಲವಾಂಶ್ಚ ವಾನರಃ ॥</p>
<p class="Text">ಅಂಗದಾದಿ ವಾನರರೊಡನೆ ಬಹಳ ಕಾಲದವರೆಗೆ ಅಲೆದಾಡಿ, ಸೀತೆಯನ್ನು ಹುಡುಕಲು ಇಲ್ಲಿಗೆ ಬಂದರೂ ಅವಳನ್ನು ಇದುವರೆಗೂ ಕಾಣಲಾಗಲಿಲ್ಲ. ಎಲ್ಲ ಪುರುಷ ಪ್ರಯತ್ನಗಳೂ ನಿಷ್ಫಲವಾದುವು. ಆದುದರಿಂದ ಸುಗ್ರೀವನ ಬಳಿಗೆ ಹೋಗುವ ಮಾರ್ಗವು ನನಗಾಗಿ ಮುಚ್ಚಿಹೋಗಿದೆ. ಏಕೆಂದರೆ, ಬಲಿಷ್ಠನಾದ ಸುಗ್ರೀವನು ಅಪರಾಧವನ್ನು ಮಾಡಿದವರಿಗೆ ತೀಕ್ಷ್ಣವಾದ ದಂಡನೆಯನ್ನು ವಿಧಿಸುವನು. ॥ 5 ॥ </p>
<p class="Shlok-Number" id="toc_marker-18-6">ಶ್ಲೋಕ - 6</p>
<p class="Shlok">ದೃಷ್ಟಮಂತಃಪುರಂ ಸರ್ವಂ ದೃಷ್ಟಾ ರಾವಣಯೋಷಿತಃ ।</p>
<p class="Shlok">ನ ಸೀತಾ ದೃಶ್ಯತೇ ಸಾಧ್ವೀ ವೃಥಾಜಾತೋ ಮಮಶ್ರಮಃ ॥</p>
<p class="Text">ರಾವಣನ ಅಂತಃಪುರದ ಎಲ್ಲ ಸ್ಥಳಗಳನ್ನು ನೋಡಿಯಾಯಿತು. ರಾಕ್ಷಸೇಶ್ವರನ ಪತ್ನಿಯರ ಮಧ್ಯದಲ್ಲಿ ಹುಡುಕಿದ್ದಾಯಿತು. ಆದರೆ ಸಾಧ್ವಿಯಾದ ಸೀತಾದೇವಿಯು ಎಲ್ಲೆಲ್ಲೂ ಕಾಣಲಿಲ್ಲ. ಇದರಿಂದಾಗಿ ಸಮುದ್ರವನ್ನು ಹಾರಿಕೊಂಡು ಇಲ್ಲಿಗೆ ಬಂದ ನನ್ನ ಪ್ರಯತ್ನವೆಲ್ಲ ನಿರರ್ಥಕವಾಯಿತಲ್ಲ. ॥ 6 ॥</p>
<p class="Shlok-Number" id="toc_marker-18-7">ಶ್ಲೋಕ - 7</p>
<p class="Shlok">ಕಿಂ ನು ಮಾಂ ವಾನರಾಃ ಸರ್ವೇ ಗತಂ ವಕ್ಷ್ಯಂತಿ ಸಂಗತಾಃ ।</p>
<p class="Shlok">ಗತ್ವಾ ತತ್ರ ತ್ವಯಾ ವೀರ ಕಿಂ ಕೃತಂ ತದ್ವದಸ್ವ ನಃ ॥</p>
<p class="Text">ನಾನೇನಾದರೂ ಈಗ ಹಿಂದಕ್ಕೆ ಹೋದರೆ ವಾನರರೆಲ್ಲರೂ ಸುತ್ತಲೂ ಸೇರಿ ನನ್ನನ್ನು ಪ್ರಶ್ನಿಸಲಿಕ್ಕಿಲ್ಲವೇ? ‘ವೀರನೇ! ನೀನು ಲಂಕೆಗೆ ಹೋಗಿ ಅಲ್ಲೇನುಮಾಡಿ ಬಂದೆ? ಎಂದು ಹೇಳು’ ಮುಂತಾಗಿ ಪ್ರಶ್ನಿಸುವರು.॥ 7 ॥</p>
<p class="Shlok-Number" id="toc_marker-18-8">ಶ್ಲೋಕ - 8</p>
<p class="Shlok">ಅದೃಷ್ಟ್ವಾ ಕಿಂ ಪ್ರವಕ್ಷ್ಯಾಮಿ ತಾಮಹಂ ಜನಕಾತ್ಮಜಮ್ ।</p>
<p class="Shlok">ಧ್ರುವಂ ಪ್ರಾಯಮುಪೈಷ್ಯಂತಿ ಕಾಲಸ್ಯ ವ್ಯತಿವರ್ತನೇ ॥</p>
<p class="Text">ಜಾನಕಿಯನ್ನು ಕಾಣದಿರುವ ನಾನು ಅವರಿಗೆ ಏನೆಂದು ಸಮಾಧಾನ ಹೇಳಲೀ? ಮೇಲಾಗಿ ಸುಗ್ರೀವನು ಇತ್ತಿರುವ ಗಡುವು ಮೀರಿಹೋಗುತ್ತಿದೆ. ಅದರಿಂದ ಅವರೆಲ್ಲರೂ ಪ್ರಾಯೋಪವೇಶವನ್ನೇ ಮಾಡುವರು. ॥ 8 ॥</p>
<p class="Shlok-Number" id="toc_marker-18-9">ಶ್ಲೋಕ - 9</p>
<p class="Shlok">ಕಿಂ ವಾ ವಕ್ಷ್ಯತಿ ವೃದ್ಧಶ್ಚ ಜಾಂಬವಾನಂಗದಶ್ಚ ಸಃ ।</p>
<p class="Shlok">ಗತಂ ಪಾರಂ ಸಮುದ್ರಸ್ಯ ವಾನರಾಶ್ಚ ಸಮಾಗತಾಃ ॥</p>
<p class="Text">ನಾನು ಸಮುದ್ರದ ಉತ್ತರ ತೀರವನ್ನು ತಲುಪಿದೊಡನೆ ನನ್ನೊಡನೆ ಬಂದ ವೃದ್ಧರಾದ ಜಾಂಬವಂತರು ಏನನ್ನುತ್ತಾರೋ! ಅಂಗದನು ಏನನ್ನುವನೋ? ಉಳಿದ ಕಪಿಗಳು ಏನೆಂದು ಹೇಳುವರು? ನನ್ನನ್ನು ಖಂಡಿತವಾಗಿ ಧಿಕ್ಕರಿಸುವರು. ಆದುದರಿಂದ ನಾನು ಕೃತಕೃತ್ಯನಾಗದೆ ಹಿಂದಿರುಗುವಂತೆಯೇ ಇಲ್ಲ. ॥9॥ </p>
<p class="Shlok-Number" id="toc_marker-18-10">ಶ್ಲೋಕ - 10</p>
<p class="Shlok">ಅನಿರ್ವೇದಃ ಶ್ರಿಯೋ ಮೂಲಮನಿರ್ವೇದಃ ಪರಂಸುಖಮ್ ।</p>
<p class="Shlok">ಭೂಯಸ್ತತ್ರ ವಿಚೇಷ್ಯಾಮಿ ನ ಯತ್ರ ವಿಚಯಃ ಕೃತಃ ॥</p>
<p class="Text">ಕಳವಳಗೊಳ್ಳದೆ ಉತ್ಸಾಹಶೀಲನಾಗುವುದೇ ಶ್ರೇಯಃ ಸಾಧನೆಗೆ ಮೂಲ. ಅದೇ ಪರಮ ಸುಖವನ್ನು ಕೊಡುತ್ತದೆ. ಆದುದರಿಂದ ನಾನು ಇದುವರೆಗೆ ಸೀತೆಯನ್ನು ಹುಡುಕದೇ ಇರುವ ಪ್ರದೇಶಗಳನ್ನು ಪುನಃ ಹುಡುಕುತ್ತೇನೆ. ॥ 10 ॥</p>
<p class="Shlok-Number" id="toc_marker-18-11">ಶ್ಲೋಕ - 11</p>
<p class="Shlok">ಅನಿರ್ವೇದೋ ಹಿ ಸತತಂ ಸರ್ವಾರ್ಥೇಷು ಪ್ರವರ್ತಕಃ ।</p>
<p class="Shlok">ಕರೋತಿ ಸಫಲಂ ಜಂತೋಃ ಕರ್ಮ ಯತ್ತತ್ ಕರೋತಿ ಸಃ ॥</p>
<p class="Text">ಉತ್ಸಾಹವೆಂಬುದೇ ಮನುಷ್ಯನನ್ನು ಯಾವಾಗಲೂ ಎಲ್ಲ ಕರ್ತವ್ಯಗಳಲ್ಲಿ ಪ್ರವರ್ತಿಸುತ್ತದೆ. ಪ್ರಯತ್ನದಲ್ಲಿ ನಿರಾಶನಾಗದೆ ಇರುವ ಮನುಷ್ಯನೇ ಪ್ರಾರಂಭಿಸಿದ ಕಾರ್ಯವನ್ನು ಸಫಲ ಗೊಳಿಸುತ್ತಾನೆ. ॥ 11 ॥ </p>
<p class="Shlok-Number" id="toc_marker-18-12">ಶ್ಲೋಕ - 12</p>
<p class="Shlok">ತಸ್ಮಾದನಿರ್ವೇದಕರಂ ಯತ್ನಂ ಚೇಷ್ಟೇಽಹಮುತ್ತಮಮ್ ।</p>
<p class="Shlok">ಅದೃಷ್ಟಾಂಶ್ಚ ವಿಚೇಷ್ಯಾಮಿ ದೇಶಾನ್ ರಾವಣಪಾಲಿತಾನ್ ॥</p>
<p class="Text">ಆದುದರಿಂದ ಪ್ರಯತ್ನದಲ್ಲಿ ನಿರಾಶನಾಗದೆ ಉತ್ಸಾಹದಿಂದ ಚೆನ್ನಾದ ಪ್ರಯತ್ನವನ್ನು ಮುಂದವರಿಸುತ್ತೇನೆ. ರಾವಣನಿಂದ ಪಾಲಿಸಲ್ಪಟ್ಟ, ಇದುವರೆವಿಗೂ ಹುಡುಕದೇ ಇರುವ ಸ್ಥಳಗಳಲ್ಲಿ ಪುನಃ ಸೀತೆಯನ್ನು ಹುಡುಕುತ್ತೇನೆ. ॥ 12 ॥</p>
<p class="Shlok-Number" id="toc_marker-18-13">ಶ್ಲೋಕ - 13</p>
<p class="Shlok">ಆಪಾನಶಾಲಾ ವಿಚಿತಾಸ್ತಥಾ ಪುಷ್ಪಗೃಹಾಣಿ ಚ ।</p>
<p class="Shlok">ಚಿತ್ರಶಾಲಾಶ್ಚ ವಿಚಿತಾ ಭೂಯಃ ಕ್ರೀಡಾಗೃಹಾಣಿ ಚ ॥</p>
<p class="Shlok-Number" id="toc_marker-18-14">ಶ್ಲೋಕ - 14</p>
<p class="Shlok">ನಿಷ್ಕುಟಾಂತರರಥ್ಯಾಶ್ಚ ವಿಮಾನಾನಿ ಚ ಸರ್ವಶಃ ।</p>
<p class="Shlok">ಇತಿ ಸಂಚಿಂತ್ಯ ಭೂಯೋಽಪಿ ವಿಚೇತುಮುಪಚಕ್ರಮೇ ॥</p>
<p class="Text">ನಾನಿದುವರೆಗೆ ಪಾನಶಾಲೆಗಳಲ್ಲಿ, ಪುಷ್ಪಗೃಹಗಳಲ್ಲಿ, ಚಿತ್ರಶಾಲೆಗಳಲ್ಲಿ, ಕ್ರೀಡಾಗೃಹಗಳಲ್ಲಿ, ಅರಮನೆಯ ಕೈದೋಟಗಳಲ್ಲಿ, ಓಣಿಗಳಲ್ಲಿ, ಪುಷ್ಪಕವೇ ಮೊದಲಾದ ವಿಮಾನಗಳಲ್ಲಿ ಅರಮನೆಯ ಎಲ್ಲೆಡೆಗಳಲ್ಲೂ ಹುಡುಕಿದೆ. ಮುಂದೆ ಇವುಗಳನ್ನು ಬಿಟ್ಟು ಬೇರೆಡೆಗಳಲ್ಲಿ ಹುಡುಕುತ್ತೇನೆ. ಎಂದು ನಿಶ್ಚಯಿಸಿ ಪುನಃ ಹುಡುಕಲು ಪ್ರಾರಂಭಿಸಿದನು. ॥ 13-14 ॥</p>
<p class="Shlok-Number" id="toc_marker-18-15">ಶ್ಲೋಕ - 15</p>
<p class="Shlok">ಭೂಮೀಗೃಹಾಂಶ್ಚೆತ್ಯಗೃಹಾನ್ ಗೃಹಾತಿಗೃಹಕಾನಪಿ ।</p>
<p class="Shlok">ಉತ್ಪತನ್ನಿಷ್ಪತಂಶ್ಚಾಪಿ ತಿಷ್ಠನ್ ಗಚ್ಛನ್ ಪುನಃ ಪುನಃ ॥</p>
<p class="Shlok-Number" id="toc_marker-18-16">ಶ್ಲೋಕ - 16</p>
<p class="Shlok">ಅಪಾವೃಣ್ವಂಶ್ಚ ದ್ವಾರಾಣಿ ಕಪಾಟಾನ್ಯವಘಾಟಯನ್ ।</p>
<p class="Shlok">ಪ್ರವಿಶನ್ನಿಷ್ಪತಂಶ್ಚಾಪಿ ಪ್ರಪತನ್ನುತ್ಪತನ್ನಪಿ ॥</p>
<p class="Shlok-Number" id="toc_marker-18-17">ಶ್ಲೋಕ - 17</p>
<p class="Shlok">ಸರ್ವಮಪ್ಯವಕಾಶಂ ಸ ವಿಚಚಾರ ಮಹಾಕಪಿಃ ।</p>
<p class="Shlok">ಚತುರಂಗುಲಮಾತ್ರೊಽಪಿ ನಾವಕಾಶಃ ಸ ವಿದ್ಯತೇ ॥</p>
<p class="Shlok-Number" id="toc_marker-18-18">ಶ್ಲೋಕ - 18</p>
<p class="Shlok">ರಾವಣಾಂತಃಪುರೇ ತಸ್ಮಿನ್ ಯಂ ಕಪಿರ್ನಜಗಾಮ ಸಃ ।</p>
<p class="Shlok">ಪ್ರಾಕಾರಾಂತರರಥ್ಯಾಶ್ಚ ವೇದಿಕಾಶ್ಚೈತ್ಯಸಂಶ್ರಯಾಃ ॥</p>
<p class="Text">ನೆಲಮಾಳಿಗೆಗಳಲ್ಲಿಯೂ, ದೇವಾಲಯಗಳಲ್ಲಿಯೂ, ಮಂಟಪಗಳಲ್ಲಿಯೂ, ಮನೆಗಳಿಗೆ ಸ್ವಲ್ಪ ದೂರದಲ್ಲಿ ಸ್ವೇಚ್ಛಾ ವಿಹಾರ್ಥವಾಗಿ ನಿರ್ಮಿಸಿದ ಮನೆಗಳಲ್ಲಿಯೂ, ಪುನಃ-ಪುನಃ ಸೀತಾದೇವಿಯನ್ನು ಹುಡುಕತೊಡಗಿದನು. ಹಾಗೆ ಹೋಗುತ್ತಿರುವಾಗ ಹನುಮಂತನು ಒಮ್ಮೆ ನೆಗೆಯುತ್ತಾ, ಮತ್ತೊಮ್ಮೆ ಮೇಲಿನಿಂದ ಕೆಳಕ್ಕೆ ಧುಮುಕುತ್ತಾ, ಮಗದೊಮ್ಮೆ ಒಂದೆಡೆಯಲ್ಲಿ ನಿಂತು ನೋಡುತ್ತಿದ್ದನು. ಅನಂತರ ಪುನಃ ಮುಂದಕ್ಕೆ ಹೋಗುತ್ತಿದ್ದನು. ಮನೆಗಳ ಬಾಗಿಲುಗಳನ್ನು ತೆರೆಯುತ್ತಾ, ಚಿಕ್ಕ-ಚಿಕ್ಕ ಬಾಗಿಲುಗಳನ್ನು ತಟ್ಟುತ್ತಾ, ಒಮ್ಮೆ ಮನೆಯೊಳಗೆ ಪ್ರವೇಶಿಸುತ್ತಾ, ಅಲ್ಲಿ ಸೀತೆಯನ್ನು ಕಾಣದೆ ಹೊರಬಂದು, ಮನೆಯ ಮೇಲಕ್ಕೆ ಹಾರುತ್ತಾ, ಮೆಲಿನಿಂದ ಕೆಳಕ್ಕೆ ಧುಮುಕುತ್ತಾ ಹುಡುಕುತ್ತಿದ್ದನು. ಒಳಗೆ ಹೋಗಲು ಅವಕಾಶವಿದ್ದ ಎಲ್ಲ ಸ್ಥಳಗಳಲ್ಲಿಯೂ ಮಹಾ ಕಪಿಯಾದ ಹನುಮಂತನು ಸಂಚರಿಸಿದನು. ರಾವಣನ ಅಂತಃಪುರದಲ್ಲಿ ಹುಡುಕದಿರುವ ನಾಲ್ಕು ಅಂಗುಲ ಜಾಗವೂ ಉಳಿಯಲಿಲ್ಲ. ಪ್ರಾಕಾರದ ಒಳಭಾಗದಲ್ಲಿದ್ದ ಬೀದಿಗಳನ್ನು, ಚೌಕಗಳಲ್ಲಿರುವ ಜಗುಲಿಗಳನ್ನೂ, ಹಳ್ಳಗಳನ್ನೂ, ಸರೋವರಗಳನ್ನೂ, ಇತರ ಎಲ್ಲ ಪ್ರದೇಶಗಳನ್ನೂ ಅವನು ವೀಕ್ಷಿಸಿದನು. ॥ 15-18 ॥ </p>
<p class="Shlok-Number" id="toc_marker-18-19">ಶ್ಲೋಕ - 19</p>
<p class="Shlok">ದೀರ್ಘಿಕಾಃ ಪುಷ್ಕರಿಣ್ಯಶ್ಚ ಸರ್ವಂ ತೇನಾವಲೋಕಿತಮ್ ।</p>
<p class="Shlok">ರಾಕ್ಷಸ್ಯೋ ವಿವಿಧಾಕಾರಾ ವಿರೂಪಾ ವಿಕೃತಾಸ್ತದಾ ॥</p>
<p class="Text">ವಿಧ-ವಿಧವಾದ ಆಕಾರಗಳನ್ನು ಹೊಂದಿದ್ದ, ವಿಕಾರ ರೂಪಿಣಿಯರಾಗಿದ್ದ, ವಿಕೃತರಾಗಿ ಕಾಣುತ್ತಿದ್ದ ರಾಕ್ಷಸಿಯರನ್ನು ಹನುಮಂತನು ಆ ಎಲ್ಲ ಸ್ಥಳಗಳಲ್ಲಿಯೂ ನೋಡಿದನು. ಆದರೆ ಜನಕನ ಮಗಳು ಮಾತ್ರ ಎಲ್ಲಿಯೂ ಕಾಣಲಿಲ್ಲ. ॥ 19 ॥</p>
<p class="Shlok-Number" id="toc_marker-18-20">ಶ್ಲೋಕ - 20</p>
<p class="Shlok">ದೃಷ್ಟಾ ಹನುಮತಾ ತತ್ರ ನ ತು ಸಾ ಜನಕಾತ್ಮಜಾ ।</p>
<p class="Shlok">ರೂಪೇಣಾಪ್ರತಿಮಾ ಲೋಕೇ ವರಾ ವಿದ್ಯಾಧರಸ್ತ್ರಿಯಃ ॥</p>
<p class="Text">ರೂಪದಲ್ಲಿ ಅಪ್ರತಿಮೆಯರಾದ ಶ್ರೇಷ್ಠರಾದ ವಿದ್ಯಾಧರ ಸ್ತ್ರೀಯರನ್ನು, ಹನುಮಂತನು ಅಲ್ಲಿ ನೋಡಿದನು. ಆದರೆ ರಾಘವನಿಗೆ ಆನಂದವನ್ನುಂಟುಮಾಡುವ ಸೀತೆಯನ್ನು ಮಾತ್ರ ನೋಡಲಿಲ್ಲ. ॥ 20 ॥</p>
<p class="Shlok-Number" id="toc_marker-18-21">ಶ್ಲೋಕ - 21</p>
<p class="Shlok">ದೃಷ್ಟಾ ಹನುಮತಾ ತತ್ರ ನ ತು ರಾಘವನಂದಿನೀ ।</p>
<p class="Shlok">ನಾಗಕನ್ಯಾ ವರಾರೋಹಾಃ ಪೂರ್ಣಚಂದ್ರನಿಭಾನನಾಃ ॥</p>
<p class="Text">ಪೂರ್ಣಚಂದ್ರನಂತೆ ಅಂದವಾದ ಮುಖಗಳನ್ನು ಹೊಂದಿದವರೂ, ರೂಪವೈಭವಸಂಪನ್ನರೂ, ಆದ ನಾಗಕನ್ಯೆಯರನ್ನು ಅಲ್ಲಿ ನೋಡಿದನು. ಆದರೆ ಹನುಮಂತನಿಗೆ ಸಾಧ್ವಿಯಾದ ಸೀತಾದೇವಿಯು ಕಂಡುಬರಲಿಲ್ಲ. ॥ 21 ॥ </p>
<p class="Shlok-Number" id="toc_marker-18-22">ಶ್ಲೋಕ - 22</p>
<p class="Shlok">ದೃಷ್ಟಾ ಹನುಮತಾ ತತ್ರ ನ ತು ಸೀತಾ ಸುಮಧ್ಯಮಾ ।</p>
<p class="Shlok">ಪ್ರಮಥ್ಯ ರಾಕ್ಷಸೇಂದ್ರೇಣ ನಾಗಕನ್ಯಾ ಬಲಾದ್ಧೃತಾಃ ॥</p>
<p class="Text">ರಾವಣನು ಬಲಾತ್ಕಾರದಿಂದ ಸೆಳೆದು ತಂದು, ನಿರ್ಬಂಧದಲ್ಲಟ್ಟ ನಾಗಕನ್ಯೆಯರನ್ನು ನೋಡಿದನು. ಆದರೆ ಜನಕನಂದಿನಿಯನ್ನು ಮಾತ್ರ ನೋಡಲಿಲ್ಲ. ॥ 22 ॥</p>
<p class="Shlok-Number" id="toc_marker-18-23">ಶ್ಲೋಕ - 23</p>
<p class="Shlok">ದೃಷ್ಟಾ ಹನುಮತಾ ತತ್ರ ನ ಸಾ ಜನಕನಂದಿನೀ ।</p>
<p class="Shlok">ಸೋಽಪಶ್ಯಂಸ್ತಾಂ ಮಹಾಬಾಹುಃ ಪಶ್ಯಂಶ್ಚಾನ್ಯಾ ವರಸ್ತ್ರಿಯಃ ॥</p>
<p class="Text">ಮಹಾಬಾಹುವೂ, ಬುದ್ಧಿಶಾಲಿಯೂ ಆದ ವಾಯುನಂದನನು ಇತರ ಎಲ್ಲ ಶ್ರೇಷ್ಠ ನಾರಿಯರನ್ನು ಕಂಡರೂ ಸೀತಾದೇವಿಯನ್ನು ಕಾಣದೆ ವಿಚಾರಗ್ರಸ್ತನಾದನು. ॥ 23 ॥ </p>
<p class="Shlok-Number" id="toc_marker-18-24">ಶ್ಲೋಕ - 24</p>
<p class="Shlok">ವಿಷಸಾದ ಮುಹುರ್ಧೀಮಾನ್ ಹನುಮಾನ್ ಮಾರುತಾತ್ಮಜಃ ।</p>
<p class="Shlok">ಉದ್ಯೋಗಂ ವಾನರೇಂದ್ರಾಣಾಂ ಪ್ಲವನಂ ಸಾಗರಸ್ಯ ಚ ॥</p>
<p class="Shlok-Number" id="toc_marker-18-25">ಶ್ಲೋಕ - 25</p>
<p class="Shlok">ವ್ಯರ್ಥಂ ವೀಕ್ಷ್ಯಾನಿಲಸುತಶ್ಚಿಂತಾಂ ಪುನರುಪಾಗಮತ್ ।</p>
<p class="Shlok">ಅವತೀರ್ಯ ವಿಮಾನಾಚ್ಚ ಹನುಮಾನ್ ಮಾರುತಾತ್ಮಜಃ ।</p>
<p class="Shlok">ಚಿಂತಾಮುಪಜಗಾಮಾಥ ಶೋಕೋಪಹತಚೇತನಃ ॥</p>
<p class="Text">ಸೀತಾನ್ವೇಷಣೆಗಾಗಿ ಕಿಷ್ಕಿಂಧೆಯಿಂದ ಹೊರಟು ಎಲ್ಲ ದಿಕ್ಕುಗಳಿಗೂ ತೆರಳಿದ ವಾನರರ ಪ್ರಯತ್ನಗಳೂ, ತಾನು ಸಮುದ್ರವನ್ನು ಲಂಘಿಸಿದುದು ವ್ಯರ್ಥವಾಯಿತಲ್ಲ ಎಂದು ಭಾವಿಸಿ, ಅನಿಲ ನಂದನನು ಪುನಃ ಚಿಂತೆಯಲ್ಲಿ ಮುಳುಗಿದನು. ವಾಯುಸುತನಾದ ಹನುಮಂತನು ಪುಷ್ಪಕವಿಮಾನದಿಂದ ಕೆಳಗಿಳಿದು, ಶೋಕದಿಂದ ಕಂಗೆಟ್ಟು ಆಲೋಚಿಸತೊಡಗಿದನು. ॥ 24-25 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ದ್ವಾದಶಃ ಸರ್ಗಃ ॥ 12 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಹನ್ನೆರಡನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-19">ಹದಿಮೂರನೆಯ ಸರ್ಗ</p>
<p class="Sub-Heading">ಸೀತಾದೇವಿಯು ವಿನಾಶಹೊಂದಿರಬಹುದೆಂದು ಹನುಮಂತನು ಪುನಃ ಶಂಕಿಸಿದುದು, ಸೀತೆಯು ಸಿಕ್ಕಲಿಲ್ಲವೆಂದು ರಾಮನಿಗೆ ತಿಳಿಸುವುದರಿಂದ ಉಂಟಾಗುವ ಅನರ್ಥವನ್ನು ನೆನೆದು, ಕಿಷ್ಕಿಂಧೆಗೆ ಹಿಂದಿರುಗದಿರಲು ನಿಶ್ಚಯಿಸಿ ಅಶೋಕವನದಲ್ಲಿ ಸೀತೆಯನ್ನು ಹುಡುಕಲು ಹೊರಟಿದುದು</p>
<p class="Shlok-Number" id="toc_marker-19-1">ಶ್ಲೋಕ - 1</p>
<p class="Shlok">ವಿಮಾನಾತ್ತು ಸುಸಂಕ್ರಮ್ಯ ಪ್ರಾಕಾರಂ ಹರಿಪುಂಗವಃ ।</p>
<p class="Shlok">ಹನುಮಾನ್ ವೇಗವಾನಾಸೀದ್ಯಥಾ ವಿದ್ಯುದ್ಘನಾಂತರೇ ॥</p>
<p class="Text">ಕಪಿಸೈನ್ಯದ ರಕ್ಷಕನಾದ ಹನುಮಂತನು ವಿಮಾನದಿಂದ ಕೆಳಗಿಳಿದು, ಪ್ರಾಕಾರವನ್ನು ದಾಟಿ ಮೋಡಗಳ ಮಧ್ಯದಲ್ಲಿ ಅರೆಕ್ಷಣದಲ್ಲಿ ಕಣ್ಮರೆಯಾಗುವ ವಿದ್ಯುಲ್ಲತೆಯಂತೆ ಅತಿವೇಗವಾಗಿ ನಡೆದನು. ॥ 1 ॥ </p>
<p class="Shlok-Number" id="toc_marker-19-2">ಶ್ಲೋಕ - 2</p>
<p class="Shlok">ಸಂಪರಿಕ್ರಮ್ಯ ಹನುಮಾನ್ ರಾವಣಸ್ಯ ನಿವೇಶನಮ್ ।</p>
<p class="Shlok">ಅದೃಷ್ಟ್ವಾ ಜಾನಕೀಂ ಸೀತಾಮಬ್ರವೀದ್ವಚನಂ ಕಪಿಃ ॥</p>
<p class="Text">ಕಪಿಶ್ರೇಷ್ಠನಾದ ಮಾರುತಿಯು ರಾವಣನ ಅರಮನೆಯಿಂದ ಹೊರಟು ಎಲ್ಲ ಕಡೆಗಳಲ್ಲಿಯೂ ಸುತ್ತಾಡಿ, ಸೀತಾದೇವಿಯ ಜಾಡನ್ನು ತಿಳಿಯದೆ, ಅವನು ತನ್ನಲ್ಲೇ ಹೀಗೆ ಹೇಳಿಕೊಂಡನು ॥ 2 ॥</p>
<p class="Shlok-Number" id="toc_marker-19-3">ಶ್ಲೋಕ - 3</p>
<p class="Shlok">ಭೂಯಿಷ್ಠಂ ಲೋಲಿತಾ ಲಂಕಾ ರಾಮಸ್ಯ ಚರತಾ ಪ್ರಿಯಮ್ ।</p>
<p class="Shlok">ನಹಿ ಪಶ್ಯಾಮಿ ವೈದೇಹೀಂ ಸೀತಾಂ ಸರ್ವಾಂಗಶೋಭನಾಮ್ ॥</p>
<p class="Text">‘‘ರಾಮನಿಗೆ ಪ್ರಿಯವಾದ ಕಾರ್ಯವನ್ನು ಮಾಡುವ ಆಶಯದಿಂದಲೂ, ಸೀತೆಯನ್ನು ಕಾಣಬೇಕೆಂಬ ಹಂಬಲದಿಂದ ಲಂಕೆಯನ್ನು ಹಲವಾರು ಬಾರಿ ಜಾಲಾಡಿದೆನು. ಆದರೆ ಸರ್ವಾಂಗ ಶೋಭನೆಯಾದ ವೈದೇಹಿಯು ಎಲ್ಲಿಯೂ ಕಾಣದೆ ಹೋದಳು. ॥ 3 ॥</p>
<p class="Shlok-Number" id="toc_marker-19-4">ಶ್ಲೋಕ - 4</p>
<p class="Shlok">ಪಲ್ವಲಾನಿ ತಟಾಕಾನಿ ಸರಾಂಸಿ ಸರಿತಸ್ತಥಾ ।</p>
<p class="Shlok">ನದ್ಯೋಽನೂಪವನಾಂತಾಶ್ಚ ದುರ್ಗಾಶ್ಚ ಧರಣೀಧರಾಃ ॥</p>
<p class="Shlok-Number" id="toc_marker-19-5">ಶ್ಲೋಕ - 5</p>
<p class="Shlok">ಲೋಲಿತಾ ವಸುಧಾ ಸರ್ವಾ ನ ತು ಪಶ್ಯಾಮಿ ಜಾನಕೀಮ್ ।</p>
<p class="Shlok">ಇಹ ಸಂಪಾತಿನಾ ಸೀತಾ ರಾವಣಸ್ಯ ನಿವೇಶನೇ ॥</p>
<p class="Text">ಸಣ್ಣ ಜಲಾಶಯಗಳ ಬಳಿಯಲ್ಲೂ, ಕೆರೆಗಳ ಬಳಿಯಲ್ಲಿಯೂ, ಸರೋವರಗಳ ತೀರಗಳಲ್ಲಿಯೂ, ಜೌಗಾದ ಸ್ಥಳಗಳಲ್ಲಿಯೂ, ಉಪನದಿ-ಮಹಾನದಿಗಳ ತೀರಗಳಲ್ಲಿಯೂ, ಅರಣ್ಯಗಳಲ್ಲಿಯೂ, ವನ-ಪರ್ವತಗಳಲ್ಲಿಯೂ, ಇತರ ಎಲ್ಲ ಪ್ರದೇಶಗಳಲ್ಲಿಯೂ ಸೀತೆಯನ್ನು ಹುಡುಕಿದೆನು. ಆದರೆ ಅವಳು ಮಾತ್ರ ಸಿಗಲಿಲ್ಲ. ಗೃಧ್ರರಾಜನಾದ ಸಂಪಾತಿಯು ಈ ರಾವಣನ ಅರಮನೆಯಲ್ಲೇ ಸೀತೆಯಿರುವಳೆಂದು ಹೇಳಿದ್ದನು. ಆದರೆ ನಾನು ಅವಳನ್ನಿಲ್ಲಿ ಕಾಣಲಾಗಲಿಲ್ಲ. ॥ 4-5 ॥ </p>
<p class="Shlok-Number" id="toc_marker-19-6">ಶ್ಲೋಕ - 6</p>
<p class="Shlok">ಆಖ್ಯಾತಾ ಗೃಧ್ರರಾಜೇನ ನ ಚ ಪಶ್ಯಾಮಿ ತಾಮಹಮ್ ।</p>
<p class="Shlok">ಕಿಂ ನು ಸೀತಾಥ ವೈದೇಹೀ ಮೈಥಿಲೀ ಜನಕಾತ್ಮಜಾ ॥</p>
<p class="Text">ರಾವಣನಿಂದ ಬಲಾತ್ಕಾರವಾಗಿ ಸೆಳೆದುತರಲ್ಪಟ್ಟ ವಿದೇಹರಾಜನ ಮಗಳಾದ ವೈದೇಹಿಯು ಅಸ್ವತಂತ್ರಳಾಗಿ ದುರಾಚಾರಿಯಾದ ರಾವಣನಿಗೆ ವಶಳಾಗಿರಬಹುದೇ?(ಇದು ಅಸಂಭವವು.) ॥ 6 ॥</p>
<p class="Shlok-Number" id="toc_marker-19-7">ಶ್ಲೋಕ - 7</p>
<p class="Shlok">ಉಪತಿಷ್ಠೇತ ವಿವಶಾ ರಾವಣಂ ದುಷ್ಟಚಾರಿಣಮ್ ।</p>
<p class="Shlok">ಕ್ಷಿಪ್ರಮುತ್ಪತತೋ ಮನ್ಯೇ ಸೀತಾಮಾದಾಯ ರಕ್ಷಸಃ ॥</p>
<p class="Text">ಅಥವಾ ರಾಮನ ಬಾಣಗಳಿಗೆ ಹೆದರಿದ ರಾಕ್ಷಸನಾದ ರಾವಣನು ವೇಗವಾಗಿ ಸೀತೆಯನ್ನು ಎತ್ತಿಕೊಂಡು ಸಮುದ್ರದ ಮೇಲಿನಿಂದ ಹೋಗುತ್ತಿದ್ದಾಗ, ಅವನ ಹಿಡಿತದಿಂದ ಜಾರಿ ಸಮುದ್ರದಲ್ಲಿ ಬಿದ್ದುಬಿಟ್ಟಿರಬಹುದೇ? ॥ 7 ॥</p>
<p class="Shlok-Number" id="toc_marker-19-8">ಶ್ಲೋಕ - 8</p>
<p class="Shlok">ಬಿಭ್ಯತೋ ರಾಮಬಾಣಾನಾಮಂತರಾ ಪತಿತಾ ಭವೇತ್ ।</p>
<p class="Shlok">ಅಥವಾ ಹ್ರಿಯಮಾಣಾಯಾಃ ಪಥಿ ಸಿದ್ಧನಿಷೇವಿತೇ ॥</p>
<p class="Text">ಅಥವಾ ಸಿದ್ಧರಿಂದ ಸೇವಿತವಾದ ಆಕಾಶಮಾರ್ಗದಿಂದ ರಾವಣನು ಸೆಳೆದುಕೊಂಡು ಹೋಗುತ್ತಿದ್ದಾಗ ಆರ್ಯೆಯಾದ ಸೀತಾದೇವಿಯು ಮಹಾಸಾಗರವನ್ನು ನೋಡಿದೊಡನೆಯೇ ಅವಳ ಹೃದಯ ಭಗ್ನವಾಗಿ ಸಮುದ್ರದಲ್ಲಿ ಬಿದ್ದಿರಬಹುದೇ? ॥ 8 ॥</p>
<p class="Shlok-Number" id="toc_marker-19-9">ಶ್ಲೋಕ - 9</p>
<p class="Shlok">ಮನ್ಯೇ ಪತಿತಮಾರ್ಯಾಯಾ ಹೃದಯಂ ಪ್ರೇಕ್ಷ್ಯ ಸಾಗರಮ್ ।</p>
<p class="Shlok">ರಾವಣಸ್ಯೋರುವೇಗೇನ ಭುಜಾಭ್ಯಾಂ ಪೀಡಿತೇನ ಚ ॥</p>
<p class="Text"> ರಾವಣನು ಅತಿಯಾದ ವೇಗದಿಂದ ಒಯ್ಯುವಾಗ ಅವನ ಭುಜಬಲಗಳಿಂದ ಕಂಗೆಟ್ಟುಹೋದ ಪುನೀತಳಾದ, ವಿಶಾಲನೇತ್ರೆಯಾದ ಸೀತೆಯು ಜೀವಿತವನ್ನೇ ತ್ಯಜಿಸಿರಬಹುದೇ? ॥ 9 ॥</p>
<p class="Shlok-Number" id="toc_marker-19-10">ಶ್ಲೋಕ - 10</p>
<p class="Shlok">ತಯಾ ಮನ್ಯೇ ವಿಶಾಲಾಕ್ಷ್ಯಾ ತ್ಯಕ್ತಂ ಜೀವಿತಮಾರ್ಯಯಾ ।</p>
<p class="Shlok">ಉಪರ್ಯುಪರಿ ವಾ ನೂನಂ ಸಾಗರಂ ಕ್ರಮತಸ್ತದಾ ॥</p>
<p class="Text"> ರಾವಣನು ಸೀತೆಯನ್ನು ಎತ್ತಿಕೊಂಡು ಸಮುದ್ರದ ಮೇಲಿನಿಂದ ಹೋಗುತ್ತಿದ್ದಾಗ ಅವನ ಹಿಡಿತದಿಂದ ಬಿಡಿಸಿಕೊಳ್ಳಲು ಹೆಣಗಾಡಿದಾಗ ಸಮುದ್ರದಲ್ಲಿ ಬಿದ್ದಿರಬಹುದೇ? ॥ 10 ॥</p>
<p class="Shlok-Number" id="toc_marker-19-11">ಶ್ಲೋಕ - 11</p>
<p class="Shlok">ವಿವೇಷ್ಟಮಾನಾ ಪತಿತಾ ಸಮುದ್ರೇ ಜನಕಾತ್ಮಜಾ ।</p>
<p class="Shlok">ಅಹೋ ಕ್ಷುದ್ರೇಣ ಚಾನೇನ ರಕ್ಷಂತೀ ಶೀಲಮಾತ್ಮನಃ ॥</p>
<p class="Text">ಅಯ್ಯೋ! ಬಂಧುಗಳಿಂದ ದೂರವಾಗಿದ್ದು, ನಿಃಸಹಾಯಕಳಾಗಿ ದೀನಾವಸ್ಥೆಯನ್ನು ಹೊಂದಿ, ತನ್ನ ಶೀಲವನ್ನು ರಕ್ಷಿಸಿಕೊಳ್ಳುವುದರಲ್ಲೇ ಪ್ರಯತ್ನಶೀಲಳಾದ ತಪಸ್ವಿನಿಯಾದ ಸೀತಾದೇವಿಯನ್ನು ಕ್ಷುದ್ರನಾದ ರಾವಣನು ಭಕ್ಷಿಸಿರಲೂಬಹುದು. ॥ 11 ॥</p>
<p class="Shlok-Number" id="toc_marker-19-12">ಶ್ಲೋಕ - 12</p>
<p class="Shlok">ಅಬಂಧುರ್ಭಕ್ಷಿತಾ ಸೀತಾ ರಾವಣೇನ ತಪಸ್ವಿನೀ ।</p>
<p class="Shlok">ಅಥವಾ ರಾಕ್ಷಸೇಂದ್ರಸ್ಯ ಪತ್ನೀಭಿರಸಿತೇಕ್ಷಣಾ ॥</p>
<p class="Text">ಚೆಲುವಾದ ಕಣ್ಣುಗಳ್ಳುವಳೂ, ಸೌಶೀಲ್ಯವತಿಯೂ ಆದ ಸೀತಾದೇವಿಯನ್ನು ಪರಮದುಷ್ಟೆಯರಾದ ರಾಕ್ಷಸೇಂದ್ರನ ಮಡದಿಯರು ಅಸೂಯೆಯಿಂದ ತಿಂದುಹಾಕಿರಬಹುದೇ? ॥ 12 ॥</p>
<p class="Shlok-Number" id="toc_marker-19-13">ಶ್ಲೋಕ - 13</p>
<p class="Shlok">ಅದುಷ್ಟಾ ದುಷ್ಟಭಾವಾಭಿರ್ಭಕ್ಷಿತಾ ಸಾ ಭವಿಷ್ಯತಿ ।</p>
<p class="Shlok">ಸಂಪೂರ್ಣಚಂದ್ರ ಪ್ರತಿಮಂ ಪದ್ಮ ಪತ್ರನಿಭೇಕ್ಷಣಮ್ ॥</p>
<p class="Text">ಪೂರ್ಣಚಂದ್ರಸದೃಶವಾದ, ಕಮಲ ಪತ್ರಕ್ಕೆ ಸಮಾನವಾದ ಕಣ್ಣುಗಳಿಂದ ಕಂಗೊಳಿಸುವ ದೀನಳಾದ ಸೀತಾದೇವಿಯು ಶ್ರೀರಾಮನ ಮುಖಕಮಲವನ್ನೇ ಧ್ಯಾನ ಮಾಡುತ್ತಾ ವಿರಹವನ್ನು ತಾಳಲಾರದೆ ಸಾವನ್ನಪ್ಪಿರಬಹುದು. ॥ 13 ॥</p>
<p class="Shlok-Number" id="toc_marker-19-14">ಶ್ಲೋಕ - 14</p>
<p class="Shlok">ರಾಮಸ್ಯ ಧ್ಯಾಯತೀ ವಕ್ತ್ರಂ ಪಂಚತ್ವಂ ಕೃಪಣಾ ಗತಾ ।</p>
<p class="Shlok">ಹಾ ರಾಮ ಲಕ್ಷ್ಮಣೇತ್ಯೇವಂ ಹಾಽಯೋಧ್ಯೇ ಚೇತಿ ಮೈಥಿಲೀ ॥</p>
<p class="Text"> ವಿದೇಹರಾಜನ ಮಗಳಾದ ಮೆೃಥಿಲಿಯು ‘‘ಹಾ ರಾಮಾ! ಹಾ ಲಕ್ಷ್ಮಣಾ! ಹಾ ಅಯೋಧ್ಯೆ!’’ ಎಂದು ಪರಿ-ಪರಿಯಾಗಿ ವಿಲಾಪಿಸುತ್ತಾ ತನ್ನ ತನುವನ್ನು ತ್ಯಜಿಸಿದಳೋ ಏನೋ? ॥ 14 ॥</p>
<p class="Shlok-Number" id="toc_marker-19-15">ಶ್ಲೋಕ - 15</p>
<p class="Shlok">ವಿಲಪ್ಯ ಬಹು ವೈದೇಹೀ ನ್ಯಸ್ತದೇಹಾ ಭವಿಷ್ಯತಿ ।</p>
<p class="Shlok">ಅಥವಾ ನಿಹಿತಾ ಮನ್ಯೇ ರಾವಣಸ್ಯ ನಿವೇಶನೇ ॥</p>
<p class="Text">ಅಥವಾ ಯಾರ ಕಣ್ಣುಗಳಿಗೂ ಬೀಳದಂತೆ ರಾವಣನ ಅರಮನೆಯ ಒಂದು ಭಾಗದಲ್ಲಿ ಬಂಧಿತಳಾಗಿ ಸೀತಾದೇವಿಯು ಪಂಜರದಲ್ಲಿರುವ ಮೈನಾಹಕ್ಕಿಯಂತೆ ಸತತವಾಗಿ ವಿಲಾಪಿಸುತ್ತಿರಬಹುದು. ॥ 15 ॥</p>
<p class="Shlok-Number" id="toc_marker-19-16">ಶ್ಲೋಕ - 16</p>
<p class="Shlok">ನೂನಂ ಲಾಲಪ್ಯತೇ ಸೀತಾ ಪಂಜರಸ್ಥೇವ ಶಾರಿಕಾ ।</p>
<p class="Shlok">ಜನಕಸ್ಯ ಸುತಾ ಸೀತಾ ರಾಮಪತ್ನೀ ಸುಮಧ್ಯಮಾ ॥</p>
<p class="Text">ಮಹಾನುಭಾವನಾದ ಜನಕಮಹಾರಾಜನ ಮಗಳೂ, ಪುರುಷೋತ್ತಮನಾದ ಶ್ರೀರಾಮನ ಪತ್ನಿಯೂ, ಸುಮಧ್ಯಮೆಯೂ, ಅಂದವಾದ ನೀಲೋತ್ಪಲ ನೇತ್ರಗಳುಳ್ಳ ಸೀತಾದೇವಿಯು ಹೇಗೆ ತಾನೇ ರಾವಣನ ಅಧೀನಳಾಗುವಳು? ॥ 16 ॥</p>
<p class="Shlok-Number" id="toc_marker-19-17">ಶ್ಲೋಕ - 17</p>
<p class="Shlok">ಕಥಮುತ್ಪಲಪತ್ರಾಕ್ಷೀ ರಾವಣಸ್ಯ ವಶಂ ವ್ರಜೇತ್ ।</p>
<p class="Shlok">ವಿನಷ್ಟಾ ವಾ ಪ್ರನಷ್ಟಾ ವಾ ಮೃತಾ ವಾ ಜನಕಾತ್ಮಜಾ ॥</p>
<p class="Text">ಜಾನಕಿಯು ಅದೃಶ್ಯಳಾದುದನ್ನು, ತಪ್ಪಿಸಿಕೊಂಡಿರುವುದನ್ನು, ವಿನಾಶಹೊಂದಿದುದನ್ನು, ಶ್ರೀರಾಮನನ್ನೇ ಸತತವಾಗಿ ಚಿಂತಿಸುತ್ತಾ ಸಾವನ್ನಪ್ಪಿದುದನ್ನು, ಅವಳ ಸ್ಥಿತಿ-ಗತಿಗಳನ್ನು ಸರಿಯಾಗಿ ತಿಳಿಯದೆ, ಭಾರ್ಯೆಯ ವಿಷಯದಲ್ಲಿ ಹೆಚ್ಚು ಪ್ರೇಮವನ್ನಿಟ್ಟಿರುವ ರಾಮಚಂದ್ರನಿಗೆ ಸಂದೇಹಕ್ಕೆ ಆಸ್ಪದವಾದ ವಾರ್ತೆಯನ್ನು ತಿಳಿಸುವುದು ಯುಕ್ತವಾಗಿ ಕಾಣುವುದಿಲ್ಲ. ॥ 17 ॥ </p>
<p class="Shlok-Number" id="toc_marker-19-18">ಶ್ಲೋಕ - 18</p>
<p class="Shlok">ರಾಮಸ್ಯ ಪ್ರಿಯಭಾರ್ಯಸ್ಯ ನ ನಿವೇದಯಿತುಂ ಕ್ಷಮಮ್ ।</p>
<p class="Shlok">ನಿವೇದ್ಯಮಾನೇ ದೋಷಃ ಸ್ಯಾದ್ದೋಷಃ ಸ್ಯಾದನಿವೇದನೇ ॥</p>
<p class="Text">‘‘ಸೀತೆಯು ಸಿಕ್ಕಲಿಲ್ಲ’’ ಎಂಬ ಅಪ್ರಿಯವಾರ್ತೆಯನ್ನು ತಿಳಿಸುವುದೂ ದೋಷವಾಗುತ್ತದೆ. ಹೇಳದೆ ಹೋದರೂ ಸ್ವಾಮಿಗೆ ವಂಚನೆ ಮಾಡಿದಂತಾಗುತ್ತದೆ. ಹೀಗಿರುವಾಗ ಈಗ ನನ್ನ ಕರ್ತವ್ಯವೇನು? ನನಗಂತೂ ಇದು ಇಕ್ಕಟ್ಟಿನ ಪರಿಸ್ಥಿತಿಯಾಗಿದೆ. ॥ 18 ॥</p>
<p class="Shlok-Number" id="toc_marker-19-19">ಶ್ಲೋಕ - 19</p>
<p class="Shlok">ಕಥಂ ನು ಖಲು ಕರ್ತವ್ಯಂ ವಿಷಮಂ ಪ್ರತಿಭಾತಿ ಮೇ ।</p>
<p class="Shlok">ಅಸ್ಮಿನ್ನೇವಂ ಗತೇ ಕಾರ್ಯೇ ಪ್ರಾಪ್ತಕಾಲಂ ಕ್ಷಮಂ ಚ ಕಿಮ್ ॥</p>
<p class="Text">ಹನುಮಂತನ ಸೀತಾನ್ವೇಷಣೆಯ ಕಾರ್ಯವು ಇಂತಹ ಇಕ್ಕಟ್ಟಿನ ಪರಿಸ್ಥಿತಿಯನ್ನು ಮುಟ್ಟಲಾಗಿ, ತತ್ಕಾಲೋಚಿತವಾದ ಯಾವ ಕಾರ್ಯಮಾಡಬಹುದು ಎಂಬುದರ ಬಗ್ಗೆ ಪುನಃ ಕಪೀಶ್ವರನು ಯೋಚಿಸತೊಡಗಿದನು. ॥ 19 ॥ </p>
<p class="Shlok-Number" id="toc_marker-19-20">ಶ್ಲೋಕ - 20</p>
<p class="Shlok">ಭವೇದಿತಿ ಮತಂ ಭೂಯೋ ಹನೂಮಾನ್ ಪ್ರವಿಚಾರಯನ್ ।</p>
<p class="Shlok">ಯದಿ ಸೀತಾಮದೃಷ್ಟ್ವಾಹಂ ವಾನರೇಂದ್ರಪುರೀಮಿತಃ ॥</p>
<p class="Text">‘‘ಒಂದು ವೇಳೆ ನಾನು ಸೀತೆಯನ್ನು ಕಾಣದೆಯೇ ವಾನರೇಂದ್ರನಾದ ಸುಗ್ರೀವನ ಪಟ್ಟಣವಾದ ಕಿಷ್ಕಿಂಧೆಗೆ ಹೋದುದಾದರೆ ನನಗೆ ಲಭಿಸುವ ಪುರುಷಾರ್ಥವಾದರೂ ಏನು? ॥ 20 ॥ </p>
<p class="Shlok-Number" id="toc_marker-19-21">ಶ್ಲೋಕ - 21</p>
<p class="Shlok">ಗಮಿಷ್ಯಾಮಿ ತತಃ ಕೋ ಮೇ ಪುರುಷಾರ್ಥೋ ಭವಿಷ್ಯತಿ ।</p>
<p class="Shlok">ಮಮೇದಂ ಲಂಘನಂ ವ್ಯರ್ಥಂ ಸಾಗರಸ್ಯ ಭವಿಷ್ಯತಿ ॥</p>
<p class="Text">(ಸೀತೆಯನ್ನು ಕಾಣದೆ ನಾನು ಹಿಂದಿರುಗಿದರೆ) ನನ್ನ ಈ ಸಮುದ್ರ ಲಂಘನವೂ, ಲಂಕಾಪ್ರವೇಶವೂ, ರಾಕ್ಷಸರ ದರ್ಶನವೂ ವ್ಯರ್ಥವೇ ಆಗುತ್ತದೆ. ॥ 21 ॥</p>
<p class="Shlok-Number" id="toc_marker-19-22">ಶ್ಲೋಕ - 22</p>
<p class="Shlok">ಪ್ರವೇಶಶ್ಚೈವ ಲಂಕಾಯಾ ರಾಕ್ಷಸಾನಾಂ ಚ ದರ್ಶನಮ್ ।</p>
<p class="Shlok">ಕಿಂ ಮಾಂ ವಕ್ಷ್ಯತಿ ಸುಗ್ರೀವೋ ಹರಯೋ ವಾ ಸಮಾಗತಾಃ ॥</p>
<p class="Text">ಕಾರ್ಯವನ್ನು ಸಾಧಿಸದೆ ಕಿಷ್ಕಿಂಧೆಗೆ ಹಿಂದಿರುಗಿದ ನನ್ನನ್ನು ನೋಡಿ ಸುಗ್ರೀವನೂ, ಅಲ್ಲಿಗೆ ಆಗಮಿಸಿರುವ ಇತರ ವಾನರ ಶ್ರೇಷ್ಠರೂ ದಶರಥನ ಮಕ್ಕಳಾದ ರಾಮ-ಲಕ್ಷ್ಮಣರು ಏನು ಹೇಳುವರು? ॥ 22 ॥ </p>
<p class="Shlok-Number" id="toc_marker-19-23">ಶ್ಲೋಕ - 23</p>
<p class="Shlok">ಕಿಷ್ಕಿಂಧಾಂ ಸಮನುಪ್ರಾಪ್ತಂ ತೌ ವಾ ದಶರಥಾತ್ಮಜೌ ।</p>
<p class="Shlok">ಗತ್ವಾ ತು ಯದಿ ಕಾಕುತ್ಸ್ಥಂ ವಕ್ಷ್ಯಾಮಿ ಪರಮಪ್ರಿಯಮ್ ॥</p>
<p class="Text">ಅಲ್ಲಿಗೆ ಹೋಗಿ ಶ್ರೀರಾಮನಿಗೆ ‘ನಾನು ಸೀತಾದೇವಿಯನ್ನು ಎಲ್ಲಿಯೂ ನೋಡಲಿಲ್ಲ’ ಎಂದು ಹೇಳಿ ಬಿಟ್ಟರೆ ಆ ಕರ್ಣಕಠೋರವಾದ ವಾರ್ತೆಯನ್ನು ಕೇಳಿದೊಡನೆಯೇ ಮಹಾ ಪುರುಷನಾದ ಅವನು ಜೀವಿತವನ್ನೇ ತ್ಯಜಿಸಬಹುದು. ॥23॥ </p>
<p class="Shlok-Number" id="toc_marker-19-24">ಶ್ಲೋಕ - 24</p>
<p class="Shlok">ನ ದೃಷ್ಟೇತಿ ಮಯಾ ಸೀತಾ ತತಸ್ತ್ಯಕ್ಷ್ಯತಿ ಜೀವಿತಮ್ ।</p>
<p class="Shlok">ಪರುಷಂ ದಾರುಣಂ ಕ್ರೂರಂ ತೀಕ್ಷ್ಣಮಿಂದ್ರಿಯತಾಪನಮ್ ॥</p>
<p class="Text">ದಾರುಣವಾದ, ಅತಿತೀಕ್ಷ್ಣವಾದ, ಕ್ರೂರವಾದ, ಮನಸ್ಸಿಗೆ ತಾಪವನ್ನುಂಟುಮಾಡುವ ‘‘ನಾನು ಸೀತೆಯನ್ನು ನೋಡಲಿಲ್ಲ’’ ಎಂಬ ದುರ್ವಾಕ್ಯವನ್ನು ಕೇಳಿ ರಾಮನು ಉಳಿಯಲಾರನು. ॥ 24 ॥ </p>
<p class="Shlok-Number" id="toc_marker-19-25">ಶ್ಲೋಕ - 25</p>
<p class="Shlok">ಸೀತಾನಿಮಿತ್ತಂ ದುರ್ವಾಕ್ಯಂ ಶ್ರುತ್ವಾ ಸ ನ ಭವಿಷ್ಯತಿ ।</p>
<p class="Shlok">ತಂ ತು ಕೃಚ್ಛ್ರಗತಂ ದೃಷ್ಟ್ವಾ ಪಂಚತ್ವಗತಮಾನಸಮ್ ॥</p>
<p class="Text">ತೀವ್ರವಾದ ವೇದನೆಗೆ ಗುರಿಯಾದ, ಮರಣೋನ್ಮುಖನಾದ ಶ್ರೀರಾಮನನ್ನು ನೋಡಿ, ಅಣ್ಣನಲ್ಲಿ ಅತ್ಯಂತ ಅನುರಕ್ತನಾದ ಮೇಧಾವಿಯಾದ ಲಕ್ಷ್ಮಣನೂ ಬದುಕಿರಲಾರನು. ॥ 25 ॥</p>
<p class="Shlok-Number" id="toc_marker-19-26">ಶ್ಲೋಕ - 26</p>
<p class="Shlok">ಭೃಶಾನುರಕ್ತೋ ಮೇಧಾವಿ ನ ಭವಿಷ್ಯತಿ ಲಕ್ಷ್ಮಣಃ ।</p>
<p class="Shlok">ವಿನಷ್ಟೌ ಭ್ರಾತರೌ ಶ್ರುತ್ವಾ ಭರತೋಽಪಿ ಮರಿಷ್ಯತಿ ॥</p>
<p class="Text">ಅರಣ್ಯಕ್ಕೆ ಹೋದ ಸಹೋದರರಿಬ್ಬರೂ ಮೃತರಾದರೆಂದು ತಿಳಿದೊಡನೆಯೇ ಅತ್ತ ಭರತನು ಸಾಯುತ್ತಾನೆ. ಭರತನು ಸತ್ತುದನ್ನು ನೋಡಿ ಶತ್ರುಘ್ನನು ಉಳಿಯುವುದಿಲ್ಲ. ॥ 26 ॥ </p>
<p class="Shlok-Number" id="toc_marker-19-27">ಶ್ಲೋಕ - 27</p>
<p class="Shlok">ಭರತಂ ಚ ಮೃತಂ ದೃಷ್ಟ್ವಾ ಶತ್ರುಘ್ನೋ ನ ಭವಿಷ್ಯತಿ ।</p>
<p class="Shlok">ಪುತ್ರಾನ್ ಮೃತಾನ್ ಸಮೀಕ್ಷ್ಯಾಥ ನ ಭವಿಷ್ಯಂತಿ ಮಾತರಃ ॥</p>
<p class="Text"> ನಾಲ್ಕು ಮಕ್ಕಳೂ ಸತ್ತಿದುದನ್ನು ನೋಡಿ ಅವರ ತಾಯಂದಿರಾದ ಕೌಸಲ್ಯಾ, ಸುಮಿತ್ರಾ, ಕೈಕೇಯಿ ಇವರೂ ಸಾಯುತ್ತಾರೆ. ॥ 27 ॥</p>
<p class="Shlok-Number" id="toc_marker-19-28">ಶ್ಲೋಕ - 28</p>
<p class="Shlok">ಕೌಸಲ್ಯಾ ಚ ಸುಮಿತ್ರಾ ಚ ಕೈಕೇಯಾ ಚ ನ ಸಂಶಯಃ ।</p>
<p class="Shlok">ಕೃತಜ್ಞಃ ಸತ್ಯಸಂಧಶ್ಚ ಸುಗ್ರೀವಃ ಪ್ಲವಗಾಧಿಪಃ ॥</p>
<p class="Text">ವಾನರ ಪ್ರಭುವಾದ ಸುಗ್ರೀವನು ಸತ್ಯಸಂಧನು. ಪಡೆದ ಉಪಕಾರವನ್ನು ಸದಾ ಸ್ಮರಿಸುವವನು. ರಾಮನ ಪ್ರಿಯ ಮಿತ್ರನಾದ್ದರಿಂದ ರಾಮನು ಸತ್ತುದನ್ನು ತಿಳಿದು ಅವನೂ ಸಾಯುತ್ತಾನೆ. ॥ 28 ॥</p>
<p class="Shlok-Number" id="toc_marker-19-29">ಶ್ಲೋಕ - 29</p>
<p class="Shlok">ರಾಮಂ ತಥಾಗತಂ ದೃಷ್ಟ್ವಾ ತತಸ್ತ್ಯಕ್ಷತಿ ಜೀವಿತಮ್ ।</p>
<p class="Shlok">ದುರ್ಮನಾ ವ್ಯಥಿತಾ ದೀನಾ ನಿರಾನಂದಾ ತಪಸ್ವಿನೀ ॥</p>
<p class="Text">ಪತಿಯ ಮರಣಶೋಕದಿಂದ ಪೀಡಿತಳಾದ, ನಿರಾನಂದಳಾದ,  ತಪಸ್ವಿನಿಯಾದ ರುಮಾದೇವಿಯೂ ಅತ್ಯಂತ ದುಃಖಿತಳಾಗಿ ಮನಸ್ಸನ್ನು ಕೆಡಿಸಿಕೊಂಡು, ದೀನಳಾಗಿ ಜೀವಿತವನ್ನು ತೊರೆಯುತ್ತಾಳೆ. ॥ 29 ॥ </p>
<p class="Shlok-Number" id="toc_marker-19-30">ಶ್ಲೋಕ - 30</p>
<p class="Shlok">ಪೀಡಿತಾ ಭರ್ತೃಶೋಕೇನ ರುಮಾ ತ್ಯಕ್ಷತಿ ಜೀವಿತಮ್ ।</p>
<p class="Shlok">ವಾಲಿಜೇನ ತು ದುಃಖೇನ ಪೀಡಿತಾ ಶೋಕಕರ್ಶಿತಾ ॥</p>
<p class="Text">ವಾಲಿಯ ಮರಣದಿಂದುಂಟಾದ ದುಃಖದಿಂದ ಪೀಡಿತಳಾದ, ಶೋಕಾಕುಲಳಾದ, ಮಹಾರಾಣಿಯಾದ ತಾರಾದೇವಿಯೂ, ರಾಜನಾದ ಸುಗ್ರೀವನು ಅವಸಾನಹೊಂದಿದ ಬಳಿಕ ಬದುಕಿರಲಾರಳು. ॥ 30 ॥</p>
<p class="Shlok-Number" id="toc_marker-19-31">ಶ್ಲೋಕ - 31</p>
<p class="Shlok">ಪಂಚತ್ವಂ ಚ ಗತೇ ರಾಜ್ಞಿ ತಾರಾಪಿ ನ ಭವಿಷ್ಯತಿ ।</p>
<p class="Shlok">ಮಾತಾಪಿತ್ರೋರ್ವಿನಾಶೇನ ಸುಗ್ರೀವವ್ಯಸನೇನ ಚ ॥</p>
<p class="Text">ಮಾತಾ-ಪಿತೃಗಳಾದ ತಾರಾ-ವಾಲಿಯರ ನಿಧನದಿಂದಲೂ, ಸುಗ್ರೀವನನ್ನು ಅಗಲಿದ ದುಃಖದಿಂದ ವ್ಯಾಕುಲಿತನಾದ ಅಂಗದ ಕುಮಾರನು ಹೇಗೆ ತಾನೇ ಜೀವಿಸಿರುವನು? ॥ 31 ॥ </p>
<p class="Shlok-Number" id="toc_marker-19-32">ಶ್ಲೋಕ - 32</p>
<p class="Shlok">ಕುಮಾರೋಽಪ್ಯಂಗದಃ ಕಸ್ಮಾದ್ಧಾರಯಿಷ್ಯತಿ ಜೀವಿತಮ್ ।</p>
<p class="Shlok">ಭರ್ತೃಜೇನ ತು ದುಃಖೇನ ಹ್ಯಭಿಭೂತಾ ವನೌಕಸಃ ॥</p>
<p class="Text">ಸ್ವಾಮಿಯ ಮರಣದಿಂದ ಕಂಗೆಡುವ ವಾನರವೀರರು ಅಂಗೈಗಳಿಂದಲೂ, ಮುಷ್ಟಿಗಳಿಂದಲೂ ತಲೆಯನ್ನು ಚಚ್ಚಿಕೊಂಡು ಸಾಯುತ್ತಾರೆ. ॥ 32 ॥</p>
<p class="Shlok-Number" id="toc_marker-19-33">ಶ್ಲೋಕ - 33</p>
<p class="Shlok">ಶಿರಾಂಸ್ಯಭಿಹನಿಷ್ಯಂತಿ ತಲೈರ್ಮುಷ್ಟಿಭಿರೇವ ಚ ।</p>
<p class="Shlok">ಸಾಂತ್ವೇನಾನುಪ್ರದಾನೇನ ಮಾನೇನ ಚ ಯಶಸ್ವಿನಾ ॥</p>
<p class="Text">ಯಶಸ್ವಿಯಾದ ಕಪಿರಾಜ ಸುಗ್ರೀವನು ಪ್ರಜೆಗಳನ್ನು ಸಾಂತ್ವನ ವಚನಗಳಿಂದಲೂ, ದಾನಾದಿಗಳಿಂದಲೂ, ಗೌರವದಿಂದಲೂ ಲಾಲಿಸಿ-ಪೋಷಿಸುತ್ತಿರುವನು. ತಮ್ಮ ರಾಜನ ಮರಣದಿಂದಾಗಿ ದುಃಖಿತರಾಗುವ ವಾನರರೆಲ್ಲರೂ ಪ್ರಾಣಗಳನ್ನು ಪರಿತ್ಯಜಿಸುತ್ತಾರೆ.॥ 33 ॥</p>
<p class="Shlok-Number" id="toc_marker-19-34">ಶ್ಲೋಕ - 34</p>
<p class="Shlok">ಲಾಲಿತಾಃ ಕಪಿರಾಜೇನ ಪ್ರಾಣಾಂಸ್ತ್ಯಕ್ಷ್ಯಂತಿ ವಾನರಾಃ ।</p>
<p class="Shlok">ನ ವನೇಷು ನ ಶೈಲೇಷು ನ ನಿರೋಧೇಷು ವಾ ಪುನಃ ॥</p>
<p class="Shlok-Number" id="toc_marker-19-35">ಶ್ಲೋಕ - 35</p>
<p class="Shlok">ಕ್ರೀಡಾಮನುಭವಿಷ್ಯಂತಿ ಸಮೇತ್ಯ ಕಪಿಕುಂಜರಾಃ ।</p>
<p class="Shlok">ಸಪುತ್ರದಾರಾಃ ಸಾಮಾತ್ಯಾ ಭರ್ತೃವ್ಯಸನಪೀಡಿತಾಃ ॥</p>
<p class="Text">ಹೀಗೆಲ್ಲ ಆದನಂತರ ಕಪಿಶ್ರೇಷ್ಠರು ಅರಣ್ಯಗಳಲ್ಲಿಯೂ, ಪರ್ವತ ಪ್ರದೇಶಗಳಲ್ಲಿಯೂ, ಗುಹೆಗಳಲ್ಲಿಯೂ, ಒಟ್ಟಾಗಿ ಸೇರಿ ವಿನೋದ-ಪ್ರಮೋದಗಳನ್ನು ಅನುಭವಿಸಲಾರರು. ರಾಜನ ವಿಯೋಗ ದುಃಖದಿಂದ ಪೀಡಿತರಾದ ಕಪಿಶ್ರೇಷ್ಠರು ಪುತ್ರ-ಪತ್ನಿಯರೊಡನೆ ಪರ್ವತಗಳ ಮೇಲಿನಿಂದ ಧುಮುಕಿ, ಸಮತಟ್ಟಾದ ಪ್ರದೇಶಗಳಲ್ಲಿಯೂ, ಹಳ್ಳ-ಕೊಳ್ಳಗಳಲ್ಲಿಯೂ ಬಿದ್ದು ಅಸುನೀಗುತ್ತಾರೆ. ॥ 34-35 ॥ </p>
<p class="Shlok-Number" id="toc_marker-19-36">ಶ್ಲೋಕ - 36</p>
<p class="Shlok">ಶೈಲಾಗ್ರೇಭ್ಯಃ ಪತಿಷ್ಯಂತಿ ಸಮೇತ್ಯ ವಿಷಮೇಷು ಚ ।</p>
<p class="Shlok">ವಿಷಮುದ್ಬಂಧನಂ ವಾಪಿ ಪ್ರವೇಶಂ ಜ್ವಲನಸ್ಯ ವಾ ॥</p>
<p class="Shlok-Number" id="toc_marker-19-37">ಶ್ಲೋಕ - 37</p>
<p class="Shlok">ಉಪವಾಸಮಥೋ ಶಸ್ತ್ರಂ ಪ್ರಚರಿಷ್ಯಂತಿ ವಾನರಾಃ ।</p>
<p class="Shlok">ಘೋರಮಾರೋದನಂ ಮನ್ಯೇ ಗತೇ ಮಯಿ ಭವಿಷ್ಯತಿ ॥</p>
<p class="Text">ಕೆಲವು ವಾನರರು ವಿಷವನ್ನು ಕುಡಿದು, ಕೆಲವರು ನೇಣುಗಳನ್ನು ಹಾಕಿಕೊಂಡು, ಕೆಲವರು ಬೆಂಕಿಯಲ್ಲಿ ಬಿದ್ದು, ಕೆಲವರು ಮರಣಾಂತ ಉಪವಾಸ ಮಾಡಿ, ಕೆಲವರು ಶಸ್ತ್ರಗಳಿಂದ ಚುಚ್ಚಿಕೊಂಡು ಅಸುನೀಗುತ್ತಾರೆ. ನಾನೇನಾದರೂ ಕೃತ-ಕೃತ್ಯನಾಗದೆ ಕಿಷ್ಕಿಂಧೆಗೆ ಮರಳಿ ಸೀತೆಯು ಸಿಗಲಿಲ್ಲವೆಂಬ ಕೆಟ್ಟ ಸಮಾಚಾರವನ್ನು ತಿಳಿಸಿದರೆ, ಇಕ್ಷ್ವಾಕುವಂಶವು ನಾಶವಾಗುತ್ತದೆ. ಕಪಿಕುಲವೂ ನಾಶವಾಗುತ್ತದೆ. ಮಹಾ ಘೋರವಾದ ರೋದನವೇ ನಾನು ಕೇಳಬೇಕಾಗುತ್ತದೆ. ಇದರಿಂದ ಅಂತಹ ಸರ್ವನಾಶಕ್ಕೆ ಕಾರಣನಾಗುವ ನಾನು ಕಿಷ್ಕಿಂಧೆಗೆ ಹೋಗುವುದೇ ಇಲ್ಲ. ॥ 36-37 ॥</p>
<p class="Shlok-Number" id="toc_marker-19-38">ಶ್ಲೋಕ - 38</p>
<p class="Shlok">ಇಕ್ಷ್ವಾಕುಕುಲನಾಶಶ್ಚ ನಾಶಶ್ಚೈವ ವನೌಕಸಾಮ್ ।</p>
<p class="Shlok">ಸೋಽಹಂ ನೈವ ಗಮಿಷ್ಯಾಮಿ ಕಿಷ್ಕಿಂಧಾಂ ನಗರೀಮಿತಃ ॥</p>
<p class="Text"> ಮೈಥಿಲಿಯನ್ನು ಕಾಣದೆ ಸುಗ್ರೀವನನ್ನು ಸಂದರ್ಶಿಸುವ ಸಾಮರ್ಥ್ಯವೂ ನನಗಿಲ್ಲ. ನಾನು ಕಿಷ್ಕಿಂಧೆಗೆ ಹೋಗದೆ ಇಲ್ಲಿಯೇ ಇದ್ದುಬಿಟ್ಟರೆ ಧರ್ಮಾತ್ಮರಾದ ರಾಮ-ಲಕ್ಷ್ಮಣರು ಸೀತೆಯು ಸಿಕ್ಕುವಳು ಎಂಬ ಪ್ರತ್ಯಾಶೆಯಿಂದಲಾದರೂ ಪ್ರಾಣಗಳನ್ನು ಧರಿಸಿರುತ್ತಾರೆ. ॥ 38 ॥ </p>
<p class="Shlok-Number" id="toc_marker-19-39">ಶ್ಲೋಕ -39</p>
<p class="Shlok">ನ ಚ ಶಕ್ಷ್ಯಾಮ್ಯಹಂ ದ್ರಷ್ಟುಂ ಸುಗ್ರೀವಂ ಮೈಥಿಲೀಂ ವಿನಾ ।</p>
<p class="Shlok">ಮಯ್ಯಗಚ್ಛತಿ ಚೇಹಸ್ಥೇ ಧರ್ಮಾತ್ಮಾನೌ ಮಹಾರಥೌ ॥</p>
<p class="Shlok-Number" id="toc_marker-19-40">ಶ್ಲೋಕ -40</p>
<p class="Shlok">ಆಶಯಾ ತೌ ಧರಿಷ್ಯೇತೇ ವಾನರಾಶ್ಚ ಮನಸ್ವಿನಃ ।</p>
<p class="Shlok">ಹಸ್ತಾದಾನೋ ಮುಖಾದಾನೋ ನಿಯತೋ ವೃಕ್ಷಮೂಲಿಕಃ ॥</p>
<p class="Shlok-Number" id="toc_marker-19-41">ಶ್ಲೋಕ - 41</p>
<p class="Shlok">ವಾನಪ್ರಸ್ಥೋ ಭವಿಷ್ಯಾಮಿ ಹ್ಯದೃಷ್ಟ್ವಾ ಜನಕಾತ್ಮಜಾಮ್ ।</p>
<p class="Shlok">ಸಾಗರಾನೂಪಜೇ ದೇಶೇ ಬಹುಮೂಲಫಲೋದಕೇ ॥</p>
<p class="Shlok-Number" id="toc_marker-19-42">ಶ್ಲೋಕ - 42</p>
<p class="Shlok">ಚಿತಾಂ ಕೃತ್ವಾ ಪ್ರವೇಕ್ಷ್ಯಾಮಿ ಸಮಿದ್ಧಮರಣೀಸುತಮ್ ।</p>
<p class="Shlok">ಉಪವಿಷ್ಟಸ್ಯ ವಾ ಸಮ್ಯಗ್ಲಿಂಗಿನಂ ಸಾಧಯಿಷ್ಯತಃ ॥</p>
<p class="Text">ಅವರೊಡನೆ ಬುದ್ಧಿವಂತರಾದ ವಾನರರೂ ಜೀವಿಸಿರುತ್ತಾರೆ. ಜನಕನ ಮಗಳಾದ ಸೀತಾದೇವಿಯನ್ನು ಕಾಣದಿರುವ ನಾನು ಇನ್ನು ಮುಂದೆ ಜಿತೇಂದ್ರಿಯನಾಗಿ ವಾನಪ್ರಸ್ಥವನ್ನು ಆಶ್ರಯಿಸಿ, ಮರದ ಬುಡದಲ್ಲಿ ವಾಸಿಸುತ್ತಾ, ತಾನಾಗಿಯೇ ಕೈಮೇಲೆ ಬೀಳುವ ಅಥವಾ ಬಾಯೊಳಗೆ ಬೀಳುವ ಫಲವನ್ನು ಮಾತ್ರ ತಿನ್ನುತ್ತಾ ಜೀವಿಸಿರುತ್ತೇನೆ. ಅನೇಕ ಫಲ-ಮೂಲಗಳಿಂದ ವಿಶಿಷ್ಟವಾದ ಸಮುದ್ರತೀರದಲ್ಲಿ ಚಿತೆಯೊಂದನ್ನು ನಿರ್ಮಿಸಿ ಅರಣಿಯಿಂದ ಹುಟ್ಟಿದ ಪ್ರಜ್ವಲಿಸುವ ಅಗ್ನಿಯಲ್ಲಿ ಪ್ರವೇಶಿಸುತ್ತೇನೆ. ಪ್ರಾಯೋಪವೇಶ ವ್ರತವನ್ನು ಕೈಗೊಂಡು ಯೋಗಸಾಧನೆಯ ಮೂಲಕ ಜೀವಾತ್ಮನ ಶರೀರಸಂಬಂಧವನ್ನು ಬೇರೆಯಾಗಿಸಿಕೊಂಡು ಶರೀರವನ್ನು ತ್ಯಾಗಮಾಡುವೆನು. ॥ 39-42 ॥</p>
<p class="Shlok-Number" id="toc_marker-19-43">ಶ್ಲೋಕ - 43</p>
<p class="Shlok">ಶರೀರಂ ಭಕ್ಷಯಿಷ್ಯಂತಿ ವಾಯಸಾಃ ಶ್ವಾಪದಾನಿ ಚ ।</p>
<p class="Shlok">ಇದಂ ಮಹರ್ಷಿಭಿರ್ದೃಷ್ಟಂ ನಿರ್ಯಾಣಮಿತಿ ಮೇ ಮತಿಃ ॥</p>
<p class="Text">ಅನಂತರ ಈ ಶರೀರವನ್ನು ಕಾಗೆಗಳೂ, ಮಾಂಸಾಹಾರಿ ಇತರ ಪ್ರಾಣಿಗಳು ತಿಂದುಹಾಕುತ್ತಾರೆ. ನಾನು ಸೀತಾದೇವಿಯನ್ನು ಕಾಣದಿದ್ದರೆ ಜಲಸಮಾಧಿಯ ಮೂಲಕ ಸಾಯುವೆನು. ನನ್ನ ಅಭಿಪ್ರಾಯದಂತೆ ಈ ವಿಧವಾದ ದೇಹತ್ಯಾಗವನ್ನು ಮಹರ್ಷಿಗಳು ಕಂಡುಕೊಂಡಿದ್ದರು. ॥ 43 ॥ </p>
<p class="Shlok-Number" id="toc_marker-19-44">ಶ್ಲೋಕ - 44</p>
<p class="Shlok">ಸಮ್ಯಗಾಪಃ ಪ್ರವೇಕ್ಷ್ಯಾಮಿ ನ ಚೇತ್ ಪಶ್ಯಾಮಿ ಜಾನಕೀಮ್ ।</p>
<p class="Shlok">ಸುಜಾತಮೂಲಾ ಸುಭಗಾ ಕೀರ್ತಿಮಾಲಾ ಯಶಸ್ವಿನಿ ॥</p>
<p class="Text">ಈ ರಾತ್ರಿಯ ಪ್ರಾರಂಭದಲ್ಲೇ ಲಂಕಾಧಿದೇವತೆಯನ್ನು ನಾನು ಜಯಿಸಿದೆನು. ಅದರಿಂದ ಇದು ನನಗೆ ಶುಭದಾಯಕ ರಾತ್ರಿಯು. ರಮ್ಯವಾದ ಚಂದ್ರೋದಯದಿಂದ ಸೀತಾನ್ವೇಷಣೆಗೆ ಅನುಕೂಲವಾಯಿತು, ಇದರಿಂದ ಸುಭಗ, ಪ್ರಾರಂಭಿಕ ವಿಜಯವು. ಕೀರ್ತಿ ತರುವಂತಹುದು, ಅದರಿಂದ ನನಗೆ ಕೀರ್ತಿದಾಯಕವು. ನಾನು ಲಂಕೆಯಲ್ಲಿ ಪ್ರವೇಶಿಸಿದ ಖ್ಯಾತಿವೆತ್ತ ರಾತ್ರಿಯು, ಅದರಿಂದ ಇದು ವಿಖ್ಯಾತ. ಜಾಗರಣದಿಂದ ಇದು ದೀರ್ಘವಾದ್ದರಿಂದ ವೀರರಾತ್ರಿಯು. ಇಷ್ಟರವರೆಗೆ ಶುಭವೇ ಜರಗಿದೆ, ಆದರೆ ಸೀತಾದೇವಿಯ ಜಾಡನ್ನು ತಿಳಿಯದೇ ಇರುವುದರಿಂದ ಇವೆಲ್ಲವೂ ಬೂದಿಯಲ್ಲಿ ಪನ್ನೀರು ಸುರಿದಂತಾಯಿತು. (ಅರ್ಥಾತ್ ವ್ಯರ್ಥವಾಗಿ ಕಳೆದುಹೋಗುತ್ತಿದೆ.) ॥ 44 ॥</p>
<p class="Shlok-Number" id="toc_marker-19-45">ಶ್ಲೋಕ - 45</p>
<p class="Shlok">ಪ್ರಭಗ್ನಾ ಚಿರರಾತ್ರೀಯಂ ಮಮ ಸೀತಾಮಪಶ್ಯತಃ ।</p>
<p class="Shlok">ತಾಪಸೋ ವಾ ಭವಿಷ್ಯಾಮಿ ನಿಯತೋ ವೃಕ್ಷಮೂಲಿಕಃ ॥</p>
<p class="Text">ಆದುದರಿಂದ ಸೀತಾದೇವಿಯನ್ನು ಕಾಣದೆ ನಾನು ಕಿಷ್ಕಿಂಧೆಗೆ ಹೋಗುವುದೇ ಇಲ್ಲ. ನಾನೀಗ ತಪಸ್ವಿಯಾದರೂ ಆಗುತ್ತೇನೆ, ಅಥವಾ ನಿಯತವಾದ ವ್ರತವನ್ನು ಕೈಗೊಂಡು ವೃಕ್ಷದ ಬುಡದಲ್ಲಿ ವಾಸಿಸುತ್ತೇನೆ. ॥ 45 ॥</p>
<p class="Shlok-Number" id="toc_marker-19-46">ಶ್ಲೋಕ - 46</p>
<p class="Shlok">ನೇತಃ ಪ್ರತಿಗಮಿಷ್ಯಾಮಿ ತಾಮದೃಷ್ಟ್ವಾಸಿತೇಕ್ಷಣಾಮ್ ।</p>
<p class="Shlok">ಯದೀತಃ ಪ್ರತಿಗಚ್ಛಾಮಿ ಸೀತಾಮನಧಿಗಮ್ಯ ತಾಮ್ ॥</p>
<p class="Shlok-Number" id="toc_marker-19-47">ಶ್ಲೋಕ - 47</p>
<p class="Shlok">ಅಂಗದಃಸಹ ತೈಃಸರ್ವೈರ್ವಾನರೈರ್ನ ಭವಿಷ್ಯತಿ ।</p>
<p class="Shlok">ವಿನಾಶೇ ಬಹವೋ ದೋಷಾ ಜೀವನ್ ಭದ್ರಾಣಿ ಪಶ್ಯತಿ ॥</p>
<p class="Text"> ಪೂಜ್ಯಳಾದ ಸೀತಾದೇವಿಯನ್ನು ದರ್ಶಿಸದೆ ಇಲ್ಲಿಂದ ನಾನು ಮಿತ್ರರಲ್ಲಿಗೆ ಮರಳಿ ಹೋದರೆ ಅಂಗದಾದಿ ವಾನರರೂ ಜೀವಿಸಿರಲಾರರು. ‘‘ನಿರಾಶೆಯಿಂದ ಅಸುನೀಗಿದರೆ ಅನೇಕ ದೋಷಗಳು ಉಂಟಾಗುತ್ತವೆ. ಜೀವಿಸಿದ್ದರೆ ಎಂದಾದರೊಂದು ದಿನ ಶುಭವನ್ನು ಕಾಣಬಹುದು.॥ 46-47 ॥ </p>
<p class="Shlok-Number" id="toc_marker-19-48">ಶ್ಲೋಕ - 48</p>
<p class="Shlok">ತಸ್ಮಾತ್ ಪ್ರಾಣಾನ್ ಧರಿಷ್ಯಾಮಿ ಧ್ರುವೋ ಜೀವತಿ ಸಂಗಮಃ ।</p>
<p class="Shlok">ಏವಂ ಬಹುವಿಧಂ ದುಃಖಂ ಮನಸಾ ಧಾರಯನ್ ಮುಹುಃ ॥</p>
<p class="Text">ಅದರಿಂದ ನಾನು ಪ್ರಾಣಗಳನ್ನು ತೊರೆಯುವುದಿಲ್ಲ ; ಬದುಕಿಯೇ ಇರುವೆನು. ಜೀವಿಸಿರುವವನಿಗೆ ಸುಖವು ಲಭಿಸುವುದು ನಿಶ್ಚಯವು.’’ ಕಪಿಶ್ರೇಷ್ಠನಾದ ಹನುಮಂತನು ಹೀಗೆ ಪರಿ-ಪರಿಯಾಗಿ ಯೋಚಿಸುತ್ತಾ ನಾನಾ ವಿಧವಾದ ದುಃಖಗಳನ್ನು ಮನಸ್ಸಿನಲ್ಲಿ ತುಂಬಿ ಕೊಂಡಿದ್ದನು.॥48॥</p>
<p class="Shlok-Number" id="toc_marker-19-49">ಶ್ಲೋಕ - 49</p>
<p class="Shlok">ನಾಧ್ಯಗಚ್ಛತ್ತದಾ ಪಾರಂ ಶೋಕಸ್ಯ ಕಪಿಕುಂಜರಃ ।</p>
<p class="Shlok">ತತೋ ವಿಕ್ರಮಮಾಸಾದ್ಯ ಧೈರ್ಯವಾನ್ ಕಪಿಕುಂಜರಃ ॥</p>
<p class="Shlok-Number" id="toc_marker-19-50">ಶ್ಲೋಕ - 50</p>
<p class="Shlok">ರಾವಣಂ ವಾ ವಧಿಷ್ಯಾಮಿ ದಶಗ್ರೀವಂ ಮಹಾಬಲಮ್ ।</p>
<p class="Shlok">ಕಾಮಮಸ್ತು ಹೃತಾ ಸೀತಾ ಪ್ರತ್ಯಾಚೀರ್ಣಂ ಭವಿಷ್ಯತಿ ॥</p>
<p class="Shlok-Number" id="toc_marker-19-51">ಶ್ಲೋಕ - 51</p>
<p class="Shlok">ಅಥವೈನಂ ಸಮುತ್ಕ್ಷಿಪ್ಯ ಉಪರ್ಯುಪರಿ ಸಾಗರಮ್ ।</p>
<p class="Shlok">ರಾಮಾಯೋಪಹರಿಷ್ಯಾಮಿ ಪಶುಂ ಪಶುಪತೇರಿವ ॥</p>
<p class="Text">ಈ ಶೋಕದಿಂದ ಹೊರಬರಲು ಅವನಿಗೆ ಸಾಧ್ಯವಾಗಲೇ ಇಲ್ಲ. ಅನಂತರ ಧೈರ್ಯಶಾಲಿಯೂ, ಕಪಿಶ್ರೇಷ್ಠನೂ ಆದ ಮಾರುತಿಯು ತನ್ನ ಪರಾಕ್ರಮವನ್ನು ಸ್ಮರಿಸುತ್ತಾ ಹೀಗೆ ಅಂದುಕೊಂಡನು ಅಪಹೃತಳಾದ ಸೀತಾದೇವಿಯು ತನ್ನ ಪಾಡಿಗೆ ಎಲ್ಲಾದರೂ ಇರಲಿ, ಮುಂದೇನಾಗುವುದೋ ಆಗಲೀ, ಆದರೆ ನಾನೀಗ ಮೊದಲಿಗೆ ಮಹಾಬಲನಾದ ಹತ್ತು ತಲೆಯ ರಾವಣನನ್ನೇ ಸಂಹಾರ ಮಾಡುತ್ತೇನೆ. ಇದರಿಂದ ಅವನು ಮಾಡಿದ ಅಪರಾಧಕ್ಕೆ ತಕ್ಕ ಪ್ರತೀಕಾರ ಆದಂತಾಗುತ್ತದೆ. ಹಾಗಿಲ್ಲದಿದ್ದರೆ ಇವನನ್ನೇ ಎತ್ತಿಕೊಂಡು ಸಮುದ್ರವನ್ನು ಲಂಘಿಸಿ ಪಶುಪತಿಗೆ ಪಶುವನ್ನು ಒಪ್ಪಿಸುವಂತೆ ರಾಮನಿಗೆ ಒಪ್ಪಿಸಿಬಿಡುತ್ತೇನೆ.<span class="char-style-override-6">*</span> ॥ 49-51 ॥</p>
<p class="Footnote-Shloka">*  ‘‘ಇಮಂ ಪಶುಂ ಪಶುಪತೇ ತೇ ಅದ್ಯ ಬಧ್ನಾಮ್ಯಗ್ನೇ’’ </p>
<p class="Footnotes-Right">(ತೈತ್ತಿರೀಯ ಸಂಹಿತಾ)</p>
<p class="Footnotes">	ಪಶುಪತಿ ಅಂದರೆ ಅಗ್ನಿ ಎಂದರ್ಥ.</p>
<p class="Shlok-Number" id="toc_marker-19-52">ಶ್ಲೋಕ - 52</p>
<p class="Shlok">ಇತಿ ಚಿಂತಾಂ ಸಮಾಪನ್ನಃ ಸೀತಾಮನಧಿಗಮ್ಯತಾಮ್ ।</p>
<p class="Shlok">ಧ್ಯಾನಶೋಕಪರೀತಾತ್ಮಾ ಚಿಂತಯಾಮಾಸ ವಾನರಃ ॥</p>
<p class="Shlok-Number" id="toc_marker-19-53">ಶ್ಲೋಕ - 53</p>
<p class="Shlok">ಯಾವತ್ ಸೀತಾಂಹಿ ಪಶ್ಯಾಮಿ ರಾಮಪತ್ನೀಂ ಯಶಸ್ವಿನೀಮ್ ।</p>
<p class="Shlok">ತಾವದೇತಾಂ ಪುರೀಂ ಲಂಕಾಂ ವಿಚಿನೋಮಿ ಪುನಃ ಪುನಃ ॥</p>
<p class="Text">ಮಹಾಭಾಗೆಯಾದ ಸೀತಾದೇವಿಯನ್ನು ಕಾಣದೇ ಹನುಮಂತನು ಹೀಗೆ ಪರಿ-ಪರಿಯಾಗಿ ಚಿಂತಿಸುತ್ತಿದ್ದನು. ಚಿಂತೆ ಮತ್ತು ಶೋಕಗಳಿಂದ ಅವನ ಮನಸ್ಸು ತುಂಬಿಹೋಗಿತ್ತು. ಮುಂದೇನು ಮಾಡಬೇಕೆಂಬುದರ ಬಗೆಗೆ ಪುನಃ-ಪುನಃ ಚಿಂತಿಸುತ್ತಲೇ ಇದ್ದನು. ‘ಯಶೋವತಿಯಾದ, ಶ್ರೀರಾಮನ ಪತ್ನಿಯಾದ ಸೀತಾದೇವಿಯನ್ನು ಕಾಣುವವರೆಗೆ ನಾನು ಈ ಲಂಕೆಯಲ್ಲಿ ಮರಳಿ-ಮರಳಿ ಹುಡುಕುತ್ತಲೇ ಇರುತ್ತೇನೆ.’ ॥ 52-53 ॥</p>
<p class="Shlok-Number" id="toc_marker-19-54">ಶ್ಲೋಕ - 54</p>
<p class="Shlok">ಸಂಪಾತಿವಚನಾಚ್ಚಾಪಿ ರಾಮಂ ಯದ್ಯಾನಯಾಮ್ಯಹಂ ।</p>
<p class="Shlok">ಅಪಶ್ಯನ್ ರಾಘವೋ ಭಾರ್ಯಾಂ ನಿರ್ದಹೇತ್ ಸರ್ವವಾನರಾನ್ ॥</p>
<p class="Shlok-Number" id="toc_marker-19-55">ಶ್ಲೋಕ - 55</p>
<p class="Shlok">ಇಹೈವ ನಿಯತಾಹಾರೋ ವತ್ಸ್ಯಾಮಿ ನಿಯತೇಂದ್ರಿಯಃ ।</p>
<p class="Shlok">ನ ಮತ್ಕೃತೇ ವಿನಶ್ಯೇಯುಃ ಸರ್ವೇ ತೇ ನರವಾನರಾಃ ॥</p>
<p class="Text">ಸಂಪಾತಿಯ ಮಾತಿನಂತೆ ಸೀತೆಯು ಲಂಕೆಯಲ್ಲಿರುವಳೆಂದು ತಿಳಿದು ಒಂದು ವೇಳೆ ಶ್ರೀರಾಮನನ್ನು ನಾನು ಇಲ್ಲಿಗೆ ಕರತಂದರೆ ತನ್ನ ಭಾರ್ಯೆಯಾದ ಸೀತೆಯನ್ನು ಕಣದೆ, ರಾಘವನು ಕುಪಿತನಾಗಿ ಎಲ್ಲ ವಾನರರನ್ನು ಸುಟ್ಟುಬಿಡುವನು. ಆದುದರಿಂದ ನಾನು ನಿಯತವಾದ ಆಹಾರವನ್ನು ಸೇವಿಸುತ್ತಾ ಜಿತೇಂದ್ರಿಯನಾಗಿ ಇಲ್ಲಿಯೇ ಇದ್ದುಬಿಡುವೆನು. ನನ್ನ ಸಲುವಾಗಿ ನರರೂ-ವಾನರರೂ ವಿನಾಶಹೊಂದದಿರಲಿ. ॥ 54-55 ॥ </p>
<p class="Shlok-Number" id="toc_marker-19-56">ಶ್ಲೋಕ - 56</p>
<p class="Shlok">ಅಶೋಕವನಿಕಾ ಚೇಯಂ ದೃಶ್ಯತೇ ಯಾ ಮಹಾದ್ರುಮಾ ।</p>
<p class="Shlok">ಇಮಾಮಭಿಗಮಿಷ್ಯಾಮಿ ನ ಹೀಯಂ ವಿಚಿತಾ ಮಯಾ ॥</p>
<p class="Text">ಇದೋ ಮುಂದೆ ಕಾಣುತ್ತಿರುವ ಅನೇಕ ಮಹಾವೃಕ್ಷಗಳಿಂದ ಕೂಡಿರುವ, ವಿಸ್ತಾರವಾದ ಈ ಅಶೋಕವನದಲ್ಲಿ ನಾನು ಇದುವರೆವಿಗೂ ಸೀತೆಯನ್ನು ಹುಡುಕಿಲ್ಲ. ಈಗ ಈ ವನವನ್ನು ಹೊಕ್ಕು ಸೀತೆಯನ್ನು ಇಲ್ಲಿಯೂ ಹುಡುಕುತ್ತೇನೆ. ॥ 56 ॥</p>
<p class="Shlok-Number" id="toc_marker-19-57">ಶ್ಲೋಕ - 57</p>
<p class="Shlok">ವಸೂನ್ ರುದ್ರಾಂಸ್ತಥಾದಿತ್ಯಾನಶ್ವಿನೌ ಮರುತೋಽಪಿ ಚ ।</p>
<p class="Shlok">ನಮಸ್ಕೃತ್ವಾ ಗಮಿಷ್ಯಾಮಿ ರಕ್ಷಸಾಂ ಶೋಕವರ್ಧನಃ ॥</p>
<p class="Text">ರಾಕ್ಷಸರಿಗೆ ಶೋಕವನ್ನು ಹೆಚ್ಚಿಸಲು ಬಂದಿರುವ ನಾನು ಅಷ್ಟವಸುಗಳನ್ನೂ, ಏಕಾದಶರುದ್ರರನ್ನೂ, ದ್ವಾದಶಾದಿತ್ಯರನ್ನೂ ಅಶ್ವಿನೀದೇವತೆಗಳನ್ನೂ, ಮರುತ್ತರನ್ನೂ ನಮಸ್ಕರಿಸಿ, ಸೀತೆಯನ್ನು ಹುಡುಕಲು ಈ ಅಶೋಕವನವನ್ನು ಪ್ರವೇಶಿಸುತ್ತೇನೆ. ॥ 57 ॥</p>
<p class="Shlok-Number" id="toc_marker-19-58">ಶ್ಲೋಕ - 58</p>
<p class="Shlok">ಜಿತ್ವಾ ತು ರಾಕ್ಷಸಾನ್ ಸರ್ವಾನಿಕ್ಷ್ವಾಕುಕುಲನಂದಿನೀಮ್ ।</p>
<p class="Shlok">ಸಂಪ್ರದಾಸ್ಯಾಮಿ ರಾಮಾಯ ಯಥಾ ಸಿದ್ಧಿಂ ತಪಸ್ವಿನೇ ॥</p>
<p class="Text">ರಾಕ್ಷಸರೆಲ್ಲರನ್ನು ಸಂಹರಿಸಿ, ಇಕ್ಷ್ವಾಕುಕುಲನಂದಿನಿಯಾದ ಸೀತಾದೇವಿಯನ್ನು, ಓರ್ವ ಮಹಾತಪಸ್ವಿಗೆ ಪ್ರಾಪ್ತವಾಗುವ ತಪಃಫಲದಂತೆ ಶ್ರೀರಾಮನಿಗೆ ಒಪ್ಪಿಸುತ್ತೇನೆ.’’ ॥ 58 ॥ </p>
<p class="Shlok-Number" id="toc_marker-19-59">ಶ್ಲೋಕ - 59</p>
<p class="Shlok">ಸ ಮುಹೂರ್ತಮಿವ ಧ್ಯಾತ್ವಾ ಚಿಂತಾವಗ್ರಥಿತೇಂದ್ರಿಯಃ ।</p>
<p class="Shlok">ಉದತಿಷ್ಠನ್ಮಹಾತೇಜಾ ಹನೂಮಾನ್ ಮಾರುತಾತ್ಮಜಃ ॥</p>
<p class="Text">ಚಿಂತೆಯಿಂದ ವ್ಯಾಕುಲವಾದ ಮನಸ್ಸಿನಿಂದ ಕೂಡಿದ್ದ, ಮಹಾತೇಜಸ್ವಿಯಾದ ವಾಯುಪುತ್ರನು ಕ್ಷಣಕಾಲ ಚಿಂತಿಸಿ ಒಂದು ನಿರ್ಧಾರಕ್ಕೆ ಬಂದು ಥಟ್ಟನೆ ಎದ್ದುನಿಂತು ದೇವತೆಗಳನ್ನು ಪ್ರಾರ್ಥಿಸಿದನು. ॥ 59 ॥ </p>
<p class="Shlok-Number" id="toc_marker-19-60">ಶ್ಲೋಕ - 60</p>
<p class="Shlok">ನಮೋಽಸ್ತು ರಾಮಾಯ ಸಲಕ್ಷ್ಮಣಾಯ</p>
<p class="Shlok">ದೇವ್ಯೈ ಚ ತಸ್ಯೈ ಜನಕಾತ್ಮಜಾಯೈ ।</p>
<p class="Shlok">ನಮೋಽಸ್ತು ರುದ್ರೇಂದ್ರಯಮಾನಿಲೇಭ್ಯೋ</p>
<p class="Shlok">ನಮೋಽಸ್ತು ಚಂದ್ರಾರ್ಕಮರುದ್ಗಣೇಭ್ಯಃ ॥</p>
<p class="Text">‘‘ಶ್ರೀರಾಮನಿಗೆ ನಮಸ್ಕಾರವು. ಜನಕಸುತೆಯಾದ ಜಾನಕಿಗೆ ನಮಸ್ಕಾರವು. ಲಕ್ಷ್ಮಣದೇವನಿಗೂ ನಮಸ್ಕಾರವು. ರುದ್ರನಿಗೂ, ಇಂದ್ರನಿಗೂ, ಯಮನಿಗೂ, ವಾಯುದೇವರಿಗೂ, ನಮಸ್ಕಾರಗಳು. ಸೂರ್ಯ, ಚಂದ್ರ, ಮರುದ್ಗಣರಿಗೂ, ನಮಸ್ಕಾರ ಮಾಡುತ್ತೇನೆ. ॥ 60 ॥ </p>
<p class="Shlok-Number" id="toc_marker-19-61">ಶ್ಲೋಕ - 61</p>
<p class="Shlok">ಸ ತೇಭ್ಯಸ್ತು ನಮಸ್ಕೃತ್ವಾ ಸುಗ್ರೀವಾಯ ಚ ಮಾರುತಿಃ ।</p>
<p class="Shlok">ದಿಶಃ ಸರ್ವಾಃ ಸಮಾಲೋಕ್ಯ ಹ್ಯಶೋಕವನಿಕಾಂ ಪ್ರತಿ ॥</p>
<p class="Text">ಹೀಗೆ ಮಾರುತಿಯು ಎಲ್ಲರಿಗೂ ನಮಸ್ಕರಿಸಿ ಒಡೆಯನಾದ ಸುಗ್ರೀವನನ್ನು ಮನಸ್ಸಿನಲ್ಲೇ ನಮಸ್ಕರಿಸಿ, ಸುತ್ತಲೂ ಎಲ್ಲ ಕಡೆಗಳಲ್ಲಿಯೂ ದೃಷ್ಟಿ ಹರಿಸಿ ಅಶೋಕವನದ ಕಡೆಗೆ ಹೊರಟನು. ॥ 61 ॥ </p>
<p class="Shlok-Number" id="toc_marker-19-62">ಶ್ಲೋಕ - 62</p>
<p class="Shlok">ಸ ಗತ್ವಾ ಮನಸಾ ಪೂರ್ವಮಶೋಕವನಿಕಾಂ ಶುಭಾಮ್ ।</p>
<p class="Shlok">ಉತ್ತರಂ ಚಿಂತಯಾಮಾಸ ವಾನರೋ ಮಾರುತಾತ್ಮಜಃ ॥</p>
<p class="Text">ಹನುಮಂತನು ಮೊದಲು ಅಶೋಕವನವನ್ನು ಮನಸ್ಸಿನಿಂದಲೇ ಪ್ರವೇಶಿಸಿ, ಅಲ್ಲೇ ಇರುವೆನೆಂದು ಭಾವಿಸಿ, ಮುಂದೆ ಮಾಡಬೇಕಾದ ಕಾರ್ಯಗಳ ಬಗೆಗೆ ಹಾಗೂ ಅಲ್ಲಿರಬಹುದಾದ ವಾತಾವರಣದ ಬಗ್ಗೆ ಯೋಚಿಸತೊಡಗಿದನು. ॥ 62 ॥ </p>
<p class="Shlok-Number" id="toc_marker-19-63">ಶ್ಲೋಕ - 63</p>
<p class="Shlok">ಧ್ರುವಂ ತು ರಕ್ಷೋಬಹುಲಾ ಭವಿಷ್ಯತಿ ವನಾಕುಲಾ ।</p>
<p class="Shlok">ಅಶೋಕವನಿಕಾಽಚಿಂತ್ಯಾ ಸರ್ವಸಂಸ್ಕಾರಸಂಸ್ಕೃತಾ ॥</p>
<p class="Text">‘‘ಉದ್ಯಾನವನಗಳ ಸಮೂಹಗಳಿಂದ ವ್ಯಾಪ್ತವಾಗಿರುವ, ಪುಣ್ಯತಮವಾದ, ಸಕಲವಿಧವಾದ ಸಂಸ್ಕಾರಗಳಿಂದಲೂ ಸಂಸ್ಕೃತವಾಗಿ ಚೆನ್ನಾಗಿ ಬೆಳೆದಿರುವ ಗಿಡ-ಮರ-ಬಳ್ಳಿಗಳಿಂದ ತುಂಬಿರುವ ಈ ಅಶೋಕವನವನ್ನು ಮೊದಲು ನೋಡಿಲ್ಲ. ಇಲ್ಲಿ ಅನೇಕ ರಾಕ್ಷಸರು ಇರಬಹುದೆಂಬುದು ನಿಶ್ಚಯವು. ॥63॥</p>
<p class="Shlok-Number" id="toc_marker-19-64">ಶ್ಲೋಕ - 64</p>
<p class="Shlok">ರಕ್ಷಿಣಶ್ಚಾತ್ರ ವಿಹಿತಾ ನೂನಂ ರಕ್ಷಂತಿ ಪಾದಪಾನ್ ।</p>
<p class="Shlok">ಭಗವಾನಪಿ ಸರ್ವಾತ್ಮಾ ನಾತಿಕ್ಷೋಭಂ ಪ್ರವಾತಿ ವೈ ॥</p>
<p class="Text">ಇಲ್ಲಿ ವನದ ವೃಕ್ಷರಕ್ಷಣೆಗಾಗಿ ರಾಕ್ಷಸಭಟರು ತಪ್ಪದೇ ನಿಯೋಜಿತರಾಗಿರಬಹುದು. ಸರ್ವಾತ್ಮನಾದ ಭಗವಾನ್ ವಾಯುದೇವರೂ ಕೂಡ ವೃಕ್ಷಗಳು ಹೆಚ್ಚು ಅಲ್ಲಾಡದಂತೆ ಮೆಲ್ಲ-ಮೆಲ್ಲನೆ ಬೀಸುತ್ತಿರುವನು. ॥ 64 ॥ </p>
<p class="Shlok-Number" id="toc_marker-19-65">ಶ್ಲೋಕ - 65</p>
<p class="Shlok">ಸಂಕ್ಷಿಪ್ತೋಽಯಂ ಮಯಾತ್ಮಾ ಚ ರಾಮಾರ್ಥೇ ರಾವಣಸ್ಯ ಚ ।</p>
<p class="Shlok">ಸಿದ್ಧಿಂ ಮೇ ಸಂವಿಧಾಸ್ಯಂತಿ ದೇವಾಃ ಸರ್ಷಿಗಣಾಸ್ತ್ವಿಹ ॥</p>
<p class="Text">ಶ್ರೀರಾಮನ ಕಾರ್ಯಸಾಧನೆಗಾಗಿಯೂ, ರಾವಣನು ನೋಡದಿರಲೆಂದು ನಾನು ನನ್ನ ಶರೀರವನ್ನು ಸಣ್ಣದಾಗಿಸಿಕೊಂಡಿದ್ದೇನೆ. ದೇವತೆಗಳೂ, ಮಹರ್ಷಿಗಳ ಸಮೂಹಗಳೂ, ನನ್ನ ಕಾರ್ಯವು ಸಿದ್ಧಿಸುವಂತೆ ಅನುಗ್ರಹಿಸಲಿ. ॥ 65 ॥</p>
<p class="Shlok-Number" id="toc_marker-19-66">ಶ್ಲೋಕ - 66</p>
<p class="Shlok">ಬ್ರಹ್ಮಾ ಸ್ವಯಂಭೂರ್ಭಗವಾನ್ ದೇವಾಶ್ಚೈವ ದಿಶಂತು ಮೇ ।</p>
<p class="Shlok">ಸಿದ್ಧಿಮಗ್ನಿಶ್ಚ ವಾಯುಶ್ಚ ಪುರುಹೂತಶ್ಚ ವಜ್ರಭೃತ್ ॥</p>
<p class="Shlok-Number" id="toc_marker-19-67">ಶ್ಲೋಕ - 67</p>
<p class="Shlok">ವರುಣಃ ಪಾಶಹಸ್ತಶ್ಚ ಸೋಮಾದಿತ್ಯೌ ತಥೈವ ಚ ।</p>
<p class="Shlok">ಅಶ್ವಿನೌ ಚ ಮಹಾತ್ಮಾನೌ ಮರುತಃ ಸರ್ವ ಏವ ಚ ॥</p>
<p class="Text"> ಸ್ವಯಂಭುವಾದ ಬ್ರಹ್ಮದೇವರೂ, ಇತರ ದೇವತೆಗಳೂ, ಅಗ್ನಿಯೂ, ವಾಯುವೂ, ವಜ್ರಪಾಣಿಯಾದ ಇಂದ್ರನೂ ಪಾಶಹಸ್ತನಾದ ವರುಣನೂ ಹಾಗೇ ಸೂರ್ಯ-ಚಂದ್ರರೂ, ಮಹಾತ್ಮರಾದ ಅಶ್ವಿನೀದೇವತೆಗಳೂ, ಮರುತ್ತುಗಳೂ, ಶಿವನು ನನ್ನ ಕಾರ್ಯವು ಸಿದ್ಧಿಸುವಂತೆ ಅನುಗ್ರಹಿಸಲಿ. ॥ 66-67 ॥ </p>
<p class="Shlok-Number" id="toc_marker-19-68">ಶ್ಲೋಕ - 68</p>
<p class="Shlok">ಸಿದ್ಧಿಂ ಸರ್ವಾಣಿ ಭೂತಾನಿ ಭೂತಾನಾಂ ಚೈವ ಯಃ ಪ್ರಭುಃ ।</p>
<p class="Shlok">ದಾಸ್ಯಂತಿ ಮಮ ಯೇ ಚಾನ್ಯೇ ಹ್ಯದೃಷ್ಟಾಃ ಪಥಿ ಗೋಚರಾಃ ॥</p>
<p class="Text">ಸಕಲ ಪ್ರಾಣಿಗಳೂ, ಸಮಸ್ತ ಜೀವಕೋಟಿಗೆ ಅಧಿಪತಿಯಾದ ಶ್ರೀಮಹಾವಿಷ್ಣುವು ಅದೃಶ್ಯರಾಗಿ ಸಂಚರಿಸುವ ಇತರ ದೇವತೆಗಳೂ ನನ್ನ ಕಾರ್ಯ ಸಿದ್ಧಿಗಾಗಿ ಆಶೀರ್ವದಿಸಲಿ.॥68॥ </p>
<p class="Shlok-Number" id="toc_marker-19-69">ಶ್ಲೋಕ - 69</p>
<p class="Shlok">ತದುನ್ನಸಂ ಪಾಂಡರದಂತಮವ್ರಣಂ</p>
<p class="Shlok">ಶುಚಿಸ್ಮಿತಂ ಪದ್ಮಪಲಾಶಲೋಚನಮ್ ।</p>
<p class="Shlok">ದ್ರಕ್ಷ್ಯೇ ತದಾರ್ಯಾವದನಂ ಕದಾ ನ್ವಹಂ</p>
<p class="Shlok">ಪ್ರಸನ್ನ ತಾರಾಧಿಪತುಲ್ಯದರ್ಶನಮ್ ॥</p>
<p class="Text">ಆರ್ಯೆಯಾದ ಸೀತಾದೇವಿಯ ಮುಖಾರವಿಂದವು, ಅಂದವಾದ ಮೂಗಿನಿಂದ ಕೂಡಿದೆ. ಬಿಳುಪಾದ ಹಲ್ಲುಗಳಿಂದ ಶೋಭಾಯಮಾನವಾಗಿದೆ. ಆ ಸುಂದರ ಮುಖದಲ್ಲಿ ಯಾವುದೇ ಕಲೆಗಳು ಇಲ್ಲ. ಶುಭ್ರವಾದ ಮಂದಹಾಸದಿಂದ ಯುಕ್ತವಾಗಿದೆ. ತಾವರೆಯ ಎಸಳಿಗೆ ಸಮಾನವಾದ ಕಣ್ಣುಗಳಿಂದ ಕೂಡಿದ್ದು, ತಾರಾಗಣ ಅಧಿಪತಿಯಾದ ಚಂದ್ರನಂತೆ ಪ್ರಭೆಯಿಂದೊಡಗೂಡಿದೆ. ಅಂತಹ ಸುಂದರವಾದ ಮುಖಾರವಿಂದವನ್ನು ನಾನು ಎಂದು ನೋಡುವೆನೋ? ॥ 69 ॥ </p>
<p class="Shlok-Number" id="toc_marker-19-70">ಶ್ಲೋಕ - 70</p>
<p class="Shlok">ಕ್ಷುದ್ರೇಣ ಪಾಪೇನ ನೃಶಂಸಕರ್ಮಣಾ</p>
<p class="Shlok">ಸುದಾರುಣಾಲಂಕೃತವೇಷಧಾರಿಣಾ ।</p>
<p class="Shlok">ಬಲಾಭಿಭೂತಾ ಹ್ಯಬಲಾ ತಪಸ್ವಿನೀ</p>
<p class="Shlok">ಕಥಂ ನು ಮೇ ದೃಷ್ಟಿಪಥೇಽದ್ಯ ಸಾ ಭವೇತ್ ॥</p>
<p class="Text">ರಾವಣನು ಕ್ಷುದ್ರನೂ, ಪಾಪಿಷ್ಠನೂ, ಕ್ರೂರಕರ್ಮನೂ, ಭಯಂಕರವಾದ ವೇಷವನ್ನು ಧರಿಸುವವನೂ ಆದ ಆ ದುಷ್ಟನು ಅಬಲೆಯಾದ, ಶ್ರೀರಾಮನನ್ನೇ ಸದಾಕಾಲ ಧ್ಯಾನಿಸುತ್ತಿರುವ, ಪತಿ ಪರಾಯಣಳಾದ ಸೀತಾದೇವಿಯನ್ನು ಬಲವಂತವಾಗಿ ಅಪಹರಿಸಿಕೊಂಡು ಬಂದು ತನ್ನ ಅಧೀನದಲ್ಲಿ ಇಟ್ಟುಕೊಂಡಿರುವನು. ಅಂತಹವಳು ನನ್ನ ದೃಷ್ಟಿಗೆ ಹೇಗೆ ಗೋಚರಿಸುವಳು? ನನಗೆಲ್ಲಿ ಸಿಗುವಳು? ॥ 70 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ತ್ರಯೋದಶಃ ಸರ್ಗಃ ॥ 13 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಹದಿಮೂರನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-20">ಹದಿನಾಲ್ಕನೆಯ ಸರ್ಗ </p>
<p class="Sub-Heading">ಹನುಮಂತನು ಅಶೋಕವನವನ್ನು ಪ್ರವೇಶಿಸಿ ಅದರ ಸೊಬಗನ್ನು ನೋಡಿದುದು, <br/>ಅಶೋಕವೃಕ್ಷದ ಮೇಲೆ ಕುಳಿತು ಸೀತೆಯಿರುವ ಸ್ಥಳವನ್ನು ಹುಡುಕಿದುದು</p>
<p class="Shlok-Number" id="toc_marker-20-1">ಶ್ಲೋಕ - 1</p>
<p class="Shlok">ಸ ಮುಹೂರ್ತಮಿವ ಧ್ಯಾತ್ವಾ ಮನಸಾ ಚಾಧಿಗಮ್ಯತಾಮ್ ।</p>
<p class="Shlok">ಅವಪ್ಲುತೋ ಮಹಾತೇಜಾಃ ಪ್ರಾಕಾರಂ ತಸ್ಯ ವೇಶ್ಮನಃ ॥</p>
<p class="Text">ಮಹಾತೇಜಸ್ವಿಯಾದ ಆ ಹನುಮಂತನು ಕ್ಷಣಕಾಲದವರೆಗೆ ಮುಂದೆ ಮಾಡಬೇಕಾದ ಕಾರ್ಯದ ಬಗೆಗೆ ಯೋಚಿಸುತ್ತಾ, ಸೀತಾದೇವಿಯನ್ನು ಮನಸ್ಸಿನಲ್ಲಿಯೇ ಧ್ಯಾನಿಸಿ, ಮಾನಸಿಕವಾಗಿ ಅಶೋಕವನವನ್ನು ಸೇರಿದನು. ಅನಂತರ ರಾವಣನ ಭವನದಿಂದ ಹಾರಿ ಅಶೋಕವನದ ಪ್ರಾಕಾರವನ್ನು ಅಡರಿದನು. ॥ 1 ॥</p>
<p class="Shlok-Number" id="toc_marker-20-2">ಶ್ಲೋಕ - 2</p>
<p class="Shlok">ಸ ತು ಸಂಹೃಷ್ಟಸರ್ವಾಂಗಃ ಪ್ರಾಕಾರಸ್ಥೋ ಮಹಾಕಪಿಃ ।</p>
<p class="Shlok">ಪುಷ್ಪಿತಾಗ್ರಾನ್ ವಸಂತಾದೌ ದದರ್ಶ ವಿವಿಧಾನ್ ದ್ರುಮಾನ್ ॥</p>
<p class="Text">ಪ್ರಾಕಾರದ ಮೇಲಿದ್ದ ಆ ಮಹಾಕಪಿವರನು ಪುಲಕಿತಗಾತ್ರನಾಗಿ, ವಸಂತ ಋತುವಿನ ಪ್ರಾರಂಭದಲ್ಲಿ ಸಮೃದ್ಧವಾಗಿ ಪುಷ್ಪಗಳಿಂದ ಕೂಡಿರುವ ವಿಧ-ವಿಧವಾದ ವೃಕ್ಷಗಳನ್ನು ಆ ಅಶೋಕವನದಲ್ಲಿ ನೋಡಿದನು. ॥ 2 ॥</p>
<p class="Shlok-Number" id="toc_marker-20-3">ಶ್ಲೋಕ - 3</p>
<p class="Shlok">ಸಾಲಾನಶೋಕಾನ್ ಭವ್ಯಾಂಶ್ಚ ಚಂಪಕಾಂಶ್ಚ ಸುಪುಷ್ಟಿತಾನ್ ।</p>
<p class="Shlok">ಉದ್ದಾಲಕಾನ್ನಾಗವೃಕ್ಷಾಂಶ್ಚೂತಾನ್ ಕಪಿಮೂಖಾನಪಿ ॥</p>
<p class="Shlok-Number" id="toc_marker-20-4">ಶ್ಲೋಕ - 4</p>
<p class="Shlok">ಅಥಾಮ್ರವಣಸಂಛನ್ನಾಂ ಲತಾಶತಸಮಾವೃತಾಮ್ ।</p>
<p class="Shlok">ಜ್ಯಾಮುಕ್ತ ಇವ ನಾರಾಚಃ ಪುಪ್ಲುವೇ ವೃಕ್ಷವಾಟಿಕಾಮ್ ॥</p>
<p class="Text">ಅಲ್ಲಿ ಅನೇಕ ಮತ್ತಿಮರಗಳೂ, ಭವ್ಯವಾದ ಅಶೋಕ ವೃಕ್ಷಗಳೂ, ಹೂವುಗಳಿಂದ ಅಲಂಕೃತವಾದ ಸಂಪಿಗೆಯ ಮರಗಳೂ, ಚಳ್ಳೆಮರಗಳೂ, ನಾಗಸಂಪಿಗೆ ಮರಗಳೂ, ಅನೇಕ ಜಾತಿಯ ಮಾವಿನಮರಗಳೂ ಇದ್ದುವು. ಕೋತಿಮಾವಿನ ಹಣ್ಣಿನ ಮರಗಳೂ ಅಲ್ಲಿ ಹೇರಳವಾಗಿದ್ದವು. ನೂರಾರು ಬಳ್ಳಿಗಳಿಂದ ಸುತ್ತುವರಿಯಲ್ಪಟ್ಟ ಆ ವೃಕ್ಷವಾಟಿಕೆಯನ್ನು ಬಿಲ್ಲಿನ ನಾಣಿನಿಂದ ಹೊರಟ ಬಾಣದಂತೆ ಹನುಮಂತನು ವೇಗವಾಗಿ ಒಂದೇ ನೆಗೆತಕ್ಕೆ ಅಶೋಕವನಕ್ಕೆ ಹಾರಿದನು. ॥ 3-4 ॥</p>
<p class="Shlok-Number" id="toc_marker-20-5">ಶ್ಲೋಕ - 5</p>
<p class="Shlok">ಸ ಪ್ರವಿಶ್ಯ ವಿಚಿತ್ರಾಂ ತಾಂ ವಿಹಗೈರಭಿನಾದಿತಾಮ್ ।</p>
<p class="Shlok">ರಾಜತೈಃ ಕಾಂಚನೈಶ್ಚೈವ ಪಾದಪೈಃ ಸರ್ವತೋ ವೃತಾಮ್ ॥</p>
<p class="Shlok-Number" id="toc_marker-20-6">ಶ್ಲೋಕ - 6</p>
<p class="Shlok">ವಿಹಗೈರ್ಮೃಗಸಂಘೈಶ್ಚ ವಿಚಿತ್ರಾಂ ಚಿತ್ರಕಾನನಾಮ್ ।</p>
<p class="Shlok">ಉದಿತಾದಿತ್ಯಸಂಕಾಶಾಂ ದದರ್ಶ ಹನುಮಾನ್ ಕಪಿಃ ॥</p>
<p class="Text">ಅವನು ಚಿತ್ರ-ವಿಚಿತ್ರವಾದ ವೃಕ್ಷವಾಟಿಕೆಯನ್ನು ಹೊಕ್ಕನು. ಅಲ್ಲಿ ಪಕ್ಷಿಗಳ ಕಿಲ-ಕಿಲ ಧ್ವನಿಗಳು ತುಂಬಿದ್ದವು. ಚಿನ್ನ ಮತ್ತು ಬೆಳ್ಳಿಯಂತೆ ಶೋಭಿಸುವ ವೃಕ್ಷಗಳಿಂದಲೂ, ಪಕ್ಷಿಗಳ, ಮೃಗಗಳ ಸಮೂಹಗಳಿಂದ ಕೂಡಿದ್ದು ವಿಚಿತ್ರವಾಗಿ ಕಾಣುತ್ತಿತ್ತು. ಅದು ಉದಿಸಿದ ಸೂರ್ಯಕಾಂತಿಯಂತೆ ಪ್ರಕಾಶಿಸುತ್ತಾ ವಿರಾಜಿಸುತ್ತಿದ್ದಿತು. ಹನುಮಂತನು ಅಂತಹ ವಿಚಿತ್ರವಾದ ಉದ್ಯಾನವನವನ್ನು ನೋಡಿದನು. ॥ 5-6 ॥ </p>
<p class="Shlok-Number" id="toc_marker-20-7">ಶ್ಲೋಕ - 7</p>
<p class="Shlok">ವೃತಾಂ ನಾನಾವಿಧೈವೃಕ್ಷೈಃ ಪುಷ್ಪೋಪಗಲೋಪಗೈಃ ।</p>
<p class="Shlok">ಕೋಕಿಲೈರ್ಭೃಂಗರಾಜೈಶ್ಚ ಮತ್ತೈರ್ನಿತ್ಯನಿಷೇವಿತಾಮ್ ॥</p>
<p class="Shlok-Number" id="toc_marker-20-8">ಶ್ಲೋಕ - 8</p>
<p class="Shlok">ಪ್ರಹೃಷ್ಟಮನುಜೇ ಕಾಲೇ ಮೃಗಪಕ್ಷಿಸಮಾಕುಲೇ ।</p>
<p class="Shlok">ಮತ್ತಬರ್ಹಿಣಸಂಘುಷ್ಟಾಂ ನಾನಾದ್ವಿಜಗಣಾಯುತಾಮ್ ॥</p>
<p class="Text">ಆ ಸಮಯವು ಮಾನವರೆಲ್ಲರೂ ನಕ್ಕು-ನಲಿಯುವ ವಸಂತಕಾಲವಾಗಿದ್ದಿತು. ಫಲ-ಪುಷ್ಪಗಳಿಂದ ಸಮೃದ್ಧವಾದ ನಾನಾವಿಧ ವೃಕ್ಷಗಳಿಂದ ವ್ಯಾಪ್ತವಾಗಿದ್ದಿತು. ಮದಿಸಿದ ದುಂಬಿಗಳೂ, ಕೋಗಿಲೆಗಳೂ ಆ ವೃಕ್ಷಗಳನ್ನು ಆಶ್ರಯಿಸಿದ್ದವು. ಮತ್ತ ಮಯೂರಗಳು ನಿನಾದ ಮಾಡುತ್ತಿದ್ದವು. ನಾನಾವಿಧವಾದ ಪಕ್ಷಿಗಳ ಸಮೂಹಗಳಿಂದ, ಮೃಗಗಳ ಹಿಂಡಿನಿಂದ ಸಮಾವೃತವಾಗಿತ್ತು. ಅಂತಹ ಸುಂದರವಾದ ಅಶೋಕವನವನ್ನು ಹನುಮಂತನು ನೋಡಿದನು. ॥ 7-8 ॥</p>
<p class="Shlok-Number" id="toc_marker-20-9">ಶ್ಲೋಕ - 9</p>
<p class="Shlok">ಮಾರ್ಗಮಾಣೋ ವರಾರೋಹಾಂ ರಾಜಪುತ್ರೀಮನಿಂದಿತಾಮ್ ।</p>
<p class="Shlok">ಸುಖಪ್ರಸುಪ್ತಾನ್ ವಿಹಗಾನ್ ಬೋಧಯಾಮಾಸ ವಾನರಃ ॥</p>
<p class="Text">ಸರ್ವಶುಭಲಕ್ಷಣಸಂಪನ್ನೆಯೂ ಸೌಂದರ್ಯರಾಶಿಯೂ ಆದ ಜನಕಸುತೆಯನ್ನು ಹುಡುಕುತ್ತಿದ್ದ ಹನುಮಂತನು ಸುಖ ನಿದ್ದೆಯಲ್ಲಿದ್ದ ಪಕ್ಷಿಗಳನ್ನು ರೆಂಬೆಗಳನ್ನು ಅಲ್ಲಾಡಿಸಿ ಎಚ್ಚರಿಸಿದನು. ॥ 9 ॥</p>
<p class="Shlok-Number" id="toc_marker-20-10">ಶ್ಲೋಕ - 10</p>
<p class="Shlok">ಉತ್ಪತದ್ಭಿರ್ದ್ವಿಜಗಣೈಃ ಪಕ್ಷೈಃ ಸಾಲಾಃ ಸಮಾಹತಾಃ ।</p>
<p class="Shlok">ಅನೇಕವರ್ಣಾ ವಿವಿಧಾ ಮುಮುಚುಃ ಪುಷ್ಪವೃಷ್ಟಯಃ ॥</p>
<p class="Text">ಗಾಬರಿಗೊಂಡು ಮೇಲಕ್ಕೆ ಹಾರುತ್ತಿದ್ದ ಪಕ್ಷಿಗಳ ರೆಕ್ಕೆಗಳ ಬಡಿತದಿಂದಾಗಿ ಪುಷ್ಪಭರಿತವಾಗಿದ್ದ ವೃಕ್ಷಗಳು ನೂರಾರು ಬಣ್ಣ-ಬಣ್ಣದ ಹೂಮಳೆಯನ್ನೇ ಸುರಿಸಿದವು. ॥ 10 ॥ </p>
<p class="Shlok-Number" id="toc_marker-20-11">ಶ್ಲೋಕ - 11</p>
<p class="Shlok">ಪುಷ್ಪಾವಕೀರ್ಣಃ ಶುಶುಭೇ ಹನುಮಾನ್ ಮಾರುತಾತ್ಮಜಃ ।</p>
<p class="Shlok">ಅಶೋಕವನಿಕಾಮಧ್ಯೇ ಯಥಾ ಪುಷ್ಪಮಯೋ ಗಿರಿಃ ॥</p>
<p class="Text">ವಾಯು ಪುತ್ರನಾದ ಹನುಮಂತನ ಮೇಲೆ ಸುರಿಯುತ್ತಿದ್ದ ಹೂಮಳೆಯಿಂದ ಮುಳುಗಿ ಮಾರುತಿಯು ಆ ಅಶೋಕವನದ ಮಧ್ಯದಲ್ಲಿ ಪುಷ್ಪಮಯ ಪರ್ವತದಂತೆ ಪ್ರಕಾಶಿಸುತ್ತಿದ್ದನು. ॥ 11 ॥ </p>
<p class="Shlok-Number" id="toc_marker-20-12">ಶ್ಲೋಕ - 12</p>
<p class="Shlok">ದಿಶಃ ಸರ್ವಾಃ ಪ್ರಧಾವಂತಂ ವೃಕ್ಷಷಂಡಗತಂ ಕಪಿಮ್ ।</p>
<p class="Shlok">ದೃಷ್ಟ್ವಾ ಸರ್ವಾಣಿ ಭೂತಾನಿ ವಸಂತ ಇತಿ ಮೇನಿರೇ ॥</p>
<p class="Text">ಹನುಮಂತನು ಅಶೋಕವನದ ಎಲ್ಲ ಕಡೆಗಳಲ್ಲಿ ಸೀತೆಯನ್ನು ಹುಡುಕುತ್ತಾ ವೃಕ್ಷಗಳ ಸಮೂಹದಲ್ಲಿ ನುಸುಳಿಕೊಂಡು ಓಡಾಡುತ್ತಿದ್ದನು. ಅವನನ್ನು ನೋಡಿದ ಎಲ್ಲ ಪ್ರಾಣಿಗಳು, ವಸಂತನೇ ಮೂರ್ತಿಮಂತನಾಗಿ ಬಂದಿರಬಹುದೆಂದು ಭಾವಿಸಿದವು. (ಏಕೆಂದರೆ ಮಾರುತಿಯು ಅತೀವ ಸುಂದರನಾಗಿದ್ದನು.) ॥ 12 ॥</p>
<p class="Shlok-Number" id="toc_marker-20-13">ಶ್ಲೋಕ - 13</p>
<p class="Shlok">ವೃಕ್ಷೇಭ್ಯಃ ಪತಿತೈಃ ಪುಷ್ಪೈರವಕೀರ್ಣಾ ಪೃಥಗ್ವಿಧೈಃ ।</p>
<p class="Shlok">ರರಾಜ ವಸುಧಾ ತತ್ರ ಪ್ರಮದೇವ ವಿಭೂಷಿತಾ ॥</p>
<p class="Text">ವೃಕ್ಷಗಳಿಂದ ಉದುರಿದ್ದ ನಾನಾವಿಧವಾದ ಪುಷ್ಪಗಳಿಂದ ತುಂಬಿ ಹೋದ ಭೂದೇವಿಯು ಆಭರಣಗಳಿಂದ ಸಮಲಂಕೃತಳಾದ ಪ್ರಮದೆಯಂತೆ ರಾರಾಜಿಸುತ್ತಿದ್ದಳು. ॥ 13 ॥</p>
<p class="Shlok-Number" id="toc_marker-20-14">ಶ್ಲೋಕ - 14</p>
<p class="Shlok">ತರಸ್ವಿನಾ ತೇ ತರವಸ್ತರಸಾಭಿಪ್ರಕಂಪಿತಾಃ ।</p>
<p class="Shlok">ಕುಸುಮಾನಿ ವಿಚಿತ್ರಾಣಿ ಮುಮುಚುಃ ಕಪಿನಾ ತದಾ ॥</p>
<p class="Text">ಮಹಾಬಲಶಾಲಿಯಾದ ಆ ಹನುಮಂತನು ತನ್ನ ಬಲದಿಂದ ಅಲ್ಲಿದ್ದ ವೃಕ್ಷಗಳನ್ನು ಅಲ್ಲಾಡಿಸುತ್ತಿರುವಾಗ ಅವುಗಳಲ್ಲಿದ್ದ ಹಲವಾರು ಬಣ್ಣದ ಹೂವುಗಳು ಉದುರುತ್ತಿದ್ದವು. ॥ 14 ॥ </p>
<p class="Shlok-Number" id="toc_marker-20-15">ಶ್ಲೋಕ - 15</p>
<p class="Shlok">ನಿರ್ಧೂತಪತ್ರಶಿಖರಾಃ ಶೀರ್ಣಪುಷ್ಪಲಾ ದ್ರುಮಾಃ ।</p>
<p class="Shlok">ನಿಕ್ಷಿಪ್ತ ವಸ್ತ್ರಾಭರಣಾ ಧೂರ್ತಾ ಇವ ಪರಾಜಿತಾಃ ॥</p>
<p class="Text">ಹನುಮಂತನು ಆ ವೃಕ್ಷಗಳನ್ನು ಅಲ್ಲಾಡಿಸುವಾಗ ಅವುಗಳ ಎಲೆಗಳೂ, ಹೂವುಗಳೂ, ಫಲಗಳೂ ಪೂರ್ಣವಾಗಿ ಬಿದ್ದುಹೋದುವು. ಆಗ ಬೋಳಾದ ಆ ಮರಗಳು, ಜೂಜಿನಲ್ಲಿ ಪರಾಜಿತರಾಗಿ ವಸ್ತ್ರಾಭರಣಗಳನ್ನು ಕಳೆದುಕೊಂಡ ಜೂಜುಕೋರರಂತೆ<span class="char-style-override-6">*</span> ಕಾಣುತ್ತಿದ್ದವು. ॥ 15 ॥</p>
<p class="Footnotes">* ಜೂಜಿನಲ್ಲಿ ಹೆಚ್ಚಾದ ವ್ಯಸನಕ್ಕೆ ಒಳಗಾದವರು ವಿವೇಕಭ್ರಷ್ಟರಾಗಿ, ಅಮೂಲ್ಯವಾದ ವಸ್ತುಗಳನ್ನು, ಹಣವನ್ನು, ವಸ್ತ್ರಗಳನ್ನು ಕೂಡ ಜೂಜಿನ ಪಣಕ್ಕೆ ಕಟ್ಟಿ ಕಳೆದುಕೊಳ್ಳುತ್ತಾರೆ. ಇಷ್ಟಾದರೂ ಅದರಿಂದ ದೂರವುಳಿಯುವುದಿಲ್ಲ. ಆದುದರಿಂದ ಜೂಜು ಎಂಬುದು ಬಲು ಕೆಟ್ಟದ್ದಾಗಿದೆ.</p>
<p class="Shlok-Number" id="toc_marker-20-16">ಶ್ಲೋಕ - 16</p>
<p class="Shlok">ಹನೂಮತಾ ವೇಗವತಾ ಕಂಪಿತಾಸ್ತೇ ನಗೋತ್ತಮಾಃ ।</p>
<p class="Shlok">ಪುಷ್ಪಪರ್ಣಲಾನ್ಯಾಶು ಮುಮುಚುಃ ಪುಷ್ಪಶಾಲಿನಃ ॥</p>
<p class="Text">ವೇಗಶಾಲಿಯಾದ ಹನುಮಂತನು ರಭಸದಿಂದ ಅಲ್ಲಾಡಿಸುತ್ತಿದ್ದ ವೃಕ್ಷಗಳು ಕ್ಷಣಮಾತ್ರದಲ್ಲಿ ಹೂವು, ಹಣ್ಣು, ಎಲೆಗಳನ್ನು ಕಳಕೊಂಡವು. ॥ 16 ॥</p>
<p class="Shlok-Number" id="toc_marker-20-17">ಶ್ಲೋಕ - 17</p>
<p class="Shlok">ವಿಹಂಗಸಂಘೈರ್ಹೀನಾಸ್ತೇ ಸ್ಕಂಧಮಾತ್ರಾಶ್ರಯಾ ಧ್ರುಮಾಃ ।</p>
<p class="Shlok">ಬಭೂವುರಗಮಾಃ ಸರ್ವೇ ಮಾರುತೇನೇವ ನಿರ್ಧುತಾಃ ॥</p>
<p class="Text">ಕಾಂಡಗಳು ಮಾತ್ರ ಉಳಿದು ಬೋಳು ಮರಗಳಾಗಿ, ಅವುಗಳಲ್ಲಿದ್ದ ಪಕ್ಷಿಗಳು ದಿಕ್ಕಾಪಾಲಾಗಿ ಓಡಿಹೋದುವು. ಆಶ್ರಯಿಸುವವರಿಲ್ಲದೆ ಆ ಮರಗಳು ನಿರುಪಯೋಗಿಗಳಾದವು. ॥ 17 ॥ </p>
<p class="Shlok-Number" id="toc_marker-20-18">ಶ್ಲೋಕ - 18</p>
<p class="Shlok">ನಿರ್ಧೂತಕೇಶೀ ಯುವತಿರ್ಯಥಾ ಮೃದಿತವರ್ಣಕಾ ।</p>
<p class="Shlok">ನಿಷ್ಪೀತಶುಭದಂತೋಷ್ಠೀ ನಖೈರ್ದಂತೈಶ್ಚ ವಿಕ್ಷತಾ ॥</p>
<p class="Shlok-Number" id="toc_marker-20-19">ಶ್ಲೋಕ - 19</p>
<p class="Shlok">ತಥಾ ಲಾಂಗೂಲಹಸ್ತೈಶ್ಚ ಚರಣಾಭ್ಯಾಂ ಚ ಮರ್ದಿತಾ ।</p>
<p class="Shlok">ಬಭೂವಾಶೋಕವನಿಕಾ ಪ್ರಭಗ್ನವರಪಾದಪಾ ॥</p>
<p class="Text">ಹನುಮಂತನು ತನ್ನ ಬಾಲದಿಂದಲೂ, ಕೈ-ಕಾಲುಗಳಿಂದಲೂ ಅಶೋಕವನದಲ್ಲಿದ್ದ ವೃಕ್ಷಗಳನ್ನು ಒಂದಾದ ಮೇಲೊಂದರಂತೆ ಹಾಳುಗೆಡಹಿದನು. ಆ ಸಮಯದಲ್ಲಿ ಆ ಅಶೋಕವನವು ಪ್ರಿಯಕರನುಗೈದ ಶೃಂಗಾರಚೇಷ್ಟೆಗಳಿಂದ ನಲುಗಿಹೋದ, ಕೆದರಿದ ಕೂದಲುಗಳಿಂದ, ಮಾಸಿದ ಅಂಗರಾಗದಿಂದ ಒಪ್ಪುತ್ತಿದ್ದ ಯುವತಿಯಂತೆ ಗೋಚರಿಸುತ್ತಿತ್ತು. ॥ 18- 19 ॥</p>
<p class="Shlok-Number" id="toc_marker-20-20">ಶ್ಲೋಕ - 20</p>
<p class="Shlok">ಮಹಾಲತಾನಾಂ ದಾಮಾನಿ ವ್ಯಧಮತ್ತರಸಾ ಕಪಿಃ ।</p>
<p class="Shlok">ಯಥಾ ಪ್ರಾವೃಷಿ ವಿಂಧ್ಯಸ್ಯ ಮೇಘಜಾಲಾನಿ ಮಾರುತಃ ॥</p>
<p class="Text">ವರ್ಷಾಕಾಲದಲ್ಲಿ ಬಿರುಗಾಳಿಯು ವೇಗವಾಗಿ ಬೀಸುತ್ತಾ ಮೇಘಗಳ ಸಮೂಹವನ್ನೇ ಛಿದ್ರ-ವಿಚ್ಛಿದ್ರಗೊಳಿಸುವಂತೆ, ಕಪೀಶ್ವರನಾದ ಹನುಮಂತನು ಕ್ಷಣಮಾತ್ರದಲ್ಲಿ ಆ ಅಶೋಕವನದಲ್ಲಿದ್ದ ಮಹಾಲತಾವಲಯವನ್ನು ಧ್ವಂಸಮಾಡಿದನು. ॥20॥ </p>
<p class="Shlok-Number" id="toc_marker-20-21">ಶ್ಲೋಕ - 21</p>
<p class="Shlok">ಸ ತತ್ರ ಮಣಿಭೂಮೀಶ್ಚ ರಾಜತೀಶ್ಚ ಮನೋರಮಾಃ ।</p>
<p class="Shlok">ತಥಾ ಕಾಂಚನಭೂಮೀಶ್ಚ ದದರ್ಶ ವಿಚರನ್ ಕಪಿಃ ॥</p>
<p class="Text">ಹನುಮಂತನು ಅಶೋಕವನದಲ್ಲಿ ಸಂಚರಿಸುತ್ತಿದ್ದಾಗ ಮನೋಹರವಾದ, ಮಣಿಮಯವಾದ, ರಜತ-ಸ್ವರ್ಣಮಯವಾದ ಭೂಮಿಗಳನ್ನು (ವೇದಿಕೆಗಳನ್ನು) ನೋಡಿದನು. ॥ 21 ॥ </p>
<p class="Shlok-Number" id="toc_marker-20-22">ಶ್ಲೋಕ - 22</p>
<p class="Shlok">ವಾಪೀಶ್ಚ ವಿವಿಧಾಕಾರಾಃ ಪೂರ್ಣಾಃ ಪರಮವಾರಿಣಾ ।</p>
<p class="Shlok">ಮಹಾರ್ಹೈರ್ಮಣಿಸೋಪಾನೈರುಪಪನ್ನಾಸ್ತತಸ್ತತಃ ॥</p>
<p class="Shlok-Number" id="toc_marker-20-23">ಶ್ಲೋಕ - 23</p>
<p class="Shlok">ಮುಕ್ತಾಪ್ರವಾಲಸಿಕತಾಃ ಸ್ಫಾಟಿಕಾಂತರ ಕುಟ್ಟಿಮಾಃ ।</p>
<p class="Shlok">ಕಾಂಚನೈಸ್ತರುಭಿಶ್ಚಿತ್ರೈಸ್ತೀರಜೈರುಪಶೋಭಿತಾಃ ॥</p>
<p class="Shlok-Number" id="toc_marker-20-24">ಶ್ಲೋಕ - 24</p>
<p class="Shlok">ಫುಲ್ಲಪದ್ಮೋತ್ಪಲ ವನಾಶ್ಚಕ್ರವಾಕೋಪಕೂಜಿತಾಃ ।</p>
<p class="Shlok">ನತ್ಯೂಹರುತಸಂಘುಷ್ಟಾ ಹಂಸಸಾರಸನಾದಿತಾಃ ॥</p>
<p class="Shlok-Number" id="toc_marker-20-25">ಶ್ಲೋಕ - 25</p>
<p class="Shlok">ದೀರ್ಘಾಭಿರ್ದ್ರುಮಯುಕ್ತಾಭಿಃ ಸರಿದ್ಭಿಶ್ಚ ಸಮಂತತಃ ।</p>
<p class="Shlok">ಅಮೃತೋಪಮತೋಯಾಭಿಃ ಶಿವಾಭಿರುಪಸಂಸ್ಕೃತಾಃ ॥</p>
<p class="Shlok-Number" id="toc_marker-20-26">ಶ್ಲೋಕ - 26</p>
<p class="Shlok">ಲತಾಶತೈರವತತಾಃ ಸಂತಾನ ಕುಸುಮಾವೃತಾಃ ।</p>
<p class="Shlok">ನಾನಾಗುಲ್ಮಾವೃತಘನಾಃ ಕರವೀರಕೃತಾಂತರಾಃ ॥</p>
<p class="Text">ಸ್ವಚ್ಛವಾದ ಮಧುರ ಜಲದಿಂದ ತುಂಬಿದ್ದ, ಮಹಾಮೌಲ್ಯದ ಮಣಿಮಯ ಸೋಪಾನಗಳಿಂದ ಸಂಪನ್ನವಾಗಿದ್ದ, ವಿವಿಧಾಕಾರಗಳಲ್ಲಿದ್ದ ಕೊಳಗಳನ್ನು ಅಲ್ಲಲ್ಲಿ ನೋಡಿದನು. ಅವುಗಳು ಹವಳ, ಮುತ್ತುಗಳೇ ಮಳಲರೂಪದಿಂದ ಕೂಡಿದ್ದವು. ತಳಭಾಗವು ಸ್ಫಟಿಕಮಯವಾಗಿತ್ತು. ತೀರಪ್ರದೇಶಗಳಲ್ಲಿ ಹುಟ್ಟಿ ಬೆಳೆದಿದ್ದ ಸುವರ್ಣಮಯವಾದ ಸಂಪಿಗೆ, ಹೊನ್ನೆ ಮುಂತಾದ ಅದ್ಭುತವಾದ ವೃಕ್ಷಗಳಿದ್ದು, ಅವು ಶೋಭಾಯಮಾನವಾಗಿ ಕಾಣಿತ್ತಿದ್ದವು. ವಿಕಸಿತವಾದ ಕಮಲಗಳಿಂದಲೂ, ಕನ್ನೆದಿಲೆಗಳಿಂದಲೂ ಕೂಡಿದ್ದ ಸರೋವರಗಳನ್ನು ಹನುಮಂತನು ನೋಡಿದನು. ಆ ಸರೋವರಗಳು ಚಕ್ರವಾಕ ಪಕ್ಷಿಗಳಿಂದ ಶೋಭಿಸುತ್ತಿದ್ದವು. ನೀರುಕೋಳಿಗಳ ಧ್ವನಿಗಳಿಂದ ನಿನಾದಿತವಾಗಿದ್ದವು. ಹಂಸ, ಸಾರಸ ಪಕ್ಷಿಗಳಿಂದ ನಿಬಿಡವಾಗಿದ್ದವು. ಆ ಸರೋವರಗಳಿಗೆ ನದಿಯಿಂದ ಸಣ್ಣ-ಸಣ್ಣ ಕಾಲುವೆಗಳಿದ್ದವು. ಅವು ಅಮೃತೋಪಮವಾದ ನೀರಿನಿಂದ ತುಂಬಿದ್ದವು. ಅವುಗಳ ಸುತ್ತಲೂ ಎತ್ತರವಾದ ವಿಶಾಲವಾದ ವೃಕ್ಷಗಳು ಶೋಭಿಸುತ್ತಿದ್ದವು. ಎಲ್ಲವೂ ನೂರಾರು ಲತೆಗಳಿಂದಲೂ, ಕಲ್ಪವೃಕ್ಷದ ಪುಷ್ಪಗಳಿಂದಲೂ ಸಮಾವೃತವಾಗಿದ್ದವು. ಅಂತಹ ಸುಂದರವಾದ ಸರೋವರಗಳನ್ನು ಹನುಮಂತನು ಅಶೋಕ ವನದಲ್ಲಿ ನೋಡಿದನು.॥22-26॥ </p>
<p class="Shlok-Number" id="toc_marker-20-27">ಶ್ಲೋಕ - 27</p>
<p class="Shlok">ತತೋಽಂಬುಧರಸಂಕಾಶಂ ಪ್ರವೃದ್ಧಶಿಖರಂ ಗಿರಿಮ್ ।</p>
<p class="Shlok">ವಿಚಿತ್ರಕೂಟಂ ಕೂಟೈಶ್ಚ ಸರ್ವತಃ ಪರಿವಾರಿತಮ್ ॥</p>
<p class="Shlok-Number" id="toc_marker-20-28">ಶ್ಲೋಕ - 28</p>
<p class="Shlok">ಶಿಲಾಗೃಹೈರವತತಂ ನಾನಾವೃಕ್ಷೈಃ ಸಮಾವೃತಮ್ ।</p>
<p class="Shlok">ದದರ್ಶ ಹರಿಶಾರ್ದೂಲೋ ರಮ್ಯಂ ಜಗತಿ ಪರ್ವತಮ್ ॥</p>
<p class="Text">ಹಾಗೆಯೇ ಮುಂದೆ ಹೋಗುತ್ತಿದ್ದಾಗ ಕಪೀಶ್ವರನು ಪ್ರಪಂಚದಲ್ಲೇ ಅತ್ಯಂತ ರಮ್ಯವಾಗಿದ್ದ, ಮೇಘಸದೃಶವಾದ ಎತ್ತರವಾದ ಪರ್ವತವೊಂದನ್ನು ನೋಡಿದನು. ಅದು ಉನ್ನತವಾದ ವಿಚಿತ್ರವಾದ ಶಿಖರಗಳಿಂದಲೂ, ಸಣ್ಣ-ಪುಟ್ಟ ಶಿಖರಗಳಿಂದಲೂ ಸುತ್ತುವರಿಯಲ್ಪಟ್ಟಿತ್ತು. ಅಲ್ಲಲ್ಲಿ ಶಿಲಾಮಯವಾದ ಗುಹೆಗಳಿದ್ದು, ನಾನಾ ವಿಧವಾದ ವೃಕ್ಷಗಳಿಂದ ನಿಬಿಡವಾಗಿತ್ತು. ॥27-28॥</p>
<p class="Shlok-Number" id="toc_marker-20-29">ಶ್ಲೋಕ - 29</p>
<p class="Shlok">ದದರ್ಶ ಚ ನಗಾತ್ತಸ್ಮಾನ್ನದೀಂ ನಿಪತಿತಾಂ ಕಪಿಃ ।</p>
<p class="Shlok">ಅಂಕಾದಿವ ಸಮುತ್ಪತ್ಯ ಪ್ರಿಯಸ್ಯ ಪತಿತಾಂ ಪ್ರಿಯಾಮ್ ॥</p>
<p class="Text">ಪ್ರಿಯತಮನ ತೊಡೆಯಿಂದ ಮೇಲೆದ್ದು ದೂರಸರಿದು ನಿಲ್ಲುವ ಪ್ರೇಯಸಿಯಂತೆ ಆ ಪರ್ವತದಿಂದ ಕೆಳಕ್ಕೆ ಧುಮುಕುತ್ತಿದ್ದ ನದಿಯೊಂದನ್ನು ಹನುಮಂತನು ನೋಡಿದನು. ॥ 29 ॥ </p>
<p class="Shlok-Number" id="toc_marker-20-30">ಶ್ಲೋಕ - 30</p>
<p class="Shlok">ಜಲೇ ನಿಪತಿತಾಗ್ರೈಶ್ಚ ಪಾದಪೈರುಪಶೋಭಿತಾಮ್ ।</p>
<p class="Shlok">ವಾರ್ಯಮಾಣಾಮಿವ ಕ್ರುದ್ಧಾಂ ಪ್ರಮದಾಂ ಪ್ರಿಯಬಂಧುಭಿಃ ॥</p>
<p class="Text">ಅಲ್ಲಿದ್ದ ವೃಕ್ಷಗಳ ತುದಿಗಳು ಧುಮುಕುತ್ತಿದ್ದ ನದಿಯ ನೀರಿನಿಂದ ತೊಯ್ದುಹೋಗಿದ್ದವು. ಪರ್ವತದ ಮೇಲಿನಿಂದ ಹರಿದುಬರುತ್ತಿದ್ದ ನದಿಯ ನೀರು ದಟ್ಟವಾಗಿ ಬೆಳೆದು ನಿಂತಿದ್ದ ವೃಕ್ಷಗಳಿಂದ ತಡೆಯಲ್ಪಡುತ್ತಿತ್ತು. ಅದನ್ನು ನೋಡಿದರೆ ಕ್ರುದ್ಧಳಾಗಿ ಪ್ರಿಯನನ್ನು ಅಗಲಿ ಹೊರಟ ಪ್ರಮದೆಯನ್ನು ಸಖೀಗಡಣವು ತಡೆಯುತ್ತಿರುವರೋ ಎಂಬಂತೆ ಕಾಣುತ್ತಿತ್ತು. ॥30॥</p>
<p class="Shlok-Number" id="toc_marker-20-31">ಶ್ಲೋಕ - 31</p>
<p class="Shlok">ಪುನರಾವೃತ್ತತೋಯಾಂ ಚ ದದರ್ಶ ಸ ಮಹಾಕಪಿಃ ।</p>
<p class="Shlok">ಪ್ರಸನ್ನಾಮಿವ ಕಾಂತಸ್ಯ ಕಾಂತಾಂ ಪುನರುಪಸ್ಥಿತಾಮ್ ॥</p>
<p class="Text">ಪ್ರಸನ್ನಳಾದ ಪ್ರೇಯಸಿಯು ಪುನಃ ಪ್ರಿಯಕರನೊಡನೆ ಸೇರಿಕೊಳ್ಳುವಂತೆ ದಟ್ಟವಾದ ವೃಕ್ಷಗಳಿಂದ ತಡೆಯಲ್ಪಟ್ಟು ಪರ್ವತಾಭಿಮುಖವಾಗಿ ಪ್ರವಹಿಸುತ್ತಿರುವ ನದಿಯನ್ನು ಆ ಕಪೀಶ್ವನು ನೋಡಿದನು. ॥ 31 ॥</p>
<p class="Shlok-Number" id="toc_marker-20-32">ಶ್ಲೋಕ - 32</p>
<p class="Shlok">ತಸ್ಯಾದೂರಾಚ್ಚ ಪದ್ಮಿನ್ಯೋ ನಾನಾದ್ವಿಜಗಣಾಯುತಾಃ ।</p>
<p class="Shlok">ದದರ್ಶ ಹರಿಶಾರ್ದೂಲೋ ಹನುಮಾನ್ ಮಾರುತಾತ್ಮಜಃ ॥</p>
<p class="Text">ಹರಿಪ್ರವರನಾದ ವಾಯುನಂದನನು ಆ ಪರ್ವತದ ಸಮೀಪದಲ್ಲೇ ನಾನಾವಿಧವಾದ ಪಕ್ಷಿಗಳ ಸಮೂಹಗಳಿಂದ ಸಮಾವೃತವಾಗಿದ್ದ ಪದ್ಮ ಸರೋವರಗಳನ್ನು ನೋಡಿದನು. ॥ 32 ॥ </p>
<p class="Shlok-Number" id="toc_marker-20-33">ಶ್ಲೋಕ - 33</p>
<p class="Shlok">ಕೃತ್ರಿಮಾಂ ದೀರ್ಘಿಕಾಂ ಚಾಪಿ ಪೂರ್ಣಾಂ ಶಿತೇನ ವಾರಿಣಾ ।</p>
<p class="Shlok">ಮಣಿಪ್ರವರಸೋಪಾನಾಂ ಮುಕ್ತಾಸಿಕತಶೋಭಿತಾಮ್ ॥</p>
<p class="Text">ಮುಂದೆ ಹೋಗುತ್ತಿದ್ದಾಗ ಹನುಮಂತನು ಅಲ್ಲಿ ಕೃತ್ರಿಮವಾದ ಸರೋವರಗಳನ್ನು ನೋಡಿದನು. ಅವು ಶೀತಲವಾದ ನೀರಿನಿಂದ ತುಂಬಿದ್ದವು. ಶ್ರೇಷ್ಠವಾದ ರತ್ನಗಳಿಂದ ಕಲ್ಪಿತವಾದ ಸೋಪಾನಗಳಿಂದ ಕೂಡಿದ್ದು, ಮುತ್ತಿನ ಮರಳಿನಿಂದ ಶೋಭಿಸುತ್ತಿದ್ದವು. ॥ 33 ॥</p>
<p class="Shlok-Number" id="toc_marker-20-34">ಶ್ಲೋಕ - 34</p>
<p class="Shlok">ವಿವಿಧೈರ್ಮೃಗಸಂಘೈಶ್ಚ ವಿಚಿತ್ರಾಂ ಚಿತ್ರಕಾನನಾಮ್ ।</p>
<p class="Shlok">ಪ್ರಾಸಾದೈಃ ಸುಮಹದ್ಭಿಶ್ಚ ನಿರ್ಮಿತೈರ್ವಿಶ್ವಕರ್ಮಣಾ ॥</p>
<p class="Text">ಅಲ್ಲಿಂದ ಮುಂದೆ ಮಾರುತಿಯು ಉದ್ಯಾನವನಗಳಿಂದ ಸರ್ವತ್ರ ಶೋಭಾಯಮಾನವಾಗಿ ಕಾಣುತ್ತಿದ್ದ ವಿಶ್ವಕರ್ಮನಿಂದ ನಿರ್ಮಿತವಾದ ಕಾಡನ್ನು ನೋಡಿದನು. ಅದು ವಿವಿಧವಾದ ಮೃಗಗಳ ಗುಂಪಿನಿಂದ ಕೂಡಿದ್ದು ವಿಚಿತ್ರವಾಗಿ ಕಾಣುತ್ತಿತ್ತು. ॥ 34 ॥</p>
<p class="Shlok-Number" id="toc_marker-20-35">ಶ್ಲೋಕ - 35</p>
<p class="Shlok">ಕೃತ್ರಿಮೈಃ ಕಾನನೈಶ್ಚಾಪಿ ಸರ್ವತಃ ಸಮಲಂಕೃತಾಮ್ ।</p>
<p class="Shlok">ಯೇ ಕೇಚಿತ್ ಪಾದಪಾಸ್ತತ್ರ ಪುಷ್ಪೋಪಗಫಲೋಪಗಾಃ ॥</p>
<p class="Text">ಕೃತ್ರಿಮವಾಗಿ ನಿರ್ಮಿಸಿದ್ದ ಕಾನನವು ಎಲ್ಲ ಕಡೆ ಅಲಂಕೃತವಾಗಿತ್ತು. ಕೆಲವು ವೃಕ್ಷಗಳು ಎಲ್ಲ ಕಾಲಗಳಲ್ಲಿಯೂ ಫಲ- ಪುಷ್ಪಭರಿತವಾಗಿದ್ದುವು. ॥ 35 ॥</p>
<p class="Shlok-Number" id="toc_marker-20-36">ಶ್ಲೋಕ - 36</p>
<p class="Shlok">ಸಚ್ಛತ್ರಾಃ ಸವಿತರ್ದೀಕಾಃ ಸರ್ವೇ ಸೌವರ್ಣವೇದಿಕಾಃ ।</p>
<p class="Shlok">ಲತಾಪ್ರತಾನೈರ್ಬಹುಭಿಃ ಪರ್ಣೈಶ್ಚ ಬಹುಭಿರ್ವೃತಾಮ್ ॥</p>
<p class="Text">ಅವೆಲ್ಲವೂ ಛತ್ರಿಯ ಆಕಾರದಲ್ಲಿ ಇದ್ದು ಬುಡಗಳಲ್ಲಿ ಸುವರ್ಣಮಯವಾದ ಜಗುಲಿಗಳೂ, ಸೋಪಾನಗಳೂ ಇದ್ದುವು. ಅವುಗಳ ಸುತ್ತಲೂ ಅನೇಕ ಲತಾವಿತಾನಗಳಿಂದಲೂ ದಟ್ಟವಾದ ಎಲೆಗಳಿಂದಲೂ ಶೋಭಿಸುತ್ತಿದ್ದವು.॥36॥</p>
<p class="Shlok-Number" id="toc_marker-20-37">ಶ್ಲೋಕ - 37</p>
<p class="Shlok">ಕಾಂಚನೀಂ ಶಿಂಶಪಾಮೇಕಾಂ ದದರ್ಶ ಹನುಮಾನ್ ಕಪಿಃ ।</p>
<p class="Shlok">ವೃತಾಂ ಹೇಮಮಯಾಭಿಸ್ತು ವೇದಿಕಾಭಿಃ ಸಮಂತತಃ ॥</p>
<p class="Text">ಅನಂತರ ಹನುಮಂತನು ಸುವರ್ಣಮಯವಾದ ಒಂದು ಶಿಂಶುಪಾವೃಕ್ಷವನ್ನು ನೋಡಿದನು. ಅದರ ಸುತ್ತಲೂ ಭಂಗಾರದಿಂದ ನಿರ್ಮಿತವಾದ ವೇದಿಕೆಗಳಿಂದ ಶೋಭಿಸುತ್ತಿತ್ತು. ॥37॥</p>
<p class="Shlok-Number" id="toc_marker-20-38">ಶ್ಲೋಕ - 38</p>
<p class="Shlok">ಸೋಽಪಶ್ಯದ್ಭೂಮಿಭಾಗಾಂಶ್ಚ ಗರ್ತಪ್ರಸ್ರವಣಾನಿ ಚ ।</p>
<p class="Shlok">ಸುವರ್ಣವೃಕ್ಷಾನಪರಾನ್ ದದರ್ಶ ಶಿಖಿಸಂನಿಭಾನ್ ॥</p>
<p class="Shlok-Number" id="toc_marker-20-39">ಶ್ಲೋಕ - 39</p>
<p class="Shlok">ತೇಷಾಂ ದ್ರುಮಾಣಾಂ ಪ್ರಭಯಾ ಮೇರೋರಿವ ದಿವಾಕರಃ ।</p>
<p class="Shlok">ಅಮನ್ಯತ ತದಾ ವೀರಃ ಕಾಂಚನೋಽಸ್ಮೀತಿ ವಾನರಃ ॥</p>
<p class="Text">ಹನುಮಂತನು ಆ ಅಶೋಕವನದಲ್ಲಿ ಸುಂದರವಾಗಿದ್ದ ಇನ್ನೂ ಅನೇಕ ಭೂ ಪ್ರದೇಶಗಳನ್ನು, ಪರ್ವತದ ಝರಿಗಳನ್ನು, ಅಗ್ನಿಯಂತೆ ಪ್ರಜ್ವಲಿಸುತ್ತಿದ್ದ ಕನಕವೃಕ್ಷಗಳನ್ನು ನೋಡಿದನು. ಮೇರುಪರ್ವತದ (ಸುವರ್ಣ)ಪ್ರಭೇಯಿಂದ ಸೂರ್ಯನು ಬೆಳಗುವಂತೆ, ಆ ಕನಕ ವೃಕ್ಷಗಳ ಪ್ರಭೆಯಿಂದ ಪ್ರಭಾವಿತನಾದ ಮಾರುತಿಯು ತನ್ನನ್ನು ಸುವರ್ಣಮಯನೆಂದೇ ಭಾವಿಸಿಕೊಂಡನು.॥38-39॥ </p>
<p class="Shlok-Number" id="toc_marker-20-40">ಶ್ಲೋಕ - 40</p>
<p class="Shlok">ತಾಂ ಕಾಂಚನೈಸ್ತರುಗಣೈರ್ಮಾರುತೇನ ಚ ವೀಜಿತಾಮ್ ।</p>
<p class="Shlok">ಕಿಂಕಿಣೀಶತನಿರ್ಘೋಷಾಂ ದೃಷ್ಟ್ವಾ ವಿಸ್ಮಯ ಮಾಗತಮ್ ॥</p>
<p class="Text">ಆ ಶಿಂಶುಪಾವೃಕ್ಷದ ಸುತ್ತಲೂ ಕಾಂಚನ ಮೃಗಗಳಿದ್ದವು. ಆ ಶಿಂಶುಪಾವೃಕ್ಷದಲ್ಲಿ ನೂರಾರು ಕಿರುಗೆಜ್ಜೆಗಳನ್ನು ಅಳವಡಿಸಿದ್ದರು. ಗಾಳಿಯು ಬೀಸುವಾಗ ಕದಲುತ್ತಿರುವ ಆ ಗಂಟೆಗಳು ಧ್ವನಿ ಮಾಡುತ್ತಿದ್ದವು. ಅಂತಹ ಆ ದೃಶ್ಯವನ್ನು ನೋಡಿ ಹನುಮಂತನು ಆಶ್ಚರ್ಯಪಟ್ಟನು. ॥ 40 ॥ </p>
<p class="Shlok-Number" id="toc_marker-20-41">ಶ್ಲೋಕ - 41</p>
<p class="Shlok">ಸ ಪುಷ್ಪಿತಾಗ್ರಾಂ ರುಚಿರಾಂ ತರುಣಾಂಕುರಪಲ್ಲವಾಮ್ ।</p>
<p class="Shlok">ತಾಮಾರುಹ್ಯ ಮಹಾಬಾಹುಃ ಶಿಂಶಪಾಂ ಪರ್ಣಸಂವೃತಾಮ್ ॥</p>
<p class="Text">ಆ ಶಿಂಶುಪಾವೃಕ್ಷದ ಮೇಲೆ ರೆಂಬೆಗಳಲ್ಲಿ ಹೂಗಳು ಅರಳಿದ್ದವು. ಅದು ಸುಂದರವಾದ ಮೊಗ್ಗುಗಳಿಂದ, ಚಿಗುರುಗಳಿಂದ ಮನೋಹರವಾಗಿತ್ತು. ನಿಬಿಡವಾದ ಎಲೆಗಳಿಂದ ಸಮಾವೃತವಾಗಿದ್ದ ಆ ಶಿಂಶುಪಾವೃಕ್ಷವನ್ನು ಹತ್ತಿ ಕುಳಿತು ಹೀಗೆ ಯೋಚಿಸಿದನು. ॥41॥ </p>
<p class="Shlok-Number" id="toc_marker-20-42">ಶ್ಲೋಕ - 42</p>
<p class="Shlok">ಇತೋ ದ್ರಕ್ಷ್ಯಾಮಿ ವೈದೇಹಿಂ ರಾಮದರ್ಶನಲಾಲಸಾಮ್ ।</p>
<p class="Shlok">ಇತತ್ಚೇತಶ್ಚ ದುಃಖಾರ್ತಾಂ ಸಂಪತಂತೀಂ ಯದೃಚ್ಛಯಾ ॥</p>
<p class="Text">‘‘ಶ್ರೀರಾಮನನ್ನು ನೋಡಲು ತವಕಗೊಂಡಿರುವ, ದುಃಖ ಪೀಡಿತಳಾದ ವೈದೇಹಿಯು ಅತ್ತ-ಇತ್ತ ಸಂಚರಿಸುತ್ತಿರುವಾಗ, ದೈವವಶಾತ್ ಇಲ್ಲಿಗೂ ಬರಬಹುದು. ಆಗ ನಾನು ಅವಳನ್ನು ನೋಡುವೆನು. ॥ 42 ॥</p>
<p class="Shlok-Number" id="toc_marker-20-43">ಶ್ಲೋಕ - 43</p>
<p class="Shlok">ಅಶೋಕವನಿಕಾ ಚೇಯಂ ದೃಢಂ ರಮ್ಯಾ ದುರಾತ್ಮನಃ ।</p>
<p class="Shlok">ಚಂಪಕೈಶ್ಚಂದನೈಶ್ಚಾಪಿ ವಕುಲೈಶ್ಚ ವಿಭೂಷಿತಾ ॥</p>
<p class="Text">ದುರ್ಮಾರ್ಗಿಯಾದ ರಾವಣನ ಈ ಅಶೋಕವನವು ಚಂದನ, ಸಂಪಿಗೆ, ಬಕುಳ ಮುಂತಾದ ವೃಕ್ಷಗಳಿಂದ ಅಲಂಕೃತವಾಗಿರುವುದರಿಂದ ಇದು ವರ್ಣನಾತೀತವಾಗಿ ನಿಶ್ಚಯವಾಗಿ ರಮ್ಯವಾಗಿದೆ. ॥ 43 ॥</p>
<p class="Shlok-Number" id="toc_marker-20-44">ಶ್ಲೋಕ - 44</p>
<p class="Shlok">ಇಯಂ ಚ ನಲಿನೀ ರಮ್ಯಾ ದ್ವಿಜಸಂಘನಿಷೇವಿತಾ ।</p>
<p class="Shlok">ಇಮಾಂ ಸಾ ರಾಮಮಹಿಷೀ ನೂನಮೇಷ್ಯತಿ ಜಾನಕೀ ॥</p>
<p class="Text">ಸಾವಿರಾರು ಪಕ್ಷಿಗಳು ಆಶ್ರಯಿಸಿರುವ ಈ ಸರೋವರವು ಅತ್ಯಂತ ರಮಣಿಯವಾಗಿದೆ. ಶ್ರಿರಾಮನ ಪತ್ನಿಯಾದ ಜಾನಕಿಯು ಈ ಅಶೋಕವನದಲ್ಲಿಯೇ ಇದ್ದುದಾದರೆ ರಮ್ಯವಾದ ಈ ಸರೋವರದ ಬಳಿಗೆ ತಪ್ಪದೇ ಬರುವಳು. ॥ 44 ॥</p>
<p class="Shlok-Number" id="toc_marker-20-45">ಶ್ಲೋಕ - 45</p>
<p class="Shlok">ಸಾ ರಾಮಾ ರಾಮಮಹಿಷೀ ರಾಘವಸ್ಯ ಪ್ರಿಯಾ ಸತೀ ।</p>
<p class="Shlok">ವನಸಂಚಾರಕುಶಲಾ ಧ್ರುವಮೇಷ್ಯತಿ ಜಾನಕೀ ॥</p>
<p class="Shlok-Number" id="toc_marker-20-46">ಶ್ಲೋಕ - 46</p>
<p class="Shlok">ಅಥವಾ ಮೃಗಶಾವಾಕ್ಷೀ ವನಸ್ಯಾಸ್ಯ ವಿಚಕ್ಷಣಾ ।</p>
<p class="Shlok">ವನಮೇಷ್ಯತಿ ಸಾರ್ಯೇಹ ರಾಮಚಿಂತಾನುಕರ್ಶಿತಾ ॥</p>
<p class="Text">ವನಸಂಚಾರದಲ್ಲಿ ನಿಪುಣೆಯಾದ, ರಾಘವನ ಪ್ರಿಯೆಯಾದ, ಕಡುಚೆಲುವೆಯಾದ ಜಾನಕಿಯು ಇಲ್ಲಿಗೆ ನಿಶ್ಚಯವಾಗಿಯೂ ಬರುವಳೆಂದು ನನ್ನ ಮನಸ್ಸಿಗೆ ಭಾಸವಾಗುತ್ತದೆ. ಅಂದವಾದ ಕಣ್ಣುಗಳುಳ್ಳವಳೂ, ಶ್ರೀರಾಮನ ಧ್ಯಾನದಲ್ಲಿ ಕೃಶಳಾಗಿರುವ, ಈ ವನವಿಷಯವನ್ನು ಚೆನ್ನಾಗಿ ತಿಳಿದು ಕೊಂಡಿರುವ ಆರ್ಯೆಯಾದ ಆ ಸೀತಾದೇವಿಯು ಈ ವನವನ್ನು ಸಂಚರಿಸುವಾಗ ಇಲ್ಲಿಗೆ ತಪ್ಪದೇ ಬರುವಳು. ॥ 45-46 ॥ </p>
<p class="Shlok-Number" id="toc_marker-20-47">ಶ್ಲೋಕ - 47</p>
<p class="Shlok">ರಾಮಶೋಕಾಭಿಸಂತಪ್ತಾ ಸಾ ದೇವೀ ವಾಮಲೋಚನಾ ।</p>
<p class="Shlok">ವನವಾಸೇ ರತಾ ನಿತ್ಯಮೇಷ್ಯತೇ ವನಚಾರಿಣೀ ॥</p>
<p class="Text">ಶ್ರೀರಾಮನಿಗಾಗಿ ಪರಿತಪಿಸುತ್ತಿರುವ, ಹದಿನಾಲ್ಕು ಸಂವತ್ಸರಗಳಲ್ಲಿ ನಿತ್ಯವು ವನವಾಸ ನಿಯಮಗಳನ್ನು ಪಾಲಿಸುತ್ತಿರುವ ಆ ವಾಮಲೋಚನೆ ಸೀತಾದೇವಿಯು ಇಲ್ಲಿಗೆ ತಪ್ಪದೇ ಬರುವಳು. ॥ 47 ॥ </p>
<p class="Shlok-Number" id="toc_marker-20-48">ಶ್ಲೋಕ - 48</p>
<p class="Shlok">ವನೇಚರಾಣಾಂ ಸತತಂ ನೂನಂ ಸ್ಪೃಹಯತೇ ಪುರಾ ।</p>
<p class="Shlok">ರಾಮಸ್ಯ ದಯಿತಾ ಭಾರ್ಯಾ ಜನಕಸ್ಯ ಸುತಾ ಸತೀ ॥</p>
<p class="Text">ಜನಕನಂದಿನಿಯೂ, ಶ್ರೀರಾಮನ ಪ್ರಿಯಪತ್ನಿಯೂ ಆದ ಸಾಧ್ವಿಸೀತಾದೇವಿಯು ಅರಣ್ಯದಲ್ಲಿರುವ ಮೃಗ-ಪಕ್ಷಿಗಳನ್ನು ಯಾವಾಗಲೂ ನೋಡಬೇಕೆಂಬ ಆಸೆಯುಳ್ಳವಳೂ ಆದಕಾರಣ ಅವಳಿಲ್ಲಿಗೆ ಬಂದೇ ಬರುವಳು. ॥ 48 ॥ </p>
<p class="Shlok-Number" id="toc_marker-20-49">ಶ್ಲೋಕ - 49</p>
<p class="Shlok">ಸಂಧ್ಯಾಕಾಲಮನಾಃ ಶ್ಯಾಮಾ ಧ್ರುವಮೇಷ್ಯತಿ ಜಾನಕೀ ।</p>
<p class="Shlok">ನದೀಂ ಚೇಮಾಂ ಶಿವಜಲಾಂ ಸಂಧ್ಯಾರ್ಥೇ ವರವರ್ಣಿನೀ ॥</p>
<p class="Text">ಶ್ರೇಷ್ಠವಾದ ದೇಹವನ್ನು ಹೊಂದಿದವಳೂ, ಅಕ್ಷಯ ಯೌವನ ಸಂಪನ್ನೆಯೂ, ಪ್ರಾತಃ ಸಂಧ್ಯಾಕಾಲವನ್ನು ಗಮನಿಸುತ್ತಿರುವಳಾದ ಜಾನಕಿಯು ಪವಿತ್ರ ಜಲವಾದ ಈ ನದೀತೀರಕ್ಕೆ ಸ್ನಾನ-ಧ್ಯಾನಾದಿಗಳಿಗಾಗಿ ಬಂದೇ ಬರುವಳು. ॥ 49 ॥ </p>
<p class="Shlok-Number" id="toc_marker-20-50">ಶ್ಲೋಕ - 50</p>
<p class="Shlok">ತಸ್ಯಾಶ್ಚಾಪ್ಯನುರೂಪೇಯಮಶೋಕವನಿಕಾ ಶುಭಾ ।</p>
<p class="Shlok">ಶುಭಾ ಯಾ ಪಾರ್ಥಿವೇಂದ್ರಸ್ಯ ಪತ್ನೀ ರಾಮಸ್ಯ ಸಂಮತಾ ॥</p>
<p class="Text">ಪಾರ್ಥಿವೇಂದ್ರನಾದ ಶ್ರೀರಾಮನಿಗೆ ಆದರಣೀಯಪತ್ನಿಯಾದ, ಶುಭಸ್ವರೂಪಳಾದ ಸೀತಾದೇವಿಗೆ ಶುಭಾವಹವಾದ ಈ ಅಶೋಕವನವು ಎಲ್ಲ ರೀತಿಯಿಂದ ವಾಸಕ್ಕೆ ಯೋಗ್ಯವಾಗಿದೆ. ॥ 50 ॥ </p>
<p class="Shlok-Number" id="toc_marker-20-51">ಶ್ಲೋಕ - 51</p>
<p class="Shlok">ಯದಿ ಜೀವತಿ ಸಾ ದೇವಿ ತಾರಾಧಿಪನಿಭಾನನಾ ।</p>
<p class="Shlok">ಆಗಮಿಷ್ಯತಿ ಸಾವಶ್ಯವಿಮಾಂ ಶಿವಜಲಾಂ ನದೀಮ್ ॥</p>
<p class="Text">ಚಂದ್ರ ಬಿಂಬಾನನೆಯಾದ ಆ ಸೀತಾದೇವಿಯು ಜೀವಿಸಿರುವುದೇ ಖಂಡಿತವಾದರೆ, ಶೀತಲವಾದ ನೀರಿನಿಂದ ಕೂಡಿರುವ ರಮ್ಯವಾದ ಈ ನದಿಯ ಬಳಿಗೆ ಬಂದೇ ಬರುವಳು. ॥ 51 ॥ </p>
<p class="Shlok-Number" id="toc_marker-20-52">ಶ್ಲೋಕ - 52</p>
<p class="Shlok">ಏವಂ ತು ಮತ್ವಾ ಹನುಮಾನ್ ಮಹಾತ್ಮಾ</p>
<p class="Shlok">ಪ್ರತೀಕ್ಷಮಾಣೋ ಮನುಜೇಂದ್ರಪತ್ನೀಮ್ ।</p>
<p class="Shlok">ಅವೇಕ್ಷಮಾಣಶ್ಚ ದದರ್ಶ ಸರ್ವಂ</p>
<p class="Shlok">ಸುಪುಷ್ಪಿತೇ ಪತ್ರಘನೇ ನಿಲೀನಃ ॥</p>
<p class="Text">ಮಹಾತ್ಮನಾದ ಹನುಮಂತನು ಹೀಗೆ ನಿಶ್ಚಯಿಸಿ ಪುಷ್ಪಿತವಾದ ಹಾಗೂ ದಟ್ಟವಾದ ಎಲೆಗಳಿಂದ ಕೂಡಿದ ಸುವರ್ಣಮಯವಾದ ಶಿಂಶುಪಾವೃಕ್ಷದಲ್ಲಿ ಅಡಗಿ ಕುಳಿತು ಮನುಜೇಂದ್ರನ ಪತ್ನಿಯಾದ ಸೀತಾದೇವಿಯನ್ನೇ ಪ್ರತೀಕ್ಷೆ ಮಾಡುತ್ತಾ ಎಲ್ಲ ಕಡೆಗಳಲ್ಲಿಯೂ ನೋಡುತ್ತಾ ಇದ್ದನು. ॥ 52 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಚತುರ್ದಶಃ ಸರ್ಗಃ ॥ 14 ॥</p>
<p class="ChapterEnd">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಹದಿನಾಲ್ಕನೆಯ ಸರ್ಗವು ಮುಗಿಯಿತು.</p>
<p class="Text para-style-override-3"><span> </span></p>


<p class="Page-Break"> </p>
<p class="Chapter-Heading" id="toc_marker-21">ಹದಿನೈದನೆಯ ಸರ್ಗ </p>
<p class="Sub-Heading">ವನಸಿರಿಯನ್ನು ನೋಡುತ್ತಿದ್ದ ಹನುಮಂತನು ಚೈತ್ಯಪ್ರಾಸಾದದ ಬಳಿಯಲ್ಲಿ ದಯನೀಯ <br/>ಸ್ಥಿತಿಯಲ್ಲಿದ್ದ ಸೀತಾದೇವಿಯನ್ನು ನೋಡಿದುದು </p>
<p class="Shlok-Number" id="toc_marker-21-1">ಶ್ಲೋಕ - 1</p>
<p class="Shlok">ಸ ವೀಕ್ಷಮಾಣಸ್ತತ್ರಸ್ಥೋ ಮಾರ್ಗಮಾಣಶ್ಚ ಮೈಥಿಲೀಮ್ ।</p>
<p class="Shlok">ಅವೇಕ್ಷಮಾಣಶ್ಚಮಹೀಂ ಸರ್ವಾಂ ತಾಮನ್ವವೈಕ್ಷತ ॥</p>
<p class="Text">ಶಿಂಶುಪಾವೃಕ್ಷದ ಮೇಲೆ ಕುಳಿತ್ತಿದ್ದ ಹನುಮಂತನು ಸೀತಾದೇವಿಯ ದರ್ಶನಕ್ಕಾಗಿ ಎದುರು ನೋಡುತ್ತಾ, ಆ ಅಶೋಕವನದ ಸುತ್ತಲೂ ದೃಷ್ಟಿಯನ್ನು ಹರಿಸುತ್ತಾ ಇದ್ದನು. ॥ 1 ॥</p>
<p class="Shlok-Number" id="toc_marker-21-2">ಶ್ಲೋಕ - 2</p>
<p class="Shlok">ಸಂತಾನಕಲತಾಭಿಶ್ಚ ಪಾದಪೈರುಪಶೋಭಿತಾಮ್ ।</p>
<p class="Shlok">ದಿವ್ಯಗಂಧರಸೋಪೇತಾಂ ಸರ್ವತಃ ಸಮಲಂಕೃತಾಮ್ ॥</p>
<p class="Text">ಅವನು ನೋಡುತ್ತಿದ್ದ ಅಶೋಕವನದ ಭೂಭಾಗವೂ ಕಲ್ಪವೃಕ್ಷದ ಲತೆಗಳಿಂದಲೂ, ವೃಕ್ಷಗಳಿಂದಲೂ ಸುಶೋಭಿತವಾಗಿತ್ತು. ದಿವ್ಯಗಂಧ ಹಾಗೂ ದಿವ್ಯರಸದಿಂದಲೂ ಪರಿಪೂರ್ಣವಾಗಿದ್ದು, ಎಲ್ಲ ಕಡೆಗಳಲ್ಲಿಯೂ ಸಮಲಂಕೃತವಾಗಿತ್ತು. ॥ 2 ॥</p>
<p class="Shlok-Number" id="toc_marker-21-3">ಶ್ಲೋಕ - 3</p>
<p class="Shlok">ತಾಂ ಸ ನಂದನಸಂಕಾಶಾಂ ಮೃಗಪಕ್ಷಿಭಿರಾವೃತಾಮ್ ।</p>
<p class="Shlok">ಹರ್ಮ್ಯಪ್ರಾಸಾದಸಂಬಾಧಾಂ ಕೋಕಿಲಾಕುಲನಿಃಸ್ವನಾಮ್ ॥</p>
<p class="Text">ಮೃಗ-ಪಕ್ಷಿಗಳಿಂದಲೂ ಸುತ್ತುವರಿಯಲ್ಪಟ್ಟ, ಸುವರ್ಣಮಯವಾದ ಪ್ರಾಸಾದಗಳಿಂದ ನಿಬಿಡವಾಗಿದ್ದು, ಕೋಗಿಲೆಗಳ ಸಮೂಹಗಳಿಂದ ನಿನಾದಿತವಾಗಿತ್ತು. ಅದು ಇಂದ್ರನ ನಂದನವನದಂತೆ ಶೋಭಿಸುತ್ತಿತ್ತು. ॥ 3 ॥</p>
<p class="Shlok-Number" id="toc_marker-21-4">ಶ್ಲೋಕ - 4</p>
<p class="Shlok">ಕಾಂಚನೋತ್ಪಲಪದ್ಮಾಭಿರ್ವಾಪೀಭಿರುಪಶೋಭಿತಾಮ್ ।</p>
<p class="Shlok">ಬಹ್ವಾಸ ನಕುಥೋಪೇತಾಂ ಬಹುಭೂಮಿಗೃಹಾಯುತಾಮ್ ॥</p>
<p class="Text">ಸುವರ್ಣಮಯವಾದ ಕಮಲ ಹಾಗೂ ಕನ್ನೆದಿಲೆಗಳುಳ್ಳ ಕೊಳಗಳಿಂದ ಶೋಭಾಯಮಾನವಾಗಿತ್ತು. ಅಲ್ಲಿ ಅನೇಕ ನೆಲಮಾಳಿಗೆಗಳು ಇದ್ದುವು. ಅವು ಆಸನಗಳಿಂದಲೂ, ಚಿತ್ರಗಂಬಳಿಗಳಿಂದಲೂ ಅಲಂಕೃತವಾಗಿತ್ತು. ॥ 4 ॥ </p>
<p class="Shlok-Number" id="toc_marker-21-5">ಶ್ಲೋಕ - 5</p>
<p class="Shlok">ಸರ್ವರ್ತುಕುಸುಮೈ ರಮ್ಯಾಂ ಫಲವದ್ಭಿಶ್ಚ ಪಾದಪೈಃ ।</p>
<p class="Shlok">ಪುಷ್ಪಿತಾನಾಮಶೋಕಾನಾಂ ಶ್ರಿಯಾ ಸೂರ್ಯೋದಯಪ್ರಭಾಮ್ ॥</p>
<p class="Text">ಆ ವನವು ಎಲ್ಲ ಋತುಗಳಲ್ಲಿಯೂ ಹೂ-ಹಣ್ಣುಗಳನ್ನು ನೀಡುವ ಫಲಭರಿತ ವೃಕ್ಷಗಳಿಂದ ಕೂಡಿದ್ದಿತು. ಪುಷ್ಪಿತವಾದ ಅಶೋಕ ವೃಕ್ಷಗಳ ಕಾಂತಿಯು ಉದಿತಸೂರ್ಯನ ಪ್ರಭೆಯನ್ನು ಅನುಕರಿಸುತ್ತಿದ್ದು ದೇದೀಪ್ಯಮಾನವಾಗಿ ಶೋಭಿಸುತ್ತಿತ್ತು.॥5॥ </p>
<p class="Shlok-Number" id="toc_marker-21-6">ಶ್ಲೋಕ - 6</p>
<p class="Shlok">ಪ್ರದೀಪ್ತಾಮಿವ ತತ್ರಸ್ಥೋ ಮಾರುತಿಃ ಸಮುದೈಕ್ಷತ ।</p>
<p class="Shlok">ನಿಷ್ಪತ್ರಶಾಖಾಂ ವಿಹಗೈಃ ಕ್ರಿಯಮಾಣಾಮಿವಾಸಕೃತ್ ॥</p>
<p class="Shlok-Number" id="toc_marker-21-7">ಶ್ಲೋಕ - 7</p>
<p class="Shlok">ವಿನಿಷ್ಪತದ್ಭಿಃ ಶತಶಶ್ಚಿತ್ರೈಃ ಪುಷ್ಪಾವತಂಸಕೈಃ ।</p>
<p class="Shlok">ಆಮೂಲಪುಷ್ಪನಿಚಿತೈರಶೋಕೈಃ ಶೋಕನಾಶನೈಃ ॥</p>
<p class="Text">ಮಾರುತಿಯು ಕುಳಿತಲ್ಲಿಂದಲೇ ನೋಡುತ್ತಾ ಪ್ರಕಾಶಿತವಾದ ವೃಕ್ಷಗಳ ಮೇಲೆ ನೂರಾರು ಪಕ್ಷಿಗಳು ಪದೇ-ಪದೇ ಮರದಲ್ಲಿ ಹಾರಿಬಂದು ಕುಳಿತುಕೊಳ್ಳುತ್ತಿದ್ದವು. ಆಗ ಕೊಂಬೆಗಳ ಮೇಲೆ ಪಕ್ಷಿಗಳು ಕುಳಿತಿರುವಾಗ ಎಲೆಗಳೇ ಇಲ್ಲವೋ ಎಂಬಂತೆ ಕಾಣುತ್ತಿತ್ತು. ಆ ಪಕ್ಷಿಗಳು ಪುಷ್ಪಗಳನ್ನು ಕೊಕ್ಕಿನಿಂದ ಕಚ್ಚಿಕೊಂಡು ಹಾರಿ ಹೋಗುತ್ತಿದ್ದಾಗ ಅವು ಚಿತ್ರದಲ್ಲಿರುವ ಹೂವುಗಳಂತೆ ಅಲಂಕೃತವಾಗುತ್ತಿದ್ದವು. ಈ ವಿಧದಿಂದ ಪಕ್ಷಿಗಳು ಮರಗಳ ಮೇಲೆ ಹಾರುತ್ತಿದ್ದವು. ಅಲ್ಲಿದ್ದ ಅಶೋಕವೃಕ್ಷಗಳು ಆಮೂಲಾಗ್ರವಾಗಿ ಪುಷ್ಪಗಳಿಂದ ತುಂಬಿಹೋಗಿದ್ದವು. ಅದರಿಂದ ಅವು ನೋಡುವವರ ಶೋಕವನ್ನು ಮರೆಸುತ್ತಿದ್ದವು. ಅಂತಹ ಹಲವಾರು ಅಶೋಕ ವೃಕ್ಷಗಳು ಅಲ್ಲಿದ್ದವು. ॥ 6-7 ॥ </p>
<p class="Shlok-Number" id="toc_marker-21-8">ಶ್ಲೋಕ - 8</p>
<p class="Shlok">ಪುಷ್ಪಭಾರಾತಿಭಾರೈಶ್ಚ ಸ್ಪೃಶದ್ಭಿರಿವ ಮೇದಿನೀಮ್ ।</p>
<p class="Shlok">ಕರ್ಣಿಕಾರೈಃ ಕುಸುಮಿತೈಃ ಕಿಂಶುಕೈಶ್ಚ ಸುಪುಷ್ಪಿತೈಃ ॥</p>
<p class="Text">ಆ ಅಶೋಕವನದಲ್ಲಿ ಅರಳಿನಿಂತ ಕಣಗಿಲೆ ಗಿಡಗಳೂ, ಪುಷ್ಪಿತವಾದ ಮುತ್ತುಗದ ಮರಗಳು ಇದ್ದವು. ಅತಿಯಾದ ಪುಷ್ಪಗಳ ಭಾರದಿಂದ ಆ ವೃಕ್ಷಗಳು ಭೂಮಿಯನ್ನೇ ಸ್ಪರ್ಶಿಸುತ್ತಿವೆಯೋ ಎಂಬಂತೆ ಬಾಗಿದ್ದವು. ॥ 8 ॥ </p>
<p class="Shlok-Number" id="toc_marker-21-9">ಶ್ಲೋಕ - 9</p>
<p class="Shlok">ಸ ದೇಶಃ ಪ್ರಭಯಾ ತೇಷಾಂ ಪ್ರದೀಪ್ತ ಇವ ಸರ್ವತಃ ।</p>
<p class="Shlok">ಪುನ್ನಾಗಾಃ ಸಪ್ತಪರ್ಣಾಶ್ಚ ಚಂಪಕೋದ್ಧಾಲಕಾಸ್ತಥಾ ॥</p>
<p class="Shlok-Number" id="toc_marker-21-10">ಶ್ಲೋಕ - 10</p>
<p class="Shlok">ವಿವೃದ್ಧಮೂಲಾ ಬಹವಃ ಶೋಭಂತೇ ಸ್ಮ ಸುಪುಷ್ಪಿತಾಃ ।</p>
<p class="Shlok">ಶಾತಕುಂಭನಿಭಾಃ ಕೇಚಿತ್ ಕೇಚಿದಗ್ನಿ ಶಿಖೋಪಮಾಃ ॥</p>
<p class="Shlok-Number" id="toc_marker-21-11">ಶ್ಲೋಕ - 11</p>
<p class="Shlok">ನೀಲಾಂಜನನಿಭಾಃ ಕೇಚಿತ್ತತ್ರಾಶೋಕಾಃ ಸಹಸ್ರಶಃ ।</p>
<p class="Shlok">ನಂದನಂ ವಿಬುಧೋದ್ಯಾನಂ ಚಿತ್ರಂ ಚೈತ್ರರಥಂ ಯಥಾ ॥</p>
<p class="Text">ಹನುಮಂತನು ನೋಡುತ್ತಿದ್ದ ಆ ಪ್ರದೇಶವು ಎಲ್ಲ ಪುಷ್ಪ ವೃಕ್ಷಗಳಿಂದ ಕೂಡಿದ್ದು, ಅವುಗಳ ಪ್ರಭೆಯಿಂದ ಉದ್ದಿಪ್ತವಾಗಿದೆಯೋ ಎಂಬಂತೆ ಕಾಣುತ್ತಿತ್ತು. ಮತ್ತೊಂದು ಭಾಗದಲ್ಲಿ ಸುರಹೊನ್ನೆ ಮರಗಳು, ಏಳೆಲೆಬಾಳೆಗಳೂ, ಸಂಪಿಗೆ ಮರಗಳೂ, ಚಳ್ಳೆಮರಗಳೂ, ಬಹಳ ದಪ್ಪವಾದ ಕಾಂಡಗಳಿಂದ ಕೂಡಿದ್ದು, ಸುಗಂಧ ಪುಷ್ಪಗಳಿಂದ ಕಣ್ಮನಗಳಿಗೆ ಆನಂದವನ್ನುಂಟು ಮಾಡುತ್ತಿದ್ದವು. ಅಲ್ಲಿದ್ದ ಕೆಲವು ಮರಗಳು ಸುವರ್ಣಮಯವಾಗಿಯೂ, ಕೆಲವು ಅಗ್ನಿಜ್ವಾಲೆಯಂತಹ ಪ್ರಭೆಯಿಂದಲೂ, ಕೆಲವು ಕಪ್ಪು ಕಾಡಿಗೆಯಂತೆಯೂ ಶೋಭಿಸುತ್ತಿದ್ದವು. ಅಶೋಕ ವೃಕ್ಷಗಳಂತೂ ಸಾವಿರಾರು ಸಂಖ್ಯೆಯಲ್ಲಿದ್ದವು. ಆ ಉದ್ಯಾನವನವು ದೇವತೆಗಳ ಉದ್ಯಾನವಾದ ನಂದನವನವನ್ನು, ಕುಬೇರನ ಉದ್ಯಾನವಾದ ಚೈತ್ರರಥೋದ್ಯಾನವನ್ನೂ ರಮ್ಯತೆಯಲ್ಲಿ ಮೀರಿಸುವಂತಿತ್ತು.॥ 9-11 ॥</p>
<p class="Shlok-Number" id="toc_marker-21-12">ಶ್ಲೋಕ - 12</p>
<p class="Shlok">ಅತಿವೃತ್ತಮಿವಾಚಿಂತ್ಯಂ ದಿವ್ಯಂ ರಮ್ಯಂ ಶ್ರಿಯಾವೃತಮ್ ।</p>
<p class="Shlok">ದ್ವಿತೀಯಮಿವ ಚಾಕಾಸಂ ಪುಷ್ಪಜ್ಯೋತಿರ್ಗಣಾಯುತಮ್ ॥</p>
<p class="Text">ಊಹೆಗೂ ನಿಲುಕದಂತಹ ಸೊಬಗಿನಿಂದ ಕೂಡಿದ್ದ ಆ ಉದ್ಯಾನವು ರಮ್ಯವಾದ ಹಾಗೂ ದಿವ್ಯವಾದ ಕಾಂತಿಯಿಂದ ಶೋಭಿಸುತ್ತಿತ್ತು. ಪುಷ್ಪರೂಪವಾದ ತಾರೆಗಳ ಸಮೂಹಗಳಿಂದ ವ್ಯಾಪ್ತವಾಗಿದ್ದು ಮತ್ತೊಂದು ಆಕಾಶದಂತೆ ವಿರಾಜಿಸುತ್ತಿತ್ತು. ॥ 12 ॥</p>
<p class="Shlok-Number" id="toc_marker-21-13">ಶ್ಲೋಕ - 13</p>
<p class="Shlok">ಪುಷ್ಪರತ್ನ ಶತೈಶ್ಚಿತ್ರಂ ಪಂಚಮಂ ಸಾಗರಂ ಯಥಾ ।</p>
<p class="Shlok">ಸರ್ವರ್ತುಪುಷ್ಪೆರ್ನಿಚಿತಂ ಪಾದಪೈರ್ಮಧುಗಂಧಿಭಿಃ ॥</p>
<p class="Text">ಪುಷ್ಪರೂಪವಾದ ನೂರಾರು ರತ್ನಗಳಿಂದ ಚಿತ್ರಿತವಾಗಿದ್ದ ಆ ವನವು ಐದನೆಯ ಸಮುದ್ರದಂತೆ ಕಂಗೊಳಿಸುತ್ತಿತ್ತು. ಎಲ್ಲ ಋತುಗಳಲ್ಲಿಯೂ ಬಿಡುವ ಪುಷ್ಪಗಳಿಂದ ವ್ಯಾಪ್ತವಾಗಿದ್ದು, ಮಧುವಿನ ಗಂಧದಿಂದ ಕೂಡಿರುವ ವೃಕ್ಷಗಳಿಂದ ಸಮಲಂಕೃತವಾದ್ದಿತು. ॥ 13 ॥</p>
<p class="Shlok-Number" id="toc_marker-21-14">ಶ್ಲೋಕ - 14</p>
<p class="Shlok">ನಾನಾನಿನಾದೈರುದ್ಯಾನಂ ರಮ್ಯಂ ಮೃಗಗಣೈರ್ದ್ವಿಜೈಃ ।</p>
<p class="Shlok">ಅನೇಕಗಂಧಪ್ರವಹಂ ಪುಣ್ಯಗಂಧಂ ಮನೋರಮಮ್ ॥</p>
<p class="Text">ನಾನಾ ಪ್ರಕಾರವಾಗಿ ಧ್ವನಿಮಾಡುತ್ತಿದ್ದ ಮೃಗ-ಪಕ್ಷಿಗಳ ಸಮೂಹಗಳಿಂದ ನಿಬಿಡವಾಗಿ, ಅನೇಕ ವಿಧವಾದ ಗಂಧವನ್ನು ಹೊರಸೂಸುತ್ತಾ ಪುಣ್ಯಗಂಧ ಯುಕ್ತವಾಗಿದ್ದಿತು. ॥ 14 ॥</p>
<p class="Shlok-Number" id="toc_marker-21-15">ಶ್ಲೋಕ - 15</p>
<p class="Shlok">ಶೈಲೇಂದ್ರಮಿವ ಗಂಧಾಢ್ಯಂ ದ್ವಿತೀಯಂ ಗಂಧಮಾದನಮ್ ।</p>
<p class="Shlok">ಅಶೋಕವನಿಕಾಯಾಂ ತು ತಸ್ಯಾಂ ವಾನರಪುಂಗವಃ ॥</p>
<p class="Text"> ಅತ್ಯಂತ ಮನೋಹರವಾದ ಆ ಉದ್ಯಾನವನವು ಪರ್ವತಗಳಲ್ಲಿ ಶ್ರೇಷ್ಠವಾದ ಎರಡನೆಯ ಗಂಧಮಾದನ ಪರ್ವತವೋ ಎಂಬಂತೆ ಭಾಸವಾಗುತ್ತಿದ್ದಿತು. ಹೀಗೆ ಶೋಭಿಸುತ್ತಿರುವ ಆ ಅಶೋಕವನವನ್ನು ವಾನರಶ್ರೇಷ್ಠನಾದ ಮಾರುತಿಯು ನೋಡಿದನು. ॥ 15 ॥</p>
<p class="Shlok-Number" id="toc_marker-21-16">ಶ್ಲೋಕ - 16</p>
<p class="Shlok">ಸ ದದರ್ಶಾವಿದೂರಸ್ಥಂ ಚೈತ್ಯಪ್ರಾಸಾದಮುಚ್ಛ್ರಿತಮ್ ।</p>
<p class="Shlok">ಮಧ್ಯೇ ಸ್ತಂಭಸಹಸ್ರೇಣ ಸ್ಥಿತಂ ಕೈಲಾಸಪಾಂಡರಮ್ ॥</p>
<p class="Text">ಬಳಿಕ ವಾನರೋತ್ತಮನು ಮತ್ತೊಂದು ಕಡೆಗೆ ದೃಷ್ಟಿಯನ್ನು ಹರಿಸಿದಾಗ, ದೂರದಲ್ಲಿದ್ದ ಅತ್ಯುನ್ನತವಾದ ನಿರ್ಮಲವಾದ ವರ್ತುಲಾಕಾರದ ಒಂದು ಚೈತ್ಯಪ್ರಾಸಾದವನ್ನು ನೋಡಿದನು. ಅಶೋಕವನದ ಮಧ್ಯಭಾಗದಲ್ಲಿದ್ದ, ಸಾವಿರಾರು ಕಂಬಗಳಿಂದ ಕೂಡಿದ್ದ ಆ ಪ್ರಾಸಾದವು ಧವಳ ಕೈಲಾಸಪರ್ವತದಂತೆ ಬಿಳಿಯಾಗಿ ಶೋಭಿಸುತ್ತಿತ್ತು. ॥ 16 ॥ </p>
<p class="Shlok-Number" id="toc_marker-21-17">ಶ್ಲೋಕ - 17</p>
<p class="Shlok">ಪ್ರವಾಲಕೃತಸೋಪಾನಂ ತಪ್ತಕಾಂಚನವೇದಿಕಮ್ ।</p>
<p class="Shlok">ಮುಷ್ಣಂತಮಿವ ಚಕ್ಷೂಂಷಿ ದ್ಯೋತಮಾನಮಿವ ಶ್ರಿಯಾ ॥</p>
<p class="Text">ಅದರ ಸೋಪಾನವು ಹವಳದ ಮಣಿಗಳಿಂದ ನಿರ್ಮಿತವಾಗಿತ್ತು. ಜಗುಲಿಗಳು ಪುಟಕ್ಕೆ ಹಾಕಿದ ಚಿನ್ನದಿಂದ ರಚಿಸಿದ್ದರು. ಉಜ್ವಲಕಾಂತಿಯಿಂದ ಪ್ರಜ್ವಲಿಸುತ್ತಿದ್ದ ಆ ಚೈತ್ಯಪ್ರಾಸಾದವು ತನ್ನ ರಮ್ಯತೆಯಿಂದ ನೋಡುವವರ ಕಣ್ಣುಗಳನ್ನೇ ಅಪಹರಿಸುವಂತಿದ್ದಿತು. ಹೆಚ್ಚು ಎತ್ತರವಾಗಿದ್ದು ಆಕಾಶದೊಡನೆ ಸ್ಪರ್ಧಿಸುತ್ತಿದೆಯೋ ಎಂಬಂತೆ ಕಾಣುತ್ತಿತ್ತು. ॥ 17 ॥ </p>
<p class="Shlok-Number" id="toc_marker-21-18">ಶ್ಲೋಕ - 18</p>
<p class="Shlok">ವಿಮಲಂ ಪ್ರಾಂಶುಭಾವತ್ವಾದುಲ್ಲಿಖಂತಮಿವಾಂಬರಮ್ ।</p>
<p class="Shlok">ತತೋ ಮಲಿನಸಂವೀತಾಂ ರಾಕ್ಷಸ್ತ್ರೀಭಿಃ ಸಮಾವೃತಾಮ್ ॥</p>
<p class="Shlok-Number" id="toc_marker-21-19">ಶ್ಲೋಕ - 19</p>
<p class="Shlok">ಉಪವಾಸಕೃಶಾಂ ದೀನಾಂ ನಿಃಶ್ವಸಂತೀಂ ಪುನಃ ಪುನಃ ।</p>
<p class="Shlok">ದದರ್ಶ ಶುಕ್ಲಪಕ್ಷಾದೌ ಚಂದ್ರರೇಖಾಮಿವಾಮಲಾಮ್ ॥</p>
<p class="Text">ಅದರ ಬಳಿಯಲ್ಲೇ ಹನುಮಂತನು ಬಹಳ ಹೊತ್ತಿನಿಂದ ನಿರೀಕ್ಷಿಸುತ್ತಿದ್ದ, ಬಿದಿಗೆಯ ಚಂದ್ರರೇಖೆಯಂತೆ ಅಮಲಾಂಗಿಯಾದ ಸೀತಾದೇವಿಯನ್ನು ನೋಡಿದನು. ಆಗ ಅವಳ ವಸ್ತ್ರವು ಮಲಿನವಾಗಿತ್ತು. ಘೋರರೂಪಿಣಿಯರಾದ ರಾಕ್ಷಸಿಯರಿಂದ ಸುತ್ತುವರಿಯಲ್ಪಟ್ಟಿದ್ದಳು. ನಿತ್ಯೋಪವಾಸದಿಂದ ಕೃಶಕಾಯಳಾಗಿದ್ದಳು. ಅತ್ಯಂತ ದೀನವದನೆಯಾಗಿದ್ದು, ಪದೇ-ಪದೇ ನಿಟ್ಟುಸಿರು ಬಿಡುತ್ತಿದ್ದಳು. ॥ 18-19 ॥</p>
<p class="Shlok-Number" id="toc_marker-21-20">ಶ್ಲೋಕ - 20</p>
<p class="Shlok">ಮಂದಂ ಪ್ರಖ್ಯಾಯಮಾನೇನ ರೂಪೇಣ ರುಚಿರಪ್ರಭಾಮ್ ।</p>
<p class="Shlok">ಪಿನದ್ಧಾಂ ಧೂಮಜಾಲೇನ ಶಿಖಾಮಿವ ವಿಭಾವಸೋಃ ॥</p>
<p class="Text"> ಜಾಜ್ವಲ್ಯಮಾನವಾಗಿ ಪ್ರಕಾಶಿಸುವ ಅಗ್ನಿಯು ಧೂಮಜಾಲದಿಂದ ಪರಿವೃತವಾದಾಗ, ಅದರ ಕಾಂತಿಯು ಸ್ಪಷ್ಟವಾಗಿ ಕಾಣುವುದಿಲ್ಲ. ಅದರಂತೆ ಮನೋಹರವಾದ ರೂಪ ಸಂಪತ್ತಿನಿಂದ ಕೂಡಿದ್ದ ಅವಳ ಶೋಭೆಯು ಯುಕ್ತಿ-ಯುಕ್ತವಾಗಿ ತರ್ಕದಿಂದ ಆಲೋಚಿಸಿದರೆ ಮಾತ್ರ ಗೋಚರಿಸುತ್ತಿತ್ತು. ॥ 20 ॥</p>
<p class="Shlok-Number" id="toc_marker-21-21">ಶ್ಲೋಕ - 21</p>
<p class="Shlok">ಪೀತೇನೈಕೇನ ಸಂವೀತಾಂ ಕ್ಲಿಷ್ಟೇನೋತ್ತಮವಾಸಸಾ ।</p>
<p class="Shlok">ಸಪಂಕಾಮನಲಂಕಾರಾಂ ವಿಪದ್ಮಾಮಿವ ಪದ್ಮಿನೀಮ್ ॥</p>
<p class="Text">ಅವಳು ಒಂದೇ ಒಂದು ಪೀತಾಂಬರವನ್ನು ಧರಿಸಿದ್ದಳು. ಅದೂ ಮಲಿನವಾಗಿತ್ತಾದರೂ ಉತ್ತಮವಾಗಿತ್ತು. ಯಾವ ವಿಧವಾದ ಅಲಂಕಾರವನ್ನು ಮಾಡಿಕೊಳ್ಳದೆ ಇರುವುದರಿಂದ ಕಮಲಪುಷ್ಪಗಳಿಂದ ರಹಿತವಾದ, ಕೆಸರಿನಿಂದ ಕೂಡಿದ ಸರೋವರದಂತೆ ಕಾಣುತ್ತಿದ್ದಳು. ॥ 21 ॥</p>
<p class="Shlok-Number" id="toc_marker-21-22">ಶ್ಲೋಕ - 22</p>
<p class="Shlok">ವ್ರೀಡಿತಾಂ ದುಃಖಸಂತಪ್ತಾಂ ಪರಿಮ್ಲಾನಾಂ ತಪಸ್ವಿನೀಮ್ ।</p>
<p class="Shlok">ಗ್ರಹೇಣಾಂಗಾರಕೇಣೇವ ಪೀಡಿತಾಮಿವ ರೋಹಿಣೀಮ್ ॥</p>
<p class="Text">ಲಜ್ಜಾಯುಕ್ತಳಾಗಿಯೂ, ದುಃಖದಿಂದ ಪರಿತಪಿಸುತ್ತಲೂ, ತಪಸ್ವಿನಿಯಂತೇ ಇದ್ದಳು. ಪಾಪಗ್ರಹ ಅಂಗಾರಕನಿಂದ ಪೀಡಿತವಾದ ರೋಹಿಣಿಯಂತೆ ಕಾಣುತ್ತಿದ್ದಳು. ॥ 22 ॥ </p>
<p class="Shlok-Number" id="toc_marker-21-23">ಶ್ಲೋಕ - 23</p>
<p class="Shlok">ಅಶ್ರುಪೂರ್ಣಮುಖೀಂ ದೀನಾಂ ಕೃಶಾಮನಶನೇನ ಚ ।</p>
<p class="Shlok">ಶೋಕಧ್ಯಾನಪರಾಂ ದೀನಾಂ ನಿತ್ಯಂ ದುಃಖಪರಾಯಣಾಮ್ ॥</p>
<p class="Text">ಕಂಬನಿ ದುಂಬಿದ ಕಣ್ಣುಗಳಿಂದ ಕೂಡಿ ದೀನಳಾಗಿದ್ದಳು. ಆಹಾರವನ್ನು ಸೇವಿಸದೆ ಇದ್ದುದರಿಂದ ಅತ್ಯಂತಕೃಶಳಾಗಿದ್ದಳು. ಶೋಕಿಸುತ್ತಾ ಧ್ಯಾನಮಗ್ನಳಾಗಿದ್ದು ದುಃಖವೆಂಬ ಸಾಗರದಲ್ಲಿ ಮುಳುಗಿಹೋಗಿದ್ದಳು. ॥ 23 ॥</p>
<p class="Shlok-Number" id="toc_marker-21-24">ಶ್ಲೋಕ - 24</p>
<p class="Shlok">ಪ್ರಿಯಂ ಜನಮಪಶ್ಯಂತೀ ಪಶ್ಯಂತೀಂ ರಾಕ್ಷಸೀಗಣಮ್ ।</p>
<p class="Shlok">ಸ್ವಗಣೇನ ಮೃಗೀಂ ಹೀನಾಂ ಶ್ವಗಣಾಭಿವೃತಾಮಿವ ॥</p>
<p class="Text">ಆತ್ಮೀಯ ಜನರನ್ನು ಕಾಣದೆ ಘೋರರೂಪಿಣಿಯರಾದ ರಾಕ್ಷಸಿಯರನ್ನೇ ನೋಡುತ್ತಿದ್ದ ಅವಳು-ಜಿಂಕೆಗಳ ಸಮೂಹದಿಂದ ತಪ್ಪಿಸಿಕೊಂಡು ನಾಯಿಗಳ ಮಧ್ಯದಲ್ಲಿರುವ ಹೆಣ್ಣುಜಿಂಕೆಯಂತೆ ಕಾಣುತ್ತಿದ್ದಳು.॥ 24 ॥ </p>
<p class="Shlok-Number" id="toc_marker-21-25">ಶ್ಲೋಕ - 25</p>
<p class="Shlok">ನೀಲನಾಗಾಭಯಾ ವೇಣ್ಯಾ ಜಘನಂ ಗತಯೈಕಯಾ ।</p>
<p class="Shlok">ನೀಲಯಾ ನಿರದಾಪಾಯೇ ವನರಾಜ್ಯಾ ಮಹೀಮಿವ ॥</p>
<p class="Text">ಕೃಷ್ಣಸರ್ಪಸದೃಶವಾದ ಅವಳ ಜಡೆಗಟ್ಟಿದ ನೀಳ್ಗೂದಲುಗಳು ಕಟಿಪ್ರದೇಶದವರೆಗೂ ಪಸರಿಸಿದ್ದವು. ಅಂತಹ ಕಪ್ಪಾದ, ನೀಳವಾದ ತಲೆಗೂದಲಿನಿಂದ ಒಪ್ಪುತ್ತಿದ್ದ ಸೀತಾದೇವಿಯು ಶರತ್ಕಾಲದಲ್ಲಿ ವನರಾಜಿಯಿಂದ ಶೋಭಿಸುವ ಭೂಮಿಯಂತೆ ಕಂಗೊಳಿಸುತ್ತಿದ್ದಳು. ॥ 25 ॥</p>
<p class="Shlok-Number" id="toc_marker-21-26">ಶ್ಲೋಕ - 26</p>
<p class="Shlok">ಸುಖಾರ್ಹಾಂ ದುಃಖಸಂತಪ್ತಾಂ ವ್ಯಸನಾನಾಮಕೋವಿದಾಮ್ ।</p>
<p class="Shlok">ತಾಂ ಸಮೀಕ್ಷ್ಯ ವಿಶಾಲಾಕ್ಷೀಮಧಿಕಂ ಮಲಿನಾಂ ಕೃಶಾಮ್ ॥</p>
<p class="Shlok-Number" id="toc_marker-21-27">ಶ್ಲೋಕ - 27</p>
<p class="Shlok">ತರ್ಕಯಾಮಾಸ ಸೀತೇತಿ ಕಾರಣೈರುಪಪಾದಿಭಿಃ ।</p>
<p class="Shlok">ಹ್ರಿಯಮಾಣಾ ತದಾ ತೇನ ರಕ್ಷಸಾ ಕಾಮರೂಪಿಣಾ ॥</p>
<p class="Text">ರಾಜಕುಮಾರಿಯಾದ ಅವಳು ಸುಖವಾಗಿರಲು ಅರ್ಹಳಾಗಿದ್ದರೂ ದುಃಖದಿಂದ ಪರಿತಪಿಸುತ್ತಿದ್ದಳು. ಈ ಮೊದಲು ವ್ಯಸನವೇನೆಂಬುದನ್ನೇ ಅರಿಯದವಳು. ಈಗಂತೂ ಅಪಾರವಾದ ದುಃಖದಿಂದ ಮಲಿನಳೂ, ಕೃಶಳೂ ಆಗಿದ್ದಳು. ವಿಶಾಲಾಕ್ಷಿಯಾದ ಅವಳನ್ನು ನೋಡಿ ತಾನು ಎಣಿಸಿಕೊಂಡ ಕಾರಣಗಳಿಂದ ಕಾಮ ರೂಪಿಯಾದ ರಾಕ್ಷಸರಾಜನಾದ ರಾವಣನು ಅಪಹರಿಸಿ ತಂದಿರುವ ಸೀತೆಯು ಇವಳೇ ಎಂದು ಹನುಮಂತನು ಭಾವಿಸಿದನು. ॥ 26-27 ॥ </p>
<p class="Shlok-Number" id="toc_marker-21-28">ಶ್ಲೋಕ - 28</p>
<p class="Shlok">ಯಥಾರೂಪಾ ಹಿ ದೃಷ್ಟಾ ವೈ ತಥಾರೂಪೇಯಮಂಗನಾ ।</p>
<p class="Shlok">ಪೂರ್ಣಚಂದ್ರಾನನಾಂ  ಸುಭ್ರೂಂ  ಚಾರುವೃತ್ತಪಯೋಧರಾಮ್ ॥</p>
<p class="Shlok-Number" id="toc_marker-21-29">ಶ್ಲೋಕ - 29</p>
<p class="Shlok">ಕುರ್ವಂತೀಂ ಪ್ರಭಯಾ ದೇವಿಂ ಸರ್ವಾ ವಿತಿಮಿರಾ ದಿಶಃ ।</p>
<p class="Shlok">ತಾಂ ನೀಲಕೇಶೀಂ ಬಿಂಬೊಷ್ಠೀಂ ಸುಮಧ್ಯಾಂ ಸುಪ್ರತಿಷ್ಟಿತಾಮ್ ॥</p>
<p class="Shlok-Number" id="toc_marker-21-30">ಶ್ಲೋಕ - 30</p>
<p class="Shlok">ಸೀತಾಂ ಪದ್ಮಪಲಾಶಾಕ್ಷೀಂ ಮನ್ಮಥಸ್ಯ ರತಿಂ ಯಥಾ ।</p>
<p class="Shlok">ಇಷ್ಟಾಂ ಸರ್ವಸ್ಯ ಜಗತಃ ಪೂರ್ಣಚಂದ್ರಪ್ರಭಾಮಿವ ॥</p>
<p class="Text">ಋಷ್ಯಮೂಕ ಪರ್ವತದ ಮೇಲಿಂದ ಅಪಹರಿಸಿಕೊಂಡು ಹೋಗುತ್ತಿದ್ದ ಅಂಗನೆಯಂತೆ ಇವಳು ಗೋಚರಿಸುತ್ತಿರುವಳು. ಹುಣ್ಣಿಮೆಯ ಪೂರ್ಣಚಂದ್ರನಂತೆ ಇವಳ ಮುಖವಿದ್ದು, ಸುಂದರವಾದ ಹಾಗೂ ಡೊಂಕಾದ ಹುಬ್ಬುಗಳಿಂದ ಕೂಡಿದ್ದು, ಸರ್ವಾಂಗಸುಂದರಿಯಾಗಿದ್ದಾಳೆ. ಈ ದೇವಿಯು ತನ್ನ ಶರೀರ ಕಾಂತಿಯಿಂದ ಎಲ್ಲ ಕಡೆಗಳಲ್ಲಿ ಆವರಿಸಿದ ಕತ್ತಲೆಯನ್ನು ಓಡಿಸುತ್ತಿರುವಳು. ನೀಳವಾದ ಕೇಶರಾಶಿಯಿಂದಲೂ, ತೊಂಡೆಯ ಹಣ್ಣಿನಂತೆ ಕೆಂಪಾದ ತುಟಿಗಳಿಂದಲೂ ಕಂಗೊಳಿಸುತ್ತಿದ್ದಳು. ಸುಂದರವಾದ ನಡುವಿನಿಂದ ಕೂಡಿದ್ದು, ಸರ್ವಾಂಗಗಳೂ ಸೌಷ್ಠವತೆಯಿಂದ ಶೋಭಿಸುತ್ತಿದ್ದವು. ಕಣ್ಣುಗಳು ಪದ್ಮ ಪತ್ರದಂತೆ ವಿಶಾಲವಾಗಿದ್ದು, ಈಕೆಯು ಮನ್ಮಥನ ಪತ್ನೀಯಾದ ರತಿಯಂತೆ ಕಾಣುತ್ತಿದ್ದಳು. ಹುಣ್ಣಿಮೆಯ ಬೆಳದಿಂಗಳಂತೆ ಎಲ್ಲರಿಗೂ ಆಹ್ಲಾದವನ್ನುಂಟುಮಾಡುತ್ತಿದ್ದಳು. ಆದ್ದರಿಂದ ನಿಜವಾಗಿ ಈಕೆಯು ಸೀತೆಯೇ ಆಗಿದ್ದಾಳೆ. ॥ 28-30 ॥</p>
<p class="Shlok-Number" id="toc_marker-21-31">ಶ್ಲೋಕ - 31</p>
<p class="Shlok">ಭೂಮೌ  ಸುತನುಮಾಸೀನಾಂ ನಿಯತಾಮಿವ ತಾಪಸೀಮ್ ।</p>
<p class="Shlok">ನಿಃಶ್ವಾಸಬಹುಲಾಂ ಭೀರುಂ ಭುಜಗೇಂದ್ರವಧೂಮಿವ ॥</p>
<p class="Shlok-Number" id="toc_marker-21-32">ಶ್ಲೋಕ - 32</p>
<p class="Shlok">ಶೋಕಜಾಲೇನ ಮಹತಾ ವಿತತೇನ ನ ರಾಜತೀಮ್ ।</p>
<p class="Shlok">ಸಂಸಕ್ತಾಂ ಧೂಮಜಾಲೇನ ಶಿಖಾಮಿವ ವಿಭಾವಸೋಃ ॥</p>
<p class="Text">ಈಕೆಯು ಅನುಪಮ ತನು ಸೌಭಾಗ್ಯದಿಂದ ಕಂಗೊಳಿಸುತ್ತಾ ನಿಯಮನಿಷ್ಠಳಾದ ತಾಪಸಿಯಂತೆ ನೆಲದ ಮೇಲೆ ಕುಳಿತಿರುವಳು. ಭಯಗ್ರಸ್ತಳಾಗಿ ತನ್ನ ಬಳಿಗೆ ಯಾರೂ ಬಾರದಿರುವಂತೆ ಫೂತ್ಕರಿಸುವ ಹೆಣ್ಣುಸರ್ಪದಂತೆ, ನಿಟ್ಟುಸಿರುಬಿಡುತ್ತಿರುವಳು. ಬಹಳ ಕಾಲದ ಶೋಕಗಳ ಪರಂಪರೆಯಿಂದ ಕಾಂತಿಶೂನ್ಯಳಾಗಿದ್ದ ಸೀತಾದೇವಿಯು ದಟ್ಟವಾದ ಹೊಗೆಯಿಂದ ಮುಚ್ಚಲ್ಪಟ್ಟ ಯಜ್ಞೇಶ್ವರನಂತೆ ಕಾಣುತ್ತಿದ್ದಾಳೆ. ॥ 31-32 ॥ </p>
<p class="Shlok-Number" id="toc_marker-21-33">ಶ್ಲೋಕ - 33</p>
<p class="Shlok">ತಾಂ ಸ್ಮೃತೀಮಿವ ಸಂದಿಗ್ಧಾಮೃದ್ಧಿಂ ನಿಪತಿತಾಮಿವ ।</p>
<p class="Shlok">ವಿಹತಾಮಿವ ಚ ಶ್ರದ್ಧಾಮಾಶಾಂ ಪ್ರತಿಹತಾಮಿವ ॥</p>
<p class="Shlok-Number" id="toc_marker-21-34">ಶ್ಲೋಕ - 34</p>
<p class="Shlok">ಸೋಪಸರ್ಗಾಂ ಯಥಾ ಸಿದ್ಧಿಂ ಬುದ್ಧಿಂ ಸಕಲುಷಾಮಿವ ।</p>
<p class="Shlok">ಅಭೂತೇನಾಪವಾದೇನ ಕೀರ್ತಿಂ ನಿಪತಿತಾಮಿವ ॥</p>
<p class="Shlok-Number" id="toc_marker-21-35">ಶ್ಲೋಕ - 35</p>
<p class="Shlok">ರಾಮೋಪರೋಧವ್ಯಥಿತಾಂ ರಕ್ಷೋಹರಣಕರ್ಶಿತಾಮ್ ।</p>
<p class="Shlok">ಅಬಲಾಂ ಮೃಗಶಾಬಾಕ್ಷೀಂ ವೀಕ್ಷಮಾಣಾಂ ತತಸ್ತತಃ ॥</p>
<p class="Text">ಸಂದಿಗ್ಧವಾದ ಅರ್ಥವುಳ್ಳ ಸ್ಮೃತಿವಚನದಂತೆಯೂ, ನಾಶ ಹೊಂದುತ್ತಿರುವ ಐಶ್ಚರ್ಯದಂತೆಯೂ, ದೃಢತೆಯಿಲ್ಲದ ಶ್ರದ್ಧೆಯಂತೆಯೂ, ನೆರವೇರದ ಆಸೆಯಂತೆಯೂ, ವಿಘ್ನದಿಂದ ಕೂಡಿದ ಸಿದ್ಧಿಯಂತೆಯೂ, ಕಲುಷಿತವಾದ ಬುದ್ಧಿಯಂತೆಯೂ, ನಿರಾಧಾರವಾದ ಅಪವಾದದಿಂದ ತಗ್ಗಿಹೋದ ಕೀರ್ತಿಯಂತೆ ಒಪ್ಪುತ್ತಿರುವ, ರಾವಣನಿಂದ ಅಪಹರಿಸಲ್ಪಟ್ಟ ಕಾರಣ ಕೃಶಳಾದ, ಶ್ರೀರಾಮನ ಅಗಲುವಿಕೆಯಿಂದ ವ್ಯಥೆ ಪಡುತ್ತಿರುವ, ಅಬಲೆಯಾದ ಜಿಂಕೆಮರಿಯಂತೆ ಅತ್ತ-ಇತ್ತ ಸುತ್ತಲೂ ನೋಡುತ್ತಿರುವ ಸೀತಾದೇವಿಯನ್ನು ಮಾರುತಿಯು ನೋಡಿದನು. ॥ 33-35 ॥</p>
<p class="Shlok-Number" id="toc_marker-21-36">ಶ್ಲೋಕ - 36</p>
<p class="Shlok">ಬಾಷ್ಪಾಂಬುಪರಿಪೂರ್ಣೇನ ಕೃಷ್ಣವಕ್ರಾಕ್ಷಿಪಕ್ಷ್ಮಣಾ ।</p>
<p class="Shlok">ವದನೇನಾಪ್ರಸನ್ನೇನ ನಿಃಶ್ವಸಂತೀಂ ಪುನಃ ಪುನಃ ॥</p>
<p class="Shlok-Number" id="toc_marker-21-37">ಶ್ಲೋಕ - 37</p>
<p class="Shlok">ಮಲಪಂಕಧರಾಂ ದೀನಾಂ ಮಂಡನಾರ್ಹಾಮಮಂಡಿತಾಮ್ ।</p>
<p class="Shlok">ಪ್ರಭಾಂ ನಕ್ಷತ್ರರಾಜಸ್ಯ ಕಾಲಮೇಘೈರಿವಾವೃತಾಮ್ ॥</p>
<p class="Text">ಆಕೆಯ ಕಣ್ಣುಗಳು ಅಶ್ರುಪೂರ್ಣವಾಗಿದ್ದವು. ಕಣ್ಣಿನ ರೆಪ್ಪೆಗಳು ಡೊಂಕಾಗಿಯೂ ಕಪ್ಪಾಗಿಯೂ ಇದ್ದವು. ಪದೇ-ಪದೇ ನಿಟ್ಟುಸಿರು ಬಿಡುತ್ತಿರುವ ಆಕೆಯ ವದನದಲ್ಲಿ ಪ್ರಸನ್ನತೆಯಿರಲಿಲ್ಲ. ತಪಸ್ಸಿನಿಂದಾಗಿ ಅವಳ ಶರೀರವು ಧೂಳಿನಿಂದಲೂ, ಬೆವರಿನಿಂದಲೂ ಉಂಟಾದ ಕೊಳೆಯಿಂದ ತುಂಬಿಹೋಗಿದ್ದಿತು. ಅಲಂಕರಿಸಿ ಕೊಳ್ಳಲು ಯೋಗ್ಯಳಾಗಿದ್ದರೂ, ಅಲಂಕಾರಾದಿಗಳಿಂದ ರಹಿತಳಾಗಿದ್ದಳು. ದೀನಳಾದ ಆಕೆಯು ಕಾಲಮೇಘಗಳಿಂದ ಸಮಾವೃತನಾದ ನಕ್ಷತ್ರರಾಜನಾದ ಪೂರ್ಣಚಂದ್ರನಂತೆ ಕಾಣುತ್ತಿದ್ದಳು. ॥ 36-37 ॥</p>
<p class="Shlok-Number" id="toc_marker-21-38">ಶ್ಲೋಕ - 38</p>
<p class="Shlok">ತಸ್ಯ ಸಂದಿದಿಹೇ ಬುದ್ಧಿರ್ಮುಹೂಃ ಸೀತಾಂ ನಿರೀಕ್ಷ್ಯ ತು ।</p>
<p class="Shlok">ಆಮ್ನಾ ಯಾನಾಮಯೋಗೇನ ವಿದ್ಯಾಂ ಪ್ರಶಿಥಿಲಾಮಿವ ॥</p>
<p class="Text"> ಸತತವಾದ ಅಭ್ಯಾಸವಿಲ್ಲದ ಕಾರಣದಿಂದ ವೇದಾದಿ ವಿದ್ಯೆಗಳ ವಿಷಯದಲ್ಲಿ ಸಂದೇಹವು ಉಂಟಾಗುವಂತೆ, ಸೀತೆಯನ್ನು ನೋಡಿ ಹನುಮಂತನಿಗೆ ಇವಳು ಸೀತಾದೇವಿಯು ಹೌದೋ? ಅಲ್ಲವೋ? ಎಂಬ ಸಂದೇಹವು ಉಂಟಾಯಿತು. ॥ 38 ॥</p>
<p class="Shlok-Number" id="toc_marker-21-39">ಶ್ಲೋಕ - 39</p>
<p class="Shlok">ದುಃಖೇನ ಬುಬಧೇ ಸೀತಾಂ ಹನುಮಾನನಲಂಕೃತಾಮ್ ।</p>
<p class="Shlok">ಸಂಸ್ಕಾರೇಣ ಯಥಾ ಹೀನಾಂ ವಾಚಮರ್ಥಾಂತರಂ ಗತಾಮ್ ॥</p>
<p class="Text">ವ್ಯತ್ಪತ್ತಿ, ವ್ಯಾಕರಣ-ಉಚ್ಚಾರಣೆ ಮುಂತಾದ ಸಂಸ್ಕಾರರಹಿತವಾಗಿ ವಿಪರೀತವಾದ ಅರ್ಥಕೊಡುವ ವಾಕ್ಯದಂತೆ, ತೈಲಾದಿ ಸಂಸ್ಕಾರಗಳಿಲ್ಲದೆ, ಅಲಂಕಾರರಹಿತಳಾದ ಸೀತಾದೇವಿಯನ್ನು, ಆ ಮಾರುತಿಯು ಅತಿ ಕಷ್ಟದಿಂದ ಗುರುತಿಸಿಕೊಂಡನು. ॥ 39 ॥</p>
<p class="Shlok-Number" id="toc_marker-21-40">ಶ್ಲೋಕ - 40</p>
<p class="Shlok">ತಾಂ ಸಮೀಕ್ಷ್ಯ ವಿಶಾಲಾಕ್ಷೀಂ ರಾಜಪುತ್ರೀಮನಿಂದಿತಾಮ್ ।</p>
<p class="Shlok">ತರ್ಕಯಾಮಾಸ ಸೀತೇತಿ ಕಾರಣೈರುಪಪಾದಿಭಿಃ ॥</p>
<p class="Text">ಸೌಶೀಲ್ಯವತಿಯೂ, ಜನಕಸುತೆಯೂ, ವಿಶಾಲಾಕ್ಷಿಯೂ ಆದ ಆಕೆಯನ್ನು ಚೆನ್ನಾಗಿ ಪರಿಶೀಲಿಸಿ ನೋಡಿ, ತಾನು ಗಮನಿಸುತ್ತಿದ್ದ ಲಕ್ಷಣಗಳನ್ನು ಕಂಡು ಹನುಮಂತನು ಇವಳೇ ಸೀತಾದೇವಿಯೆಂದು ನಿಶ್ಚಯಿಸಿಕೊಂಡನು. ॥ 40 ॥</p>
<p class="Shlok-Number" id="toc_marker-21-41">ಶ್ಲೋಕ - 41</p>
<p class="Shlok">ವೈದೇಹ್ಯಾ ಯಾನಿ ಚಾಂಗೇಷು ತದಾ ರಾಮೋನ್ವಕೀರ್ತಯತ್ ।</p>
<p class="Shlok">ತಾನ್ಯಾಭರಣಜಾಲಾನಿ ಶಾಖಾಶೋಭೀನ್ಯ ಲಕ್ಷಯತ್ ॥</p>
<p class="Text">ಶ್ರೀರಾಮನು ವೈದೇಹಿಯು ಯಾವ-ಯಾವ ಅವಯವಗಳಲ್ಲಿ ಯಾವ-ಯಾವ ಆಭರಣಗಳನ್ನು ಧರಿಸುತ್ತಿರುವಳು ಎಂದು ಹನುಮಂತನ ಬಳಿ ಹೇಳಿದ್ದನು. ಅವೆಲ್ಲ ಆಭರಣಗಳು ಅಲ್ಲೇ ಇದ್ದ ಒಂದು ಮರದ ಕೊಂಬೆಯಲ್ಲಿ ತೂಗುಹಾಕಿದ್ದನ್ನು ಮಾರುತಿಯು ನೋಡಿದನು. ॥ 41 ॥</p>
<p class="Shlok-Number" id="toc_marker-21-42">ಶ್ಲೋಕ - 42</p>
<p class="Shlok">ಸುಕೃತೌ ಕರ್ಣವೇಷ್ಟೌ ಚ ಶ್ವದಂಷ್ಟ್ರೌ ಚ ಸುಸಂಸ್ಥಿತೌ ।</p>
<p class="Shlok">ಮಣಿವಿದ್ರುಮಚಿತ್ರಾಣಿ ಹಸ್ತೇಷ್ವಾಭರಣಾನಿ ಚ ॥</p>
<p class="Shlok-Number" id="toc_marker-21-43">ಶ್ಲೋಕ - 43</p>
<p class="Shlok">ಶ್ಯಾಮಾನಿ ಚಿರಯುಕ್ತತ್ವಾತ್ತಥಾ ಸಂಸ್ಥಾನವಂತಿ ಚ ।</p>
<p class="Shlok">ತಾನ್ಯೇವೈತಾನಿ ಮನ್ಯೇಹಂ ಯಾನಿ ರಾಮೋನ್ವ ಕೀರ್ತಯತ್ ॥</p>
<p class="Text"> ಸುಂದರವಾಗಿ ನಿರ್ಮಿತವಾದ ಕರ್ಣಾಭರಣಗಳು ಚೆನ್ನಾಗಿ ಕಾಣುವ ‘ಶ್ವದಂಷ್ಟ್ರ’ವೆಂಬ ತ್ರಿಕರ್ಣವೆಂಬ ಕರ್ಣಪುಷ್ಪಗಳೂ, ಮಣಿ-ಹವಳಗಳಿಂದ ನಿರ್ಮಿಸಲ್ಪಟ್ಟ ಚಿತ್ರ-ವಿಚಿತ್ರವಾದ ಹಸ್ತಾಭರಣಗಳೂ ಇಲ್ಲಿವೆ. ಹೆಚ್ಚುಕಾಲ ಧರಿಸದೆ ಇರುವುದರಿಂದ, ಸೀತಾ ವಿರಹತಾಪದಿಂದ ಅವು ಕಪ್ಪಾಗಿ ಹೋಗಿವೆ. ಹಾಗೂ ಅವುಗಳ ಚಿಹ್ನೆಗಳು ಶರೀರದಲ್ಲಿ ಕಾಣುತ್ತಿವೆ. ಮರದ ಕೊಂಬೆಯಲ್ಲಿ ನೇತಾಡುತ್ತಿದ್ದ ಈ ಆಭರಣಗಳು ಶ್ರೀರಾಮನು ವರ್ಣಿಸಿದ ಆಭರಣಗಳೇ ಎಂದು ನಾನು ಭಾವಿಸುತ್ತೇನೆ.॥42-43॥</p>
<p class="Shlok-Number" id="toc_marker-21-44">ಶ್ಲೋಕ - 44</p>
<p class="Shlok">ತತ್ರ ಯಾನ್ಯವಹೀನಾನಿ ತಾನ್ಯಹಂ ನೋಪಲಕ್ಷಯೇ ।</p>
<p class="Shlok">ಯಾನ್ಯಸ್ಯಾ ನಾವಹೀನಾನಿ ತಾನೀಮಾನಿ ನ ಸಂಶಯಃ ॥</p>
<p class="Text">ಋಷ್ಯಮೂಕ ಪರ್ವತದಲ್ಲಿ ಸೀತಾದೇವಿಯು ಯಾವ-ಯಾವ ಆಭರಣಗಳನ್ನು ಕೆಳಕ್ಕೆ ಹಾಕಿದ್ದಳೋ, ಆ ಯಾವ ಆಭರಣಗಳೂ ಇಲ್ಲಿ ಕಾಣುವುದಿಲ್ಲ. ಉಳಿದಿರುವ ಮತ್ತು ಇಲ್ಲಿ ಇರುವ ಆಭರಣಗಳು ಶ್ರೀರಾಮನು ವರ್ಣಿಸಿದ ಆಭರಣಗಳೇ ಆಗಿವೆ. ಇದರಲ್ಲಿ ಸಂದೇಹವೇ ಇಲ್ಲ. ॥ 44 ॥</p>
<p class="Shlok-Number" id="toc_marker-21-45">ಶ್ಲೋಕ - 45</p>
<p class="Shlok">ಪೀತಂ ಕನಕಪಟ್ಟಾಭಂ ಸ್ರಸ್ತಂ ತದ್ವಸನಂ ಶುಭಮ್ ।</p>
<p class="Shlok">ಉತ್ತರೀಯಂ ನಗಾಸಕ್ತಂ ತದಾ ದೃಷ್ಟಂ ಪ್ಲವಂಗಮೈಃ ॥</p>
<p class="Text">ಅಂದು ಋಷ್ಯಮೂಕ ಪರ್ವತದಲ್ಲಿ ಬೀಳಿಸಿದ ಭಂಗಾರದ ಗಂಟಿನ ಪೀತಾಂಬರದಂತೆ ಹೊಂಬಣ್ಣದ ಉತ್ತರೀಯವು ಮರದಲ್ಲಿ ಸಿಕ್ಕಿಕೊಂಡಿರುವುದನ್ನು ವಾನರ ಮುಖ್ಯರು ನೋಡಿದ್ದರು. ॥ 45 ॥</p>
<p class="Shlok-Number" id="toc_marker-21-46">ಶ್ಲೋಕ - 46</p>
<p class="Shlok">ಭೂಷಣಾನಿ ವಿಚಿತ್ರಾಣಿ ದೃಷ್ಟಾನಿ ಧರಣೀತಲೆ ।</p>
<p class="Shlok">ಅನಯೈವಾಪವಿದ್ಧಾನಿ ಸ್ವನವಂತಿ ಮಹಾಂತಿ ಚ ॥</p>
<p class="Text"> ಸೀತೆಯೇ ಭೂಮಿಗೆ ಎಸೆದಿರುವ, ಝಣ-ಝಣ ಎಂಬ ಶಬ್ದರಿಂದ ಕೂಡಿದ್ದ ಶ್ರೇಷ್ಠವಾದ, ಅತಿಮುಖ್ಯವಾದ ಭೂಷಣಗಳನ್ನು ಕೂಡ ಆ ವಾನರರು ನೋಡಿದ್ದರು. ॥ 46 ॥ </p>
<p class="Shlok-Number" id="toc_marker-21-47">ಶ್ಲೋಕ - 47</p>
<p class="Shlok">ಇದಂ ಚಿರಗೃಹೀತತ್ವಾದ್ವಸನಂ ಕ್ಲಿಷ್ಟವತ್ತರಮ್ ।</p>
<p class="Shlok">ತಥಾಪಿ ನೂನಂ ತದ್ವರ್ಣಂ ತಥಾ ಶ್ರೀಮದ್ಯಥೇತರತ್ ॥</p>
<p class="Shlok-Number" id="toc_marker-21-48">ಶ್ಲೋಕ - 48</p>
<p class="Shlok">ಇಯಂ ಕನಕವರ್ಣಾಂಗೀ ರಾಮಸ್ಯ ಮಹಿಷೀ ಪ್ರಿಯಾ ।</p>
<p class="Shlok">ಪ್ರನಷ್ಟಾಪಿ ಸತೀ ಯಾಸ್ಯ ಮನಸೋ ನ ಪ್ರಣಶ್ಯತಿ ॥</p>
<p class="Text"> ಈಗ ಇವಳುಟ್ಟಿರುವ ವಸ್ತ್ರವು ಬಹಳ ಕಾಲದಿಂದ ಧರಿಸಿರುವುದರಿಂದ ಮಲಿನವಾಗಿದೆ. ಆದರೆ ಅದರ ಬಣ್ಣ ಸ್ವಲ್ಪವೂ ಮಾಸಿರುವುದಿಲ್ಲ. ಋಷ್ಯಮೂಕಪರ್ವತದಲ್ಲಿ ಬಿದ್ದಿದ್ದ ಮೇಲುವಸ್ತ್ರದಂತೆ, ಈಗ ಉಟ್ಟಿರುವ ವಸ್ತ್ರವೂ ಕಾಂತಿಯುಕ್ತವಾಗಿದೆ. ಚಿನ್ನದಂತೆ ಮೈಬಣ್ಣವಿರುವ, ರಾಮನ ಪಟ್ಟಮಹಿಷಿಯಾದ, ಪತಿವ್ರತೆಯಾದ ಈ ಸೀತಾದೇವಿಯೂ ಶರೀರದಿಂದ ರಾಮನಿಂದ ದೂರವಿದ್ದರೂ, ಮನಸ್ಸಿನಿಂದ ಮಾತ್ರ ಇವಳು ಕೂಡಿಕೊಂಡೇ ಇರುವಳು. ॥ 48 ॥</p>
<p class="Shlok-Number" id="toc_marker-21-49">ಶ್ಲೋಕ - 49</p>
<p class="Shlok">ಇಯಂ ಸಾ ಯತ್ಕೃತೇ ರಾಮಶ್ಚತುರ್ಭಿಃ ಪರಿತಪ್ಯತೇ ।</p>
<p class="Shlok">ಕಾರುಣ್ಯೇನಾನೃ ಶಂಸ್ಯೇನ ಶೋಕೇನ ಮದನೇನ ಚ ॥</p>
<p class="Text">ಶ್ರೀರಾಮನು ಯಾರ ಸಲುವಾಗಿ ಕಾರುಣ್ಯ, ಅನೃಂಶಸ್ಯ, ಶೋಕ, ಪ್ರೇಮ ಎಂಬ ನಾಲ್ಕರಿಂದಲೂ ಪರಿತಪಿಸುತ್ತಿರುವನೋ ಅಂತಹ ಸೀತಾದೇವಿಯು ಇವಳೇ ಆಗಿದ್ದಾಳೆ. ॥ 49 ॥</p>
<p class="Shlok-Number" id="toc_marker-21-50">ಶ್ಲೋಕ - 50</p>
<p class="Shlok">ಸ್ತ್ರೀ ಪ್ರನಷ್ಟೇತಿ ಕಾರುಣ್ಯಾದಾಶ್ರಿತೇತ್ಯಾನೃ ಶಂಸ್ಯತಃ ।</p>
<p class="Shlok">ಪತ್ನೀ ನಷ್ಟೇತಿ ಶೋಕೇನ ಪ್ರಿಯೇತಿ ಮದನೇನ ಚ ॥</p>
<p class="Text">ಸ್ತ್ರೀಯೊಬ್ಬಳು ಅಪಹೃತಳಾದಳೆಂಬುದು ಕರುಣಾಮಯ ತಾಪಕ್ಕೆ ಕಾರಣ. ತನಗೆ ಆಶ್ರಿತವಾಗಿದ್ದ ಸ್ತ್ರೀಯ ಅಪಹೃತಳಾದಳೆಂಬುದು ದಯೆಯ ಪರಿಣಾಮದಿಂದ ಉಂಟಾದ ತಾಪಕ್ಕೆ ಕಾರಣ. ಸ್ತ್ರೀಯು ಆಶ್ರಿತಳೂ ಹಾಗೂ ಪತ್ನಿಯೂ ಆದವಳು ಕಣ್ಮರೆಯಾದಳೆಂಬ ಶೋಕರೂಪವಾದ ತಾಪಕ್ಕೆ ಕಾರಣವು. ಸ್ತ್ರೀಯೂ, ಆಶ್ರಿತಳೂ, ಪ್ರಿಯಪತ್ನಿಯೂ, ಆಗಿದ್ದವಳು. ಕಳೆದುಹೋದರಿಂದ ಪ್ರೇಮದಿಂದ ಉಂಟಾದ ವೇದನೆಗೆ ಕಾರಣವು. ಹೀಗೆ ನಾಲ್ಕು ವಿಧವಾದ ಕಾರಣಗಳಿಂದ ಶ್ರೀರಾಮನು ಪರಿತಪಿಸುತ್ತಿದ್ದನು. ॥ 50 ॥</p>
<p class="Shlok-Number" id="toc_marker-21-51">ಶ್ಲೋಕ - 51</p>
<p class="Shlok">ಅಸ್ಯಾ ದೇವ್ಯಾ ಯಥಾ ರೂಪಮಂಗಪ್ರತ್ಯಂಗಸೌಷ್ಟವಮ್ ।</p>
<p class="Shlok">ರಾಮಸ್ಯ ಚ ಯಥಾರೂಪಂ ತಸ್ಯೇಯಮಸಿತೇಕ್ಷಣಾ ॥</p>
<p class="Text">ಅಂಗಪ್ರತ್ಯಂಗ ಸೌಷ್ಠವಗಳಿಂದ ಕೂಡಿದವಳು ಲೋಕ ಸುಂದರೀ ಸೀತಾದೇವಿಯು. ಸೌಂದರ್ಯದಲ್ಲಿ ಶ್ರೀರಾಮನು ಪುರುಷಮೋಹನಾಕಾರನು. ಎಲ್ಲ ವಿಧದಿಂದಲೂ ಇವರು ಒಬ್ಬರಿಗೊಬ್ಬರು ಸಮಾನರೇ. ಆದುದರಿಂದ ಈ ಸಾಧ್ವಿಯು ಶ್ರೀರಾಮನಿಗೆ ಯೋಗ್ಯಭಾರ್ಯೆಯೇ ಆಗಿದ್ದಾಳೆ. ॥ 51 ॥</p>
<p class="Shlok-Number" id="toc_marker-21-52">ಶ್ಲೋಕ - 52</p>
<p class="Shlok">ಅಸ್ಯಾ ದೇವ್ಯಾ ಮನಸ್ತಸ್ಮಿಂಸ್ತಸ್ಯ ಚಾಸ್ಯಾಂ ಪ್ರತಿಷ್ಠಿತಮ್ ।</p>
<p class="Shlok">ತೇನೇಯಂ ಸ ಚ ಧರ್ಮಾತ್ಮಾ ಮುಹೂರ್ತಮಪಿ ಜೀವತಿ ॥</p>
<p class="Text">ಸೀತಾದೇವಿಯ ಮನಸ್ಸು ಶ್ರೀರಾಮನಲ್ಲಿಯೇ ಲೀನವಾಗಿಬಿಟ್ಟಿದೆ. ಶ್ರೀರಾಮನ ಮನಸ್ಸು ಸೀತೆಯಲ್ಲಿ ಲೀನವಾಗಿದೆ. ಶರೀರಗಳ ದೃಷ್ಟಿಯಿಂದ ಪರಸ್ಪರ ಬಹಳ ದೂರವಿದ್ದರೂ, ಅಂತರಂಗದಲ್ಲಿ ಪರಸ್ಪರರಿಬ್ಬರೂ ನೋಡುತ್ತಲೇ ಇದ್ದಾರೆ. ಈ ಕಾರಣದಿಂದಲೇ ಸೀತಾದೇವಿಯೂ, ಧರ್ಮಾತ್ಮನಾದ ಶ್ರೀರಾಮನೂ ಇಲ್ಲಿಯವರೆಗೆ ಬದುಕಿದ್ದಾರೆ. ॥ 52 ॥</p>
<p class="Shlok-Number" id="toc_marker-21-53">ಶ್ಲೋಕ - 53</p>
<p class="Shlok">ದುಷ್ಕರಂ ಕೃತವಾನ್ ರಾಮೋ ಹೀನೋ ಯದನಯಾ ಪ್ರಭುಃ ।</p>
<p class="Shlok">ಧಾರಯತ್ಯಾತ್ಮನೋ ದೇಹಂ ನ ಶೋಕೇನಾವಸೀದತಿ ॥</p>
<p class="Text">ಸಾಧ್ವಿಯೂ, ಸರ್ವಾಂಗ ಸುಂದರಿಯೂ ಆದ ಸೀತಾದೇವಿಯಿಂದ ಆಗಲಿದ್ದರೂ ಶ್ರೀರಾಮನು ತನ್ನ ದೇಹವನ್ನು ಧರಿಸಿಕೊಂಡಿರುವನು. ವಿರಹ ಶೋಕದಿಂದ ನಾಶಹೊಂದಿಲ್ಲ. ಇಂತಹ ದುಃಸ್ಥಿತಿಯಲ್ಲಿ ಅವನು ಕಠೋರವಾದ ಧೈರ್ಯ-ಸ್ಥೈರ್ಯಗಳನ್ನು ಹೊಂದಿರುವನು. ॥ 53 ॥ </p>
<p class="Shlok-Number" id="toc_marker-21-54">ಶ್ಲೋಕ - 54</p>
<p class="Shlok">ದುಷ್ಕರಂ ಕರುತೇ ರಾಮೋ ಯ ಇಮಾಂ ಮತ್ತಕಾಶಿನೀಮ್ ।</p>
<p class="Shlok">ಸೀತಾಂ ವಿನಾಂ ಮಹಾಬಾಹುಃ ಮುಹೂರ್ತಮಪಿ ಜೀವತಿ ॥</p>
<p class="Text">ನಡುಜವ್ವನೆಯಾದ ಈ ಸೀತಾದೇವಿಯನ್ನು ಕ್ಷಣಕಾಲವಾದರೂ ಬಿಟ್ಟು ಇರದೇ ಇರುವ ಶ್ರೀರಾಮನು ಇಷ್ಟರವರೆಗೆ ಜೀವಿಸಿರುವುದು ನಿಜವಾಗಿ ದುಷ್ಕರವಾದ ಕಾರ್ಯವೇ. ॥ 54 ॥</p>
<p class="Shlok-Number" id="toc_marker-21-55">ಶ್ಲೋಕ - 55</p>
<p class="Shlok">ಏವಂ ಸೀತಾಂ ತದಾ ದೃಷ್ಟ್ವಾ ಹೃಷ್ಟಃ ಪವನಸಂಭವಃ ।</p>
<p class="Shlok">ಜಗಾಮ ಮನಸಾ ರಾಮಂ ಪ್ರಶಶಂಸ ಚ ತಂ ಪ್ರಭುಮ್ ॥</p>
<p class="Text">ಹೀಗೆ ಸೀತೆಯನ್ನು ಕಂಡ ಹನುಮಂತನು ಅನೇಕ ಕಾರಣಗಳಿಂದ ಇವಳೇ ಸೀತೆಯೆಂಬುದನ್ನು ನಿಶ್ಚಯಿಸಿ, ವಾಯುನಂದನನು ಮಹದಾನಂದ ಭರಿತನಾದನು. ಅವನು ಶ್ರೀರಾಮನನ್ನು ಮನಸ್ಸಿನಿಂದಲೇ ಧ್ಯಾನಿಸುತ್ತಾ, ಶ್ರೀರಾಮನನ್ನು ಪ್ರಶಂಸೆ ಮಾಡಿದನು. (ಇಂತಹ ಉತ್ತಮ ಸಾಧ್ವಿಯಾದ ಭಾರ್ಯೆಗಾಗಿ ಪರಿತಪಿಸುವುದು ಶ್ರೀರಾಮನಿಗೆ ಉಚಿತವೇ. ಇಂತಹ ಸೌಶೀಲ್ಯವತಿಯಾದ ಪತ್ನಿಯನ್ನು ಹೊಂದಲು ಅವನೇ ಯೋಗ್ಯನು.) ॥ 55 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಪಂಚದಶಃ ಸರ್ಗಃ ॥ 15 ॥</p>
<p class="ChapterEnd">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಹದಿನೈದನೆಯ ಸರ್ಗವು ಮುಗಿಯಿತು.</p>
<p class="Text para-style-override-3"><span> </span></p>


<p class="Page-Break"> </p>
<p class="Chapter-Heading" id="toc_marker-22">ಹದಿನಾರನೆಯ ಸರ್ಗ</p>
<p class="Sub-Heading">ಹನುಮಂತನು ಸೀತಾದೇವಿಯ ಶೀಲ-ಸೌಂದರ್ಯಗಳನ್ನು ಮನಸ್ಸಿನಲ್ಲೇ ಶ್ಲಾಘಿಸುತ್ತಾ, <br/>ಅವಳ ಕಷ್ಟಕೊಟಲೆಗಳಿಗೆ ಮರುಗಿದುದು</p>
<p class="Shlok-Number" id="toc_marker-22-1">ಶ್ಲೋಕ - 1</p>
<p class="Shlok">ಪ್ರಶಸ್ಯ ತು ಪ್ರಶಸ್ತವ್ಯಾಂ ಸೀತಾಂ ತಾಂ ಹರಿಪುಂಗವಃ ।</p>
<p class="Shlok">ಗುಣಾಭಿರಾಮಂ ರಾಮಂ ಚ ಪುನಶ್ಚಿಂತಾಪರೋಭವತ್ ॥</p>
<p class="Text">ಕಪಿಶ್ರೇಷ್ಠನಾದ ಹನುಮಂತನು ಪ್ರಶಂಸಾರ್ಹಳಾದ ಸೀತಾದೇವಿಯನ್ನು ಮತ್ತು ಸುಗುಣಾಭಿರಾಮನೂ, ಲೋಕವಂದಿತನೂ ಆದ ಶ್ರೀರಾಮನನ್ನು ಕೊಂಡಾಡಿದನು. ಒಡನೆಯೇ ಚಿಂತಾಮಗ್ನನಾದನು. ॥ 1 ॥</p>
<p class="Shlok-Number" id="toc_marker-22-2">ಶ್ಲೋಕ - 2</p>
<p class="Shlok">ಸ ಮುಹೂರ್ತಮಿವ ಧ್ಯಾತ್ವಾ ಬಾಷ್ಪಪರ್ಯಾಕುಲೇಕ್ಷಣಃ ।</p>
<p class="Shlok">ಸೀತಾಮಾಶ್ರಿತ್ಯ ತೇಜಸ್ವೀ ಹನುಮಾನ್ ವಿಲಲಾಪ ಹ ॥</p>
<p class="Text"> ಮಹಾಧೈರ್ಯಶಾಲಿಯಾದ ಹನುಮಂತನು ಒಂದು ಕ್ಷಣಕಾಲ ಧ್ಯಾನಮಗ್ನನಾಗಿ ಸೀತೆಯ ಆಗಿನ ಪರಿಸ್ಥಿತಿಯನ್ನು ಕಂಡು, ಕಣ್ಣೀರು ತುಂಬಿ ಗಟ್ಟಿಯಾಗಿ ವಿಲಪಿಸತೊಡಗಿದನು. ॥ 2 ॥</p>
<p class="Shlok-Number" id="toc_marker-22-3">ಶ್ಲೋಕ - 3</p>
<p class="Shlok">ಮಾನ್ಯಾ ಗುರುವಿನೀತಸ್ಯ ಲಕ್ಷ್ಮಣಸ್ಯ ಗುರುಪ್ರಿಯಾ ।</p>
<p class="Shlok">ಯದಿ ಸೀತಾಪಿ ದುಃಖಾರ್ತಾ ಕಾಲೋ ಹಿ ದುರತಿಕ್ರಮಃ ॥</p>
<p class="Text">‘‘ಹೆಚ್ಚಾದ ವಿನಯ ವಿಧೇಯನಾದ ಲಕ್ಷ್ಮಣಸ್ವಾಮಿಗೆ ಪೂಜ್ಯಳಾದ ಅವನಣ್ಣನಾದ ಶ್ರೀರಾಮನಿಗೆ ಪ್ರಿಯಪತ್ನಿಯಾಗಿರುವ ಈ ಸೀತೆಯೂ ದುಃಖಪೀಡಿತಳಾಗುವುದೆಂದರೆ ಕಾಲವನ್ನು ಯಾರು ತಾನೇ ಮಿರಲು ಸಾಧ್ಯ? ॥ 3 ॥</p>
<p class="Shlok-Number" id="toc_marker-22-4">ಶ್ಲೋಕ - 4</p>
<p class="Shlok">ರಾಮಸ್ಯ ವ್ಯವಸಾಯಜ್ಞಾ ಲಕ್ಷ್ಮಣಸ್ಯ ಚ ಧೀಮತಃ ।</p>
<p class="Shlok">ನಾತ್ಯರ್ಥಂ ಕ್ಷುಭ್ಯತೇ ದೇವೀ ಗಂಗೇವ ಜಲದಾಗಮೇ ॥</p>
<p class="Text">ಮಹಾಪರಾಕ್ರಮಿಯಾದ ಶ್ರೀರಾಮನ ಶೌರ್ಯವನ್ನೂ, ಅಭಿಪ್ರಾಯವನ್ನೂ ಹಾಗೂ ಲಕ್ಷ್ಮಣನ ಎಣೆಯಿಲ್ಲದ ಪರಾಕ್ರಮವನ್ನು ತಿಳಿದಿರುವ ಸೀತಾದೇವಿಯು ವರ್ಷಾಕಾಲದಲ್ಲಿ ಮಹಾಪ್ರವಾಹ ಬಂದಾಗಲೂ ಗಂಗಾನದಿಯು ಕ್ಷೋಭೆಗೊಳ್ಳದಂತೆ ಅಧೀರಳಾಗಿಲ್ಲ. ॥ 4 ॥</p>
<p class="Shlok-Number" id="toc_marker-22-5">ಶ್ಲೋಕ - 5</p>
<p class="Shlok">ತುಲ್ಯಶೀಲವಯೋವೃತ್ತಾಂ ತುಲ್ಯಾಭಿಜನಲಕ್ಷಣಾಮ್ ।</p>
<p class="Shlok">ರಾಘವೋರ್ಹತಿ ವೈದೇಹೀಂ ತಂ ಚೇಯಮಸಿತೇಕ್ಷಣಾ ॥</p>
<p class="Text"> ತನಗೆ ಸಮಾನವಾದ ಶೀಲ, ವಯಸ್ಸು, ಚಾರಿತ್ರ್ಯ ಹಾಗೂ ಸತ್ಕುಲ ಲಕ್ಷಣಗಳುಳ್ಳ ಶ್ರೀ ಸೀತಾದೇವಿಯನ್ನು ಪತ್ನಿಯಾಗಿ ಪಡೆಯಲು ನಿಶ್ಚಯವಾಗಿ ಶ್ರೀರಾಮನು ಯೋಗ್ಯನಾಗಿದ್ದಾನೆ. ಹಾಗೆಯೇ ತನಗೆ ಸಮಾನವಾದ ಶೀಲ, ವಯಸ್ಸು, ಚಾರಿತ್ರ್ಯ ಮತ್ತು ಕುಲ-ಲಕ್ಷಣಗಳುಳ್ಳ ಶ್ರೀರಾಮನನ್ನು ಪತಿಯಾಗಿ ಪಡೆಯಲು ಕನ್ನೆದಿಲೆಯಂತೆ ಕಪ್ಪಾದ ಕಣ್ಣುಗಳುಳ್ಳ ವೈದೇಹಿಯೂ ಯೋಗ್ಯಳಾಗಿದ್ದಾಳೆ.’’ ॥ 5 ॥</p>
<p class="Shlok-Number" id="toc_marker-22-6">ಶ್ಲೋಕ - 6</p>
<p class="Shlok">ತಾಂ ದೃಷ್ಟ್ವಾ ನವಹೇಮಾಭಾಂ ಲೋಕಕಾಂತಾಮಿವ ಶ್ರೀಯಮ್ ।</p>
<p class="Shlok">ಜಗಾಮ ಮನಸಾ ರಾಮಂ ವಚನಂ ಚೇದಮಬ್ರವೀತ್ ॥</p>
<p class="Text">ಪುಟಕ್ಕಿಟ್ಟ ಚಿನ್ನದಂತೆ ಶೋಭಿಸುತ್ತಿರುವ, ಲಕ್ಷ್ಮೀದೇವಿಯಂತೆ ಲೋಕಮನೋಹರಳಾದ ಆ ಸೀತಾದೇವಿಯನ್ನು ನೋಡಿ, ಮನಸ್ಸಿನಲ್ಲೇ ಶ್ರೀರಾಮನನ್ನೇ ಧ್ಯಾನಿಸುತ್ತಾ ಹನುಮಂತನು ಪುನಃ ಹೀಗೆ ಹೇಳಿಕೊಂಡನು ॥ 6 ॥</p>
<p class="Shlok-Number" id="toc_marker-22-7">ಶ್ಲೋಕ - 7</p>
<p class="Shlok">ಅಸ್ಯಾ ಹೇತೋರ್ವಿಶಾಲಾಕ್ಷ್ಯಾ ಹತೋ ವಾಲೀ ಮಹಾಬಲಃ ।</p>
<p class="Shlok">ರಾವಣಪ್ರತಿಮೋ ವೀರ್ಯೇ ಕಬಂಧಶ್ಚ ನಿಪಾತಿತಃ ॥</p>
<p class="Text">ವಿಶಾಲನೇತ್ರೆಯಾದ ಇವಳ ಸಲುವಾಗಿಯೇ ಮಹಾಬಲಿಷ್ಠನಾದ ವಾಲಿಯ ಸಂಹಾರವಾಯಿತು. ಪರಾಕ್ರಮದಲ್ಲಿ ರಾವಣನಿಗೆ ಸಮಾನವಾಗಿದ್ದ ಕಬಂಧನೂ ಕೂಡ ಹತನಾದನು. ॥ 7 ॥</p>
<p class="Shlok-Number" id="toc_marker-22-8">ಶ್ಲೋಕ - 8</p>
<p class="Shlok">ವಿರಾಧಶ್ಚ ಹತಃ ಸಂಖ್ಯೇ ರಾಕ್ಷಸೋ ಭೀಮವಿಕ್ರಮಃ ।</p>
<p class="Shlok">ವನೇ ರಾಮೇಣ ವಿಕ್ರಮ್ಯ ಮಹೇಂದ್ರೇಣೇವ ಶಂಬರಃ ॥</p>
<p class="Text">ಮಹೇಂದ್ರನು ಶಂಬರನನ್ನು ಸಂಹರಿಸುವಂತೆ, ಮಹಾಪರಾಕ್ರಮಿಯಾದ ಶ್ರೀರಾಮನು ಅರಣ್ಯದಲ್ಲಿ ಭಯಂಕರ ಪರಾಕ್ರಮಿಯಾದ ವಿರಾಧನನ್ನು ಯುದ್ಧದಲ್ಲಿ ಸಂಹರಿಸಿದನು. ॥ 8 ॥</p>
<p class="Shlok-Number" id="toc_marker-22-9">ಶ್ಲೋಕ - 9</p>
<p class="Shlok">ಚತುರ್ದಶ ಸಹಸ್ರಾಣಿ ರಕ್ಷಸಾಂ ಭೀಮಕರ್ಮಣಾಮ್ ।</p>
<p class="Shlok">ನಿಹತಾನಿ ಜನಸ್ಥಾನೇ ಶರೈರಗ್ನಿ ಶಿಖೋಪಮೈಃ ॥</p>
<p class="Text">ಜನಸ್ಥಾನದಲ್ಲಿ ಭಯಂಕರಕರ್ಮಿಗಳಾದ ಹದಿನಾಲ್ಕು ಸಾವಿರ ರಾಕ್ಷಸರು ಶ್ರೀರಾಮನ ಅಗ್ನಿಜ್ವಾಲೆಗೆ ಸಮಾನವಾದ ಬಾಣಗಳಿಗೆ ಬಲಿಯಾದರು. ॥ 9 ॥ </p>
<p class="Shlok-Number" id="toc_marker-22-10">ಶ್ಲೋಕ - 10</p>
<p class="Shlok">ಖರಶ್ಚ ನಿಹತಃ ಸಂಖ್ಯೇ ತ್ರಿಶಿರಾಶ್ಚ ನಿಪಾತಿತಃ ।</p>
<p class="Shlok">ದೂಷಣಶ್ಚ ಮಹಾತೇಜಾ ರಾಮೇಣ ವಿದಿತಾತ್ಮನಾ ॥</p>
<p class="Text">ಜಗದ್ವಿಖ್ಯಾತನಾದ ಶ್ರೀರಾಮನಿಂದ ಸಮರಾಂಗಣದಲ್ಲಿ ಖರನೂ, ತ್ರಿಶಿರನೂ ಮಣ್ಣುಗೂಡಿದರು. ಯುದ್ಧವೀರನಾದ ದೂಷಣನೂ ನೆಲಸಮನಾದನು. ॥ 10 ॥</p>
<p class="Shlok-Number" id="toc_marker-22-11">ಶ್ಲೋಕ - 11</p>
<p class="Shlok">ಐಶ್ವರ್ಯಂ ವಾನರಾಣಾಂ ಚ ದುರ್ಲಭಂ ವಾಲಿಪಾಲಿತಮ್ ।</p>
<p class="Shlok">ಅಸ್ಯಾ ನಿಮಿತ್ತೇ ಸುಗ್ರೀವಃ ಪ್ರಾಪ್ತವಾನ್ ಲೋಕಸತ್ಕೃತಮ್ ॥</p>
<p class="Text">ವಾಲಿಯಿಂದ ರಕ್ಷಿಸಲ್ಪಡುತ್ತಿದ್ದ, ಇತರರಿಂದ ಹೊಂದಲು ಅಶಕ್ಯವಾದ, ಲೋಕ ಪ್ರಸಿದ್ಧವಾದ ವಾನರರ ಅತುಳೈಶ್ವರ್ಯವನ್ನು ಇವಳ ನಿಮಿತ್ತದಿಂದಲೇ ಸುಗ್ರೀವನು ಪಡೆದುಕೊಂಡನು. ॥ 11 ॥</p>
<p class="Shlok-Number" id="toc_marker-22-12">ಶ್ಲೋಕ - 12</p>
<p class="Shlok">ಸಾಗರಶ್ಚ ಮಯಾ ಕ್ರಾಂತಃ ಶ್ರೀಮಾನ್ನದನದೀಪತಿಃ ।</p>
<p class="Shlok">ಅಸ್ಯಾ ಹೇತೋರ್ವಿಶಾಲಾಕ್ಷ್ಯಾಃ ಪುರೀ ಚೇಯಂ ನಿರೀಕ್ಷಿತಾ ॥</p>
<p class="Text">ವಿಶಾಲಾಕ್ಷಿಯಾದ ಇವಳಿಗಾಗಿಯೇ ನಾನು ನದಿ-ನದಗಳಿಗೆ ಒಡೆಯನೂ, ರತ್ನಾಕರನೂ ಆದ ಸಮುದ್ರವನ್ನು ಲಂಘಿಸಿ ಬಂದು ಈ ಲಂಕಾಪಟ್ಟಣವನ್ನು ನೋಡಿದೆನು. ॥ 12 ॥ </p>
<p class="Shlok-Number" id="toc_marker-22-13">ಶ್ಲೋಕ - 13</p>
<p class="Shlok">ಯದಿ ರಾಮಃ ಸಮುದ್ರಾಂತಾಂ ಮೇದಿನೀಂ ಪರಿವರ್ತಯೇತ್ ।</p>
<p class="Shlok">ಅಸ್ಯಾಃ ಕೃತೇ ಜಗಚ್ಚಾಪಿ ಯುಕ್ತಮಿತ್ಯೇವ ಮೇ ಮತಿಃ ॥</p>
<p class="Text">ಒಂದು ವೇಳೆ ಈ ಸೀತಾ ದೇವಿಗಾಗಿ ಶ್ರೀರಾಮನು ಸಮುದ್ರಾಂತವಾದ ಈ ಭೂಮಂಡಲವೇ ಅಲ್ಲ, ಸಕಲಲೋಕಗಳನ್ನು ತಲೆಕೆಳಗಾಗಿ ಮಾಡಿದರೂ ಅದು ಯುಕ್ತವೆಂದೇ ನನ್ನ ಭಾವನೆಯಾಗಿದೆ. ॥ 13 ॥ </p>
<p class="Shlok-Number" id="toc_marker-22-14">ಶ್ಲೋಕ - 14</p>
<p class="Shlok">ರಾಜ್ಯಂ ವಾ ತ್ರಿಷು ಲೋಕೇಷು ಸೀತಾ ವಾ ಜನಕಾತ್ಮಜಾ ।</p>
<p class="Shlok">ತ್ರೈಲೋಕ್ಯರಾಜ್ಯಂ ಸಕಲಂ ಸೀತಾಯಾ ನಾಪ್ನುಯಾತ್ ಕಲಾಮ್ ॥ </p>
<p class="Text">ಶ್ರೀರಾಮನಿಗೆ ಮೂರು ಲೋಕಗಳ ಆಧಿಪತ್ಯವನ್ನು ಪಡೆಯುವುದು ಮುಖ್ಯವೋ? ಜನಕಾತ್ಮಜೆಯಾದ ಸೀತಾದೇವಿಯನ್ನು ಹೊಂದುವುದು ಮುಖ್ಯವೋ? ಎಂದು ಆಲೋಚಿಸಿದರೆ ತ್ರಿಲೋಕಾಧಿಪತ್ಯವು ಸೀತಾಪ್ರಾಪ್ತಿಯ ಮುಂದೆ ಹದಿನಾರನೆಯ ಒಂದು ಅಂಶಕ್ಕೂ ಕೂಡ ಸರಿಯಾಗಲಾರದು. ॥ 14 ॥</p>
<p class="Shlok-Number" id="toc_marker-22-15">ಶ್ಲೋಕ - 15</p>
<p class="Shlok">ಇಯಂ ಸಾ ಧರ್ಮಶೀಲಸ್ಯ ಮೈಥಿಲಸ್ಯ ಮಹಾತ್ಮನಃ ।</p>
<p class="Shlok">ಸುತಾ ಜನಕರಾಜಸ್ಯ ಸೀತಾ ಭರ್ತೃದೃಢವ್ರತಾ ॥</p>
<p class="Shlok-Number" id="toc_marker-22-16">ಶ್ಲೋಕ - 16</p>
<p class="Shlok">ಉತ್ಥಿತಾ ಮೇದಿನೀಂ ಭಿತ್ವಾ ಕ್ಷೇತ್ರೇ ಹಲಮುಖಕ್ಷತೇ ।</p>
<p class="Shlok">ಪದ್ಮರೇಣುನಿಭೈಃ ಕಿರ್ಣಾ ಶುಭೈಃ ಕೇದಾರಪಾಂಸುಭಿಃ ॥</p>
<p class="Text">ಧರ್ಮಶೀಲನೂ, ಮಹಾತ್ಮನೂ ಆದ ಮಿಥಿಲಾಧಿಪತಿ ಜನಕ ಮಹಾರಾಜನು ಯಜ್ಞನಿಮಿತ್ತವಾಗಿ ಭೂಮಿಯನ್ನು ಊಳುತ್ತಿದ್ದಾಗ ಪದ್ಮಪರಾಗದಂತೆ ಶುಭಕರ ಧೂಳಿನಿಂದ ಉದಿಸಿದ ಅಯೋನಿಜೆಯಾದ ಜನಕನ ಮಗಳೂ, ಪತಿಯನ್ನೇ ದೃಢವಾಗಿ ಆಶ್ರಯಿಸಿರುವ ಮಹಾಪತಿವ್ರತೆಯಾದ ಸೀತೆಯು ಇವಳೇ ಆಗಿದ್ದಾಳೆ. ॥ 15-16 ॥ </p>
<p class="Shlok-Number" id="toc_marker-22-17">ಶ್ಲೋಕ - 17</p>
<p class="Shlok">ವಿಕ್ರಾಂತಸ್ಯಾರ್ಯಶೀಲಸ್ಯ ಸಂಯುಗೇಷ್ವನಿವರ್ತಿನಃ ।</p>
<p class="Shlok">ಸ್ನುಷಾ ದಶರಥಸ್ಯೈಷಾ ಜ್ಯೇಷ್ಠಾ ರಾಜ್ಞೋ ಯಶಸ್ವಿನೀ ॥</p>
<p class="Text">ಮಹಾಪರಾಕ್ರಮಿಯಾದ ಆರ್ಯರ ಗುಣ-ಶೀಲಗಳನ್ನೇ ಮೈಗುಡಿಸಿಕೊಂಡಿದ್ದ, ಯುದ್ಧಗಳಲ್ಲಿ ಎಂದೂ ಹಿಂಜರಿಯದೆ ಕೆಚ್ಚಿನಿಂದ ಶತ್ರುಗಳೊಡನೆ ಹೋರಾಡುತ್ತಿದ್ದ ದಶರಥಮಹಾರಾಜನ ಹಿರಿಯ ಸೊಸೆ ಇವಳೇ ಅಲ್ಲವೇ? ॥ 17 ॥</p>
<p class="Shlok-Number" id="toc_marker-22-18">ಶ್ಲೋಕ - 18</p>
<p class="Shlok">ಧರ್ಮಜ್ಞಸ್ಯ ಕೃತಜ್ಞಸ್ಯ ರಾಮಸ್ಯ ವಿದಿತಾತ್ಮನಃ ।</p>
<p class="Shlok">ಇಯಂ ಸಾ ದಯಿತಾ ಭಾರ್ಯಾ ರಾಕ್ಷಸೀವಶಮಾಗತಾ ॥</p>
<p class="Text">ಧರ್ಮಜ್ಞನೂ, ಮಾಡಿದ ಉಪಕಾರವನ್ನು ಎಂದೂ ಮರೆಯದವನೂ, ಆತ್ಮಜ್ಞಾನಿಯೂ ಆದ ಶ್ರೀರಾಮನಿಗೆ ಪ್ರಾಣಪ್ರಿಯಳೂ, ಧರ್ಮಪತ್ನಿಯೂ ಆದ ಸೀತಾದೇವಿಯು ಇಂದು ರಾಕ್ಷಸಿಯರ ಮಧ್ಯದಲ್ಲಿ ಇರುವಳಲ್ಲ? ॥ 18 ॥ </p>
<p class="Shlok-Number" id="toc_marker-22-19">ಶ್ಲೋಕ - 19</p>
<p class="Shlok">ಸರ್ವಾನ್ ಭೋಗಾನ್ ಪರಿತ್ಯಜ್ಯ ಭರ್ತೃಸ್ನೇಹಬಲಾತ್ಕೃತಾ ।</p>
<p class="Shlok">ಅಚಿಂತಯಿತ್ವಾ ದುಃಖಾನಿ ಪ್ರವಿಷ್ಟಾ ನಿರ್ಜನಂ ವನಮ್ ॥</p>
<p class="Text">ಸಾಧ್ವಿಯಾದ ಇವಳು ಪತಿಯ ಪ್ರೇಮಬಲದಿಂದ ಆಕರ್ಷಿತಳಾಗಿ ಸಕಲ ವಿಧವಾದ ರಾಜಭೋಗಗಳನ್ನು ಪರಿತ್ಯಜಿಸಿ ವನವಾಸ ಕಷ್ಟಗಳನ್ನು ಲೆಕ್ಕಿಸದೆ, ನಿರ್ಜನವಾದ ಅರಣ್ಯಕ್ಕೆ ಪತಿಯೊಡನೆ ಬಂದವಳು. ॥ 19 ॥ </p>
<p class="Shlok-Number" id="toc_marker-22-20">ಶ್ಲೋಕ - 20</p>
<p class="Shlok">ಸಂತುಷ್ಟಾ  ಫಲಮೂಲೇನ ಭರ್ತೃಶುಶ್ರೂಷಣೇ  ರತಾ ।</p>
<p class="Shlok">ಯಾ ಪರಾಂ ಭಜತೇ ಪ್ರೀತಿಂ ವನೇಪಿ ಭವನೇ ಯಥಾ ॥</p>
<p class="Text">ಪತಿಸೇವಾ ಪರಾಯಣೆಯೂ, ಅರಣ್ಯದಲ್ಲಿ ಸಿಗುವ ಫಲ-ಮೂಲಾದಿಗಳಿಂದಲೇ ಸಂತುಷ್ಟಳಾಗುತ್ತಿದ್ದ, ಶ್ರೀರಾಮನೊಡನೆ ಪರಮ ಪ್ರೀತಿಯಿಂದ ಅರಮನೆಯನ್ನು ಬಿಟ್ಟು ಗೊಂಡಾರಣ್ಯವನ್ನು ಸೇರಿದ ಆ ಸೀತೆಯು ಇವಳೇ. ॥20॥</p>
<p class="Shlok-Number" id="toc_marker-22-21">ಶ್ಲೋಕ - 21</p>
<p class="Shlok">ಸೇಯಂ ಕನಕವರ್ಣಾಂಗೀ ನಿತ್ಯಂ ಸುಸ್ಮಿತಭಾಷಿಣೀ ।</p>
<p class="Shlok">ಸಹತೇ ಯಾತನಾಮೇತಾಮನರ್ಥಾನಾಮಭಾಗಿನೀ ॥</p>
<p class="Text">ಯಾವಾಗಲೂ ಮುಗುಳ್ನಗೆಯಿಂದಲೇ ಮಾತನಾಡುವ ಪುತ್ಥಳಿ ಬೊಂಬೆಯಂತಿರುವ, ಯಾವುದೇ ಸಣ್ಣ ಕಷ್ಟಗಳಿಗೂ ಭಾಗಿಯಾಗಲು ಯೋಗ್ಯಳಲ್ಲದ ಸೀತಾದೇವಿಯು ರಾಕ್ಷಸಿಯರು ಕೊಡುತ್ತಿರುವ ಉಪಟಳವನ್ನು ಸಹಿಸಿಕೊಂಡಿದ್ದಾಳೆ. ॥ 21 ॥</p>
<p class="Shlok-Number" id="toc_marker-22-22">ಶ್ಲೋಕ - 22</p>
<p class="Shlok">ಇಮಾಂ ತು ಶೀಲಸಂಪನ್ನಾಂ ದ್ರಷ್ಟುಮಿಚ್ಛತಿ ರಾಘವಃ ।</p>
<p class="Shlok">ರಾವಣೇನ ಪ್ರಮಥಿತಾಂ ಪ್ರಪಾಮಿವ ಪಿಪಾಸಿತಃ ॥</p>
<p class="Text">ದುಷ್ಟನಾದ ರಾವಣನು ಕೊಡುತ್ತಿರುವ ಎಲ್ಲ ಕಷ್ಟಗಳನ್ನು ಸಹಿಸಿಕೊಂಡು, ತನ್ನ ಶೀಲಸಂಪತ್ತನ್ನು ಸಂರಕ್ಷಿಸಿಕೊಂಡು ಇರುವ ಈ ಸೀತಾದೇವಿಯನ್ನು ನೋಡಲು ಬಾಯಾರಿದವನು ಅರವಟ್ಟಿಗೆಯನ್ನು ಅರಸಿಕೊಂಡು ಹೋಗುವನಂತೆ, ಶ್ರೀರಾಮನು ಕಾತರನಾಗಿದ್ದಾನೆ. ॥ 22 ॥</p>
<p class="Shlok-Number" id="toc_marker-22-23">ಶ್ಲೋಕ - 23</p>
<p class="Shlok">ಅಸ್ಯಾ ನೂನಂ ಪುನರ್ಲಾಭಾದ್ರಾಘವಃ ಪ್ರೀತಿಮೇಷ್ಯತಿ ।</p>
<p class="Shlok">ರಾಜಾ ರಾಜ್ಯಾತ್ ಪರಿಭ್ರಷ್ಟಃ ಪುನಃ ಪ್ರಾಪ್ಯೇವ ಮೇದಿನೀಮ್ ॥</p>
<p class="Text">ರಾಜ್ಯಭ್ರಷ್ಟನಾದ ರಾಜನು ಪುನಃ ತನ್ನ ರಾಜ್ಯವನ್ನು ಪಡೆದುಕೊಂಡಾಗ ಸಂತೋಷ ಪಡುವಂತೆ ಶ್ರೀರಾಮನು ಸೀತಾದೇವಿಯನ್ನು ಮರಳಿ ಪಡೆದಾಗ ಬಹಳವಾಗಿ ಸಂತೋಷ ಪಡುವನು. ॥ 23 ॥ </p>
<p class="Shlok-Number" id="toc_marker-22-24">ಶ್ಲೋಕ - 24</p>
<p class="Shlok">ಕಾಮಭೋಗೈಃ ಪರಿತ್ಯಕ್ತಾ ಹೀನಾ ಬಂಧುಜನೇನ ಚ ।</p>
<p class="Shlok">ಧಾರಯತ್ಯಾತ್ಮನೋ ದೇಹಂ ತತ್ಸಮಾಗಮಕಾಂಕ್ಷಿಣೀ ॥</p>
<p class="Text">ಕರ್ಮೋಪಭೋಗಗಳೆಲ್ಲವನ್ನು ಪರಿತ್ಯಜಿಸಿ, ಬಂಧುಜನರಿಂದ ದೂರವಾದ ಇವಳು ಶ್ರೀರಾಮನ ಆಗಮನವನ್ನೇ ನಿರಿಕ್ಷಿಸುತ್ತಾ ತನ್ನ ದೇಹವನ್ನು ಧರಿಸಿಕೊಂಡಿದ್ದಾಳೆ. ॥ 24 ॥</p>
<p class="Shlok-Number" id="toc_marker-22-25">ಶ್ಲೋಕ - 25</p>
<p class="Shlok">ನೈಷಾ ಪಶ್ಯತಿ ರಾಕ್ಷಸ್ಯೋ ನೇಮಾನ್ ಪುಷ್ಪಫಲದ್ರುಮಾನ್ ।</p>
<p class="Shlok">ಏಕಸ್ಥಹೃದಯಾ ನೂನಂ ರಾಮಮೇವಾನುಪಶ್ಯತಿ ॥</p>
<p class="Text">ಸಾಧ್ವಿಯಾದ ಇವಳು ಸುತ್ತಲೂ ಇರುವ ರಾಕ್ಷಸಿಯರನ್ನಾಗಲೀ, ಫಲ-ಪುಷ್ಪಗಳಿಂದ ಸಮೃದ್ಧವಾದ ಸುಂದರ ವೃಕ್ಷಗಳನ್ನಾಗಲಿ ನೊಡುತ್ತಲೇ ಇಲ್ಲ. ಶ್ರೀರಾಮನಲ್ಲೇ ಅನನ್ಯಚಿತ್ತಳಾಗಿ ಹೃನ್ಮಂದಿರಗಳಲ್ಲಿ ಶ್ರೀರಾಮನನ್ನೇ ಎಲ್ಲ ಕಾಲಗಳಲ್ಲಿಯೂ ನೋಡುತ್ತಿದ್ದಾಳೆ. ॥ 25 ॥ </p>
<p class="Shlok-Number" id="toc_marker-22-26">ಶ್ಲೋಕ - 26</p>
<p class="Shlok">ಭರ್ತಾ ನಾಮ ಪರಂ ನಾರ್ಯಾ ಭೂಷಣಂ ಭೂಷಣಾದಪಿ ।</p>
<p class="Shlok">ಏಷಾ ವಿರಹಿತಾ ತೇನ ಭೂಷಣಾರ್ಹಾ ನ ಶೋಭತೇ ॥</p>
<p class="Text">ಹೆಂಗಸಿಗೆ ಇತರ ಎಲ್ಲ ಆಭರಣಗಳಿಗಿಂತಲೂ ಪತಿಯೇ ಪರಮ ಶ್ರೇಷ್ಠವಾದ ಆಭರಣವು. ಆಭರಣಗಳಿಂದ ಶೋಭಿಸ ಬೇಕಾಗಿರುವ ಇವಳು ಪತಿಯೆಂಬ ಆ ಆಭರಣದಿಂದ ರಹಿತಳಾಗಿ ಶೋಭಿಸುತ್ತಿಲ್ಲ. ॥ 26 ॥</p>
<p class="Shlok-Number" id="toc_marker-22-27">ಶ್ಲೋಕ - 27</p>
<p class="Shlok">ದುಷ್ಕರಂ ಕುರುತೇ ರಾಮೋ ಹೀನೋ ಯದನಯಾ ಪ್ರಭುಃ ।</p>
<p class="Shlok">ಧಾರಯತ್ಯಾತ್ಮನೋ ದೇಹಂ ನ ದುಃಖೇನಾವಸೀದತಿ ॥</p>
<p class="Text">ಇಂತಹ ಸಾಧ್ವೀಮಣಿಯಿಂದ ವಿಹೀನನಾಗಿರುವ ಶ್ರೀರಾಮನು ವಿರಹ ದುಃಖದಿಂದ ವಿನಾಶಹೊಂದದೆ ತನ್ನ ದೇಹವನ್ನು ಇನ್ನು ಧರಿಸಿಕೊಂಡಿರುವನು. ನಿಶ್ಚಯವಾಗಿಯೂ ಶ್ರೀರಾಮನು ಅತ್ಯಂತ ದುಷ್ಕರವಾದ ಕಾರ್ಯವನ್ನೇ ಮಾಡುತ್ತಿದ್ದಾನೆ. ॥ 27 ॥</p>
<p class="Shlok-Number" id="toc_marker-22-28">ಶ್ಲೋಕ - 28</p>
<p class="Shlok">ಇಮಾಮಸಿತಕೇಶಾಂತಾಂ ಶತಪತ್ರನಿಭೇಕ್ಷಣಾಮ್ ।</p>
<p class="Shlok">ಸುಖಾರ್ಹಾಂ ದುಃಖಿತಾಂ ದೃಷ್ಟ್ವಾ ಮಮಾಪಿ ವ್ಯಥಿತಂ ಮನಃ ॥</p>
<p class="Text">ಕಪ್ಪಾದ ಕೂದಲುಗಳನ್ನು ಹೊಂದಿರುವ ತಾವರೆಯಂತೆ ಕಣ್ಣುಗಳುಳ್ಳ, ಶ್ರೀರಾಮನನ್ನೇ ಸೇರಿ ಸುಖಪಡಲು ಯೋಗ್ಯಳಾಗಿರುವ ಇವಳು ರಾಕ್ಷಸಿಯರ ಮಧ್ಯದಲ್ಲಿ ದುಃಖಿತಳಾಗಿರುವುದನ್ನು ನೋಡಿ ನನ್ನ ಮನಸ್ಸು ಕೂಡ ವ್ಯಥೆಗೊಂಡಿದೆ. ಅಂತಿರುವಾಗ ಪರಮ ದಯಾಳುವಾದ ಶ್ರೀರಾಮನ ವಿಷಯದಲ್ಲಿ ಹೇಳುವುದೇನಿದೆ? ॥ 28 ॥</p>
<p class="Shlok-Number" id="toc_marker-22-29">ಶ್ಲೋಕ - 29</p>
<p class="Shlok">ಕ್ಷಿತಿಕ್ಷಮಾ ಪುಷ್ಕರಸಂನಿಭಾಕ್ಷೀ</p>
<p class="Shlok">   ಯಾ ರಕ್ಷಿತಾ ರಾಘವಲಕ್ಷ್ಮಣಾಭ್ಯಾಮ್ ।</p>
<p class="Shlok">ಸಾ ರಾಕ್ಷಸೀಭಿರ್ವಿಕೃತೇಕ್ಷಣಾಭಿಃ</p>
<p class="Shlok">   ಸಂರಕ್ಷ್ಯತೇ ಸಂಪ್ರತಿ ವೃಕ್ಷಮೂಲೇ ॥</p>
<p class="Text">ಭೂದೇವಿಯಂತೆ ಕ್ಷಮಾಗುಣವುಳ್ಳ ಕಮಲಸದೃಶವಾದ ಕಣ್ಣುಗಳುಳ್ಳ, ರಾಮ-ಲಕ್ಷ್ಮಣರಿಂದ ರಕ್ಷಿಸಲ್ಪಡುತ್ತಿದ್ದ, ಇವಳೀಗ ವೃಕ್ಷಮೂಲದಲ್ಲಿ ವಿಕಾರವಾದ ಕಣ್ಣುಗಳುಳ್ಳ ರಾಕ್ಷಸಿಯರ ಕಾವಲಿನಲ್ಲಿದ್ದು ದೀನಳಾಗಿದ್ದಾಳೆ. ॥ 29 ॥</p>
<p class="Shlok-Number" id="toc_marker-22-30">ಶ್ಲೋಕ - 30</p>
<p class="Shlok">ಹಿಮಹತನಲಿನೀವ ನಷ್ಟ ಶೋಭಾ</p>
<p class="Shlok">ವ್ಯಸನಪರಂಪರಯಾತಿಪೀಡ್ಯಮಾನಾ ।</p>
<p class="Shlok">ಸಹಚರರಹಿತೇವ ಚಕ್ರವಾಕೀ</p>
<p class="Shlok">ಜನಕಸುತಾ ಕೃಪಣಾಂ ದಶಾಂ ಪ್ರಪನ್ನಾ ॥</p>
<p class="Text"> ಹಿಮಪಾತದಿಂದ ನಲುಗಿಹೋದ ಕಮಲದ ಬಳ್ಳಿಯಂತೆ ಶೋಭಾರಹಿತಳಾಗಿರುವ ಕಷ್ಟಪರಂಪರೆಯಿಂದ ಪೀಡಿತಳಾದ ಜಾನಕಿಯು, ಸಹಚರನಿಂದ ಅಗಲಿದ ಹೆಣ್ಣು ಚಕ್ರವಾಕದಂತೆ ದೈನ್ಯಾವಸ್ಥೆಯನ್ನು ಹೊಂದಿದ್ದಾಳೆ. ॥ 30 ॥ </p>
<p class="Shlok-Number" id="toc_marker-22-31">ಶ್ಲೋಕ - 31</p>
<p class="Shlok">ಅಸ್ಯಾ ಹಿ ಪುಷ್ಪಾವನತಾಗ್ರಶಾಖಾಃ</p>
<p class="Shlok">ಶೋಕಂ ದೃಢಂ ವೈ ಜನಯಂತ್ಯಶೋಕಾಃ ।</p>
<p class="Shlok">ಹಿಮವ್ಯಪಾಯೇನ ಚ ಶೀತರಶ್ಮಿ-</p>
<p class="Shlok">ರಭ್ಯುತ್ಥಿತೋ ನೈಕಸಹಸ್ರರಶ್ಮಿಃ ॥</p>
<p class="Text">ಪುಷ್ಪಗಳ ಭಾರದಿಂದ ಬಗ್ಗಿರುವ ರೆಂಬೆಗಳುಳ್ಳ ಅಶೋಕವೃಕ್ಷಗಳು ಈಕೆಗೆ ಶೋಕವನ್ನು ಹೆಚ್ಚಿಸುತ್ತವೆ. ವಸಂತ ನಿಂದೊಡಗೂಡಿದ ಚಂದ್ರನು ಸಾವಿರಾರು ಕಿರಣಗಳಿಂದ ಕೂಡಿ ಶೀತರಶ್ಮಿಗಳನ್ನು ಪಸರಿಸುತ್ತಾ ಈ ಸೀತಾದೇವಿಗೆ ಅತ್ಯಂತ ದಾರುಣವಾದ ವಿರಹ ಶೋಕವನ್ನು ಇಮ್ಮಡಿಗೊಳಿಸುತ್ತಿದ್ದಾನೆ. ॥ 31 ॥</p>
<p class="Shlok-Number" id="toc_marker-22-32">ಶ್ಲೋಕ - 32</p>
<p class="Shlok">ಇತ್ಯೇವಮರ್ಥಂ ಕಪಿರನ್ವವೇಕ್ಷ್ಯ</p>
<p class="Shlok">ಸೀತೇಯಮಿತ್ಯೇವ ನಿವಿಷ್ಟಬುದ್ಧಿಃ ।</p>
<p class="Shlok">ಸಂಶ್ರಿತ್ಯ ತಸ್ಮಿನ್ನಿಷಸಾದ ವೃಕ್ಷೇ</p>
<p class="Shlok">ಬಲೀ ಹರೀಣಾಮೃಷಭಸ್ತರಸ್ವೀ ॥</p>
<p class="Text">ಹೆಚ್ಚಿನ ಬಲಶಾಲಿಯೂ, ಕಪಿಶ್ರೇಷ್ಠನೂ, ಮಹಾವೀರನೂ, ಆದ ಹನುಮಂತನು ಹೀಗೆ ಯೋಚಿಸುತ್ತಾ - ‘ಇವಳು ಸೀತೆಯೇ ಸರಿ’ ಎಂದು ಬುದ್ಧಿಯಿಂದ ನಿಶ್ಚಯಿಸಿ ಆ ಶಿಂಶುಪಾವೃಕ್ಷದಲ್ಲಿಯೇ ಅಡಗಿ ಕುಳಿತನು. ॥ 32 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಷೋಡಶಃ ಸರ್ಗಃ ॥ 16 ॥</p>
<p class="ChapterEnd">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಹದಿನಾರನೆಯ ಸರ್ಗವು ಮುಗಿಯಿತು.</p>
<p class="Text para-style-override-3"><span> </span></p>


<p class="Page-Break"> </p>
<p class="Chapter-Heading" id="toc_marker-23">ಹದಿನೇಳನೆಯ ಸರ್ಗ</p>
<p class="Sub-Heading">ಹನುಮಂತನು ಸೀತಾದೇವಿಯನ್ನು ನೋಡಿ ಪ್ರಸನ್ನನಾದುದು</p>
<p class="Shlok-Number" id="toc_marker-23-1">ಶ್ಲೋಕ - 1</p>
<p class="Shlok">ತತಃ ಕುಮುದಷಂಡಾಭೋ ನಿರ್ಮಲೋ ನಿರ್ಮಲಂ ಸ್ವಯಮ್ ।</p>
<p class="Shlok">ಪ್ರಜಗಾಮ ನಭಶ್ಚಂದ್ರೋ  ಹಂಸೋ ನೀಲಮಿವೋದಕಮ್ ॥</p>
<p class="Text">ಆಗ ನಿರ್ಮಲವರ್ಣದ ಸರೊವರವನ್ನು ಹಂಸವು ಪ್ರವೇಶಿಸುವಂತೆ ಕನ್ನೆದಿಲೆಗಳ ಕಾಂತಿಯಂತೆ ಕಾಂತಿಯುಕ್ತನಾದ ನಿರ್ಮಲನಾದ ಚಂದ್ರನು ನಿರ್ಮಲವೂ, ನೀಲವೂ ಆದ ಪಶ್ಚಿಮಾಕಾಶಾದಲ್ಲಿ ಪ್ರವೇಶಿಸಿದನು. ॥ 1 ॥</p>
<p class="Shlok-Number" id="toc_marker-23-2">ಶ್ಲೋಕ - 2</p>
<p class="Shlok">ಸಾಚಿವ್ಯಮಿವ ಕುರ್ವನ್ ಸ ಪ್ರಭಯಾ ನಿರ್ಮಲಪ್ರಭಃ ।</p>
<p class="Shlok">ಚಂದ್ರಮಾ ರಶ್ಮಿಭಿಃ ಶೀತೈಃ ಸಿಷೇವೇ ಪವನಾತ್ಮಜಮ್ ॥</p>
<p class="Text">ನಿರ್ಮಲವಾದ ಪ್ರಭೆಯಿಂದ ಕೂಡಿದ್ದ ಚಂದ್ರನು ತನ್ನ ಪ್ರಭೆಯಿಂದ ಸಹಾಯವೆಸಗುತ್ತಿರುವನೋ ಎಂಬಂತೆ ಶೀತಲವಾದ ಕಿರಣಗಳಿಂದ ಹನುಮಂತನನ್ನು ಸೇವಿಸುತ್ತಿದ್ದನು. ॥ 2 ॥</p>
<p class="Shlok-Number" id="toc_marker-23-3">ಶ್ಲೋಕ - 3</p>
<p class="Shlok">ಸ ದದರ್ಶ ತತಃ ಸೀತಾಂ ಪೂರ್ಣಚಂದ್ರನಿಭಾನನಾಮ್ ।</p>
<p class="Shlok">ಶೋಕಭಾರೈರಿವ ನ್ಯಸ್ತಾಂ ಭಾರೈರ್ನಾವಮಿವಾಂಭಸಿ ॥</p>
<p class="Text">ಹೆಚ್ಚು ಭಾರದಿಂದ ನೀರಿನಲ್ಲಿ ಮುಳುಗಿ ಹೋಗುತ್ತಿರುವ ನಾವೆಯಂತೆ ಶೋಕಭಾರದಿಂದ ಕುಗ್ಗಿಹೋಗಿದ್ದ ಚಂದ್ರಮುಖಿಯಾದ ಸೀತಾದೇವಿಯನ್ನು ಹನುಮಂತನು ನೋಡಿದನು. ॥ 3 ॥</p>
<p class="Shlok-Number" id="toc_marker-23-4">ಶ್ಲೋಕ - 4</p>
<p class="Shlok">ದಿದೃಕ್ಷಮಾಣೋ ವೈದೇಹೀಂ ಹನುಮಾನ್ ಪವನಾತ್ಮಜಃ ।</p>
<p class="Shlok">ಸ ದದರ್ಶಾವಿದೂರಸ್ಥಾ ರಾಕ್ಷಸೀರ್ಘೋರದರ್ಶನಾಃ ॥</p>
<p class="Text">ವೈದೇಹಿಯನ್ನು ನೋಡಲು ಬಯಸಿದ್ದ ವಾಯುಪುತ್ರನಾದ ಹನುಮಂತನು ಅವಳ ಸಮೀಪದಲ್ಲಿಯೇ ಇದ್ದ ಭಯಂಕರವಾಗಿ ಕಾಣುತ್ತಿದ್ದ ರಾಕ್ಷಸಿಯರನ್ನು ನೋಡಿದನು. ॥ 4 ॥ </p>
<p class="Shlok-Number" id="toc_marker-23-5">ಶ್ಲೋಕ - 5</p>
<p class="Shlok">ಏಕಾಕ್ಷೀಮೇಕಕರ್ಣಾಂ ಚ ಕರ್ಣಪ್ರಾವರಣಾಂ ತಥಾ ।</p>
<p class="Shlok">ಅಕರ್ಣಾಂ ಶಂಕುಕರ್ಣಾಂ ಚ ಮಸ್ತಕೋಚ್ಛ್ವಾಸನಾಸಿಕಾಮ್ ॥</p>
<p class="Shlok-Number" id="toc_marker-23-6">ಶ್ಲೋಕ - 6</p>
<p class="Shlok">ಅತಿಕಾಯೋತ್ತಮಾಂಗೀಂ ಚ ತನುದೀರ್ಘಶಿರೋಧರಾಮ್ ।</p>
<p class="Shlok">ಧ್ವಸ್ತ ಕೇಶೀಂ ತಥಾಕೇಶೀಂ ಕೇಶಕಂಬಲಧಾರಿಣೀಮ್ ॥</p>
<p class="Shlok-Number" id="toc_marker-23-7">ಶ್ಲೋಕ - 7</p>
<p class="Shlok">ಲಂಬಕರ್ಣಲಲಾಟಾಂ   ಚ   ಲಂಬೋದರ   ಪಯೋಧರಾಮ್ ।</p>
<p class="Shlok">ಲಂಬೋಷ್ಠೀಂ ಚುಬುಕೋಷ್ಠೀಂ ಚ ಲಂಬಾಸ್ಯಾಂ ಲಂಬಜಾನುಕಾಮ್ ॥</p>
<p class="Shlok-Number" id="toc_marker-23-8">ಶ್ಲೋಕ - 8</p>
<p class="Shlok">ಹ್ರಸ್ವಾಂ ದೀರ್ಘಾಂ ತಥಾ ಕುಬ್ಜಾಂ ವಿಕಟಾಂ ವಾಮನಾಂ ತಥಾ ।</p>
<p class="Shlok">ಕರಾಲಾಂ ಭುಗ್ನವಕ್ತ್ರಾಂ ಚ ಪಿಂಗಾಕ್ಷೀಂ ವಿಕೃತಾನನಾಮ್ ॥</p>
<p class="Shlok-Number" id="toc_marker-23-9">ಶ್ಲೋಕ - 9</p>
<p class="Shlok">ವಿಕೃತಾಃ ಪಿಂಗಲಾಃ ಕಾಲೀಃ ಕ್ರೋಧನಾಃ ಕಲಹಪ್ರಿಯಾಃ ।</p>
<p class="Shlok">ಕಾಲಾಯಸಮಹಾಶೂಲಕೂಟಮುದ್ಗರಧಾರಿಣೀಃ ॥</p>
<p class="Shlok-Number" id="toc_marker-23-10">ಶ್ಲೋಕ - 10</p>
<p class="Shlok">ವರಾಹಮೃಗಶಾರ್ದೂಲಮಹಿಷಾಜಶಿವಾಮುಖೀಃ ।</p>
<p class="Shlok">ಗಜೋಷ್ಟ್ರಹಯಪಾದೀಶ್ಚ   ನಿಖಾತಶಿರಸೋಪರಾಃ ॥</p>
<p class="Shlok-Number" id="toc_marker-23-11">ಶ್ಲೋಕ - 11</p>
<p class="Shlok">ಏಕಹಸ್ತೈಕಪಾದಾಶ್ಚ  ಖರಕರ್ಣ್ಯಶ್ವಕರ್ಣಿಕಾಃ ।</p>
<p class="Shlok">ಗೋಕರ್ಣೀರ್ಹಸ್ತಿಕರ್ಣೀಶ್ಚ  ಹರಿಕರ್ಣೀಸ್ತಥಾ ಪರಾಃ ॥</p>
<p class="Shlok-Number" id="toc_marker-23-12">ಶ್ಲೋಕ - 12</p>
<p class="Shlok">ಅನಾಸಾ  ಅತಿನಾಸಾಶ್ಚ  ತಿರ್ಯಙ್ನಾಸಾ  ವಿನಾಸಿಕಾಃ ।</p>
<p class="Shlok">ಗಜಸಂನಿಭನಾಸಾಶ್ಚ  ಲಲಾಟೋಚ್ಛ್ವಾಸನಾಸಿಕಾಃ ॥</p>
<p class="Shlok-Number" id="toc_marker-23-13">ಶ್ಲೋಕ - 13</p>
<p class="Shlok">ಹಸ್ತಿಪಾದಾ ಮಹಾಪಾದಾ ಗೋಪಾದಾಃ ಪಾದಚೂಲಿಕಾಃ ।</p>
<p class="Shlok">ಅತಿಮಾತ್ರಶಿರೋಗ್ರೀವಾ  ಅತಿಮಾತ್ರಕುಚೋದರೀಃ ॥ </p>
<p class="Shlok-Number" id="toc_marker-23-14">ಶ್ಲೋಕ - 14</p>
<p class="Shlok">ಅತಿಮಾತ್ರಾಸ್ಯನೇತ್ರಾಶ್ಚ ದೀರ್ಘಜಿಹ್ವಾನಖಾಸ್ತಥಾ ।</p>
<p class="Shlok">ಅಜಾಮುಖೀರ್ಹಸ್ತಿಮುಖೀರ್ಗೋಮುಖೀಃ ಸೂಕರೀಮುಖೀಃ ॥</p>
<p class="Shlok-Number" id="toc_marker-23-15">ಶ್ಲೋಕ - 15</p>
<p class="Shlok">ಹಯೋಷ್ಟ್ರಖರವಕಾಶ್ಚ   ರಾಕ್ಷಸೀರ್ಘೋರದರ್ಶನಾಃ ।</p>
<p class="Shlok">ಶೂಲಮುದ್ಗರಹಸ್ತಾಶ್ಚ  ಕ್ರೋಧನಾಃ  ಕಲಹಪ್ರಿಯಾಃ ॥ </p>
<p class="Shlok-Number" id="toc_marker-23-16">ಶ್ಲೋಕ - 16</p>
<p class="Shlok">ಕರಾಲಾ   ಧೂಮ್ರಕೇಶೀಶ್ಚ   ರಾಕ್ಷಸೀರ್ವಿಕೃತಾನನಾಃ । </p>
<p class="Shlok">ಪಿಬಂತೀಃ ಸತತಂ ಪಾನಂ ಸದಾ ಮಾಂಸಸುರಾಪ್ರಿಯಾಃ ॥</p>
<p class="Shlok-Number" id="toc_marker-23-17">ಶ್ಲೋಕ - 17</p>
<p class="Shlok">ಮಾಂಸಶೋಣಿತದಿಗ್ಧಾಂಗೀರ್ಮಾಂಸಶೋಣಿತಭೋಜನಾಃ । </p>
<p class="Shlok">ತಾ ದದರ್ಶ ಕಪಿಶ್ರೇಷ್ಠೋ ರೋಮಹರ್ಷಣದರ್ಶನಾಃ ॥ </p>
<p class="Text">ಆ ರಾಕ್ಷಸಿಯರ ದೇಹರಚನೆಯೇ ಬಹಳ ವಿಚಿತ್ರವಾಗಿತ್ತು. ಅವರಲ್ಲಿ ಕೆಲವು ರಾಕ್ಷಸಿಯರಿಗೆ ಒಂದೇ ಕಣ್ಣು ಒಂದೇ ಕಿವಿಗಳಿದ್ದವು. ಕೆಲವರಿಗೆ ತಲೆಗಳನ್ನೇ ಮುಚ್ಚಿಕೊಂಡಿರುವಂತಹ ವಿಶಾಲವಾದ ಕಿವಿಗಳಿದ್ದವು. ಕೆಲವರಿಗೆ ಮೂಗುಗಳು ಮೇಲ್ಮುಖವಾಗಿದ್ದವು. ಕೆಲವು ರಾಕ್ಷಸಿಯರಿಗೆ ಅತಿದಪ್ಪವಾದ ತಲೆಗಳಿದ್ದವು. ಕೆಲವರಿಗೆ ತೆಳ್ಳಗಾಗಿಯೂ ಮತ್ತು ಉದ್ದವಾಗಿಯೂ ಕುತ್ತಿಗೆಗಳಿದ್ದವು. ಕೆಲವರಿಗೆ ತಲೆಗಳಲ್ಲಿ ಸ್ವಲ್ಪ ಕೂದಲುಗಳಿದ್ದು, ಕೆಲವರಿಗೆ ಕೂದಲೇ ಇರಲಿಲ್ಲ. ಕೆಲವರಿಗೆ ಉಣ್ಣೆಯಂತೆ ಕೂದಲಿದ್ದವು. ಕೆಲವರಿಗೆ ಜೋಲಾಡುತ್ತಿರುವ ಕಿವಿಗಳು ಮತ್ತು ಹಣೆಗಳಿದ್ದವು. ಕೆಲವರಿಗೆ ಜೋತುಬಿದ್ದಿರುವ ಹೊಟ್ಟೆಗಳೂ, ಸ್ತನಗಳೂ ಇದ್ದವು. ಕೆಲವರ ತುಟಿಗಳು ಜೋತುಬಿದ್ದಿದ್ದವು. ಕೆಲವರಿಗೆ ಗಲ್ಲದಲ್ಲೇ ಸೇರಿಹೋದ ತುಟಿಗಳಿದ್ದವು. ಕೆಲವರ ಮುಖಗಳು ಜೋತುಬಿದ್ದಿದ್ದುವು. ಕೆಲವರಿಗೆ ದೀರ್ಘವಾದ ಮಂಡಿಗಳಿದ್ದವು. ಕೆಲವರಿಗೆ ಸೊಂಟದ ಮೇಲು ಭಾಗವೂ ಗಿಡ್ಡಾಗಿಯೂ ಕೆಳಭಾಗವು ಉದ್ದವಾಗಿಯೂ ಇತ್ತು. ಅಲ್ಲಿ ಕೆಲವು ಗೂನುಬೆನ್ನಿನ ರಾಕ್ಷಸಿಯರಿದ್ದರು. ಸ್ಥೂಲವಾದ ಮೊಣಕಾಲುಗಳುಳ್ಳವರಿದ್ದರು. ಕುಳ್ಳಿಯರಿದ್ದರು. ಉಬ್ಬಿದ ಹಲ್ಲುಗಳುಳ್ಳವರಿದ್ದರು. ತಗ್ಗಾದ ಮುಖಗಳುಳ್ಳರಿದ್ದರು. ಕಂದು-ಹಳದಿ ಬಣ್ಣದ ಕಣ್ಣುಗಳುಳ್ಳವರಿದ್ದರು. ಕೆಲವರ ಮುಖಗಳು ವಿಕಾರವಾಗಿದ್ದವು. ಆಕಾರವೂ ವಿಕಾರವಾಗಿದ್ದಿತು. ಅಲ್ಲಿ ಪಿಂಗಲ ವರ್ಣದ, ಕೃಷ್ಣ ವರ್ಣದ ರಾಕ್ಷಸಿಯರಿದ್ದರು. ಕೋಪಿಷ್ಠೆಯರಾದ ರಾಕ್ಷಸಿಯರಿದ್ದರು. ಜಗಳಗಂಟಿಯರಿದ್ದರು. ಅವರಲ್ಲಿ ಕೆಲವರು ಕಾಲದಂಡಗಳನ್ನು, ಕೆಲವರು ಕಬ್ಬಿಣದ ಆಯುಧಗಳನ್ನು, ಕೆಲವರು ಶೂಲಾಯುಧಗಳನ್ನು, ಕೆಲವರು ಪಾಶ-ಮುದ್ಗರಗಳನ್ನು ಹಿಡಿದಿದ್ದರು. ಅವರಲ್ಲಿ ಕೆಲವರಿಗೆ ಹಂದಿ, ಸಿಂಹ, ಎಮ್ಮೆ, ಆಡು, ಗುಳ್ಳೆನರಿ, ಇವೇ ಮುಂತಾದ ಪ್ರಾಣಿಗಳ ಮುಖಗಳಿದ್ದವು. ಆನೆ, ಒಂಟೆ, ಕುದುರೆಗಳ ಕಾಲುಗಳಂತಹ ಕಾಲುಗಳನ್ನು ಕೆಲವರು ಹೊಂದಿದ್ದರು. ಕೆಲವು ರಾಕ್ಷಸಿಯರ ಕಿವಿಗಳು ಕತ್ತೆ, ಕುದುರೆ, ಹಸು, ಆನೆ, ಕಪಿ, ಇವುಗಳ ಕಿವಿಗಳಂತಿದ್ದವು. ಕೆಲವು ರಾಕ್ಷಸಿಯರಿಗೆ ನೀಳವಾದ ಮೂಗುಗಳಿದ್ದವು. ಕೆಲವರಿಗೆ ಅಡ್ಡವಾದ ಮೂಗುಗಳಿದ್ದವು. ಕೆಲವರಿಗೆ ಮೂಗೇ ಇರಲಿಲ್ಲ. ಕೆಲವರಿಗೆ ಆನೆಯ ಮೂಗು, ಕೆಲವರಿಗೆ ಹಣೆಯಲ್ಲಿ ಮೂಗಿದ್ದಿತು. ಕೆಲವು ರಾಕ್ಷಸಿಯರಿಗೆ ಆನೆಯಂತೆ ಕಾಲುಗಳಿದ್ದವು. ಕೆಲವರಿಗೆ ದೊಡ್ಡದಾದ ಹೆಜ್ಜೆಗಳಿದ್ದವು. ಕೆಲವರಿಗೆ ಹಸುವಿನಂತೆ ಪಾದಗಳಿದ್ದವು. ಕೆಲವರಿಗೆ ಕಾಲಿನಲ್ಲಿ ಶಿಖಾರೂಪವಾದ ಕೂದಲುಗಳಿದ್ದವು. ಕೆಲವರಿಗೆ ಅಳತೆಗೆ ಮೀರಿದ ತಲೆ-ಕುತ್ತಿಗೆಗಳಿದ್ದವು. ಕೆಲವರಿಗೆ ಮಿತಿಮೀರಿದ ಸ್ತನಗಳೂ, ಹೊಟ್ಟೆಗಳೂ, ಮುಖ, ನಾಸಿಕಗಳಿದ್ದವು. ಕೆಲವರಿಗೆ ಉದ್ದವಾದ ನಾಲಿಗೆಗಳು, ನೀಳವಾದ ಮುಖಗಳಿದ್ದವು. ಕೆಲವರು ಆಡು, ಆನೆ, ಹಸು, ಹಂದಿ, ಕುದುರೆ, ಒಂಟೆ, ಕತ್ತೆ, ಇವೇ ಮುಂತಾದ ಪ್ರಾಣಿಗಳ ಮುಖಗಳನ್ನು ಹೊಂದಿದ್ದರು. ಕೆಲವರು ಶೂಲ-ಮುದ್ಗರಗಳನ್ನು ಹಿಡಿದಿದ್ದರು. ಕೆಲವರು ಮಹಾ ಕೋಪಿಷ್ಠೆಯರಾಗಿದ್ದರು. ಜಗಳಗಂಟಿಗಳಾಗಿದ್ದರು. ಕೆಲವರು ಕರಾಲವಾದ ಮತ್ತು ಧೂಮ್ರ ವರ್ಣದ ಕೇಶವುಳ್ಳವರಾಗಿದ್ದರು. ಅವರೆಲ್ಲರೂ ಸದಾ ಮಧುಪಾನ ಮಾಡುತ್ತಿದ್ದರು. ಅವರಿಗೆ ಮಾಂಸವನ್ನು ತಿನ್ನುವುದರಲ್ಲಿ, ಸುರಾಪಾನದಲ್ಲಿ ವಿಶೇಷವಾದ ಆಸಕ್ತಿಯಿದ್ದಿತು. ಈ ಕಾರಣದಿಂದ ಅವರ ಶರೀರಗಳು ರಕ್ತ-ಮಾಂಸಗಳಿಂದ ನೆನೆದುಹೋಗಿದ್ದವು. ಅವರು ವಿಕಾರವಾದ ಮುಖಗಳನ್ನು ಹೊಂದಿ ಭಯಂಕರವಾಗಿ ಕಾಣುತ್ತಿದ್ದರು. ನೋಡುವವರಿಗೆ ರೊಮಾಂಚನವನ್ನುಂಟುಮಾಡುತ್ತಿದ್ದರು. ಅಂತಹ ಅನೇಕ ರಾಕ್ಷಸಿಯರು ಶಿಂಶುಪಾ ವೃಕ್ಷವನ್ನು ಸುತ್ತುವರಿದು ಕುಳಿತಿರುವುದನ್ನು ಕಪಿಶ್ರೇಷ್ಠನಾದ ಹನುಮಂತನು ನೋಡಿದನು. ॥ 5-17 ॥ </p>
<p class="Shlok-Number" id="toc_marker-23-18">ಶ್ಲೋಕ - 18</p>
<p class="Shlok">ಸ್ಕಂದವಂತಮುಪಾಸೀನಾಃ ಪರಿವಾರ್ಯ ವನಸ್ಪತಿಮ್ । </p>
<p class="Shlok">ತಸ್ಯಾಧಸ್ತಾಚ್ಚ ತಾಂ ದೇವೀಂ ರಾಜಪುತ್ರೀಮನಿಂದಿತಾಮ್ ॥ </p>
<p class="Text">ಆ ರಾಕ್ಷಸಸ್ತ್ರೀಯರು ದೊಡ್ಡರೆಂಬೆಗಳುಳ್ಳ ವೃಕ್ಷದ ಸುತ್ತಲೂ ಕುಳಿತುಕೊಂಡಿದ್ದರು. ಆ ಮರದ ಕೆಳಗೆ ಕುಳಿತಿರುವ ಪೂಜ್ಯಳಾದ ಜನಕರಾಜನ ಸುತೆಯಾದ ಜಾನಕಿಯನ್ನು ಹನುಮಂತನು ನೋಡಿದನು. ॥ 18 ॥ </p>
<p class="Shlok-Number" id="toc_marker-23-19">ಶ್ಲೋಕ - 19</p>
<p class="Shlok">ಲಕ್ಷಯಾಮಾಸ ಲಕ್ಷ್ಮೀವಾನ್ ಹನುಮಾನ್ ಜನಕಾತ್ಮಜಾಮ್ ।</p>
<p class="Shlok">ನಿಷ್ಪ್ರಭಾಂ ಶೋಕಸಂತಪ್ತಾಂ ಮಲಸಂಕುಲಮೂರ್ಧಜಾಮ್ ॥ </p>
<p class="Text">ಆ ಜಾನಕಿಯನ್ನು ದರ್ಶಿಸಿದ ಮಾರುತಿಯು ಮಹದಾನಂದಭರಿತನಾಗಿ ದಿವ್ಯತೇಜದಿಂದ ವಿರಾಜಮಾನನಾದನು. ಶೋಕಸಂತಪ್ತಳಾದ ಆಕೆಯು ಕಾಂತಿಹೀನಳಾಗಿದ್ದು, ಮಲಿನವಾದ ತಲೆಗೂದಲುಗಳಿಂದ ಕೂಡಿದ್ದಳು. ॥ 19 ॥</p>
<p class="Shlok-Number" id="toc_marker-23-20">ಶ್ಲೋಕ - 20</p>
<p class="Shlok">ಕ್ಷೀಣಪುಣ್ಯಾಂ ಚ್ಯುತಾಂ ಭೂಮೌ ತಾರಾಂ ನಿಪತಿತಾಮಿವ ।</p>
<p class="Shlok">ಚಾರಿತ್ರ್ಯವ್ಯಪದೇಶಾಢ್ಯಾಂ ಭರ್ತೃದರ್ಶನದುರ್ಗತಾಮ್ ॥ </p>
<p class="Text">ಆ ಸಮಯದಲ್ಲಿ ಸೀತಾದೇವಿಯು-ಪುಣ್ಯ ಕ್ಷೀಣಿಸಿದಾಗ ಧರೆಗೆ ಉರುಳಿದ ನಕ್ಷತ್ರದಂತೆ ಕಾಣುತ್ತಿದ್ದಳು. ಪತಿವ್ರತಾ ಧರ್ಮವನ್ನು ಪಾಲಿಸುತ್ತಿರುವ ಉತ್ತಮ ಶೀಲಸಂಪನ್ನೆಯಾಗಿದ್ದರೂ ಪತಿದರ್ಶನ ಭಾಗ್ಯವಿಲ್ಲದೇ ಆಕೆಯು ಬಹಳವಾಗಿ ಕಂಗೆಟ್ಟಿದ್ದಳು. ॥ 20 ॥</p>
<p class="Shlok-Number" id="toc_marker-23-21">ಶ್ಲೋಕ - 21</p>
<p class="Shlok">ಭೂಷಣೈರುತ್ತಮೈರ್ಹೀನಾಂ ಭರ್ತೃವಾತ್ಸಲ್ಯಭೂಷಣಾಮ್ । </p>
<p class="Shlok">ರಾಕ್ಷಸಾಧಿಪಸಂರುದ್ಧಾಂ  ಬಂಧುಭಿಶ್ಚ  ವಿನಾಕೃತಾಮ್ ॥ </p>
<p class="Text">ಅವಳು ಉತ್ತಮವಾದ ಆಭರಣಗಳನ್ನು ತೊಟ್ಟಿರಲಿಲ್ಲ. ಆದರೂ ಪತಿಪ್ರೇಮವೆಂಬ ಆಭರಣದಿಂದ ಅಲಂಕೃತಳಾಗಿದ್ದಳು. ರಾಕ್ಷಸಾಧಿಪನಾದ ರಾವಣನು ಅವಳನ್ನಿಲ್ಲಿ ಬಂಧಿಸಿಟ್ಟಿದ್ದನು. ಅಲ್ಲಿ ಅವಳಿಗೆ ಬಂಧುಗಳು ಯಾರು ಸನಿಹದಲ್ಲಿ ಇರಲಿಲ್ಲ. ॥21॥</p>
<p class="Shlok-Number" id="toc_marker-23-22">ಶ್ಲೋಕ - 22</p>
<p class="Shlok">ವಿಯೂಥಾಂ ಸಿಂಹಸಂರುದ್ಧಾಂ ಬದ್ಧಾಂ  ಗಜವಧೂಮಿವ ।</p>
<p class="Shlok">ಚಂದ್ರರೇಖಾಂ ಪಯೋದಾಂತೇ ಶಾರದಾಭ್ರೈರಿವಾವೃತಾಮ್ ॥ </p>
<p class="Text"> ಆನೆಗಳ ಸಮೂಹದಿಂದ ಬೇರ್ಪಟ್ಟು ಸಿಂಹದಿಂದ ತಡೆಯಲ್ಪಟ್ಟ ಹೆಣ್ಣಾನೆಯಂತೆ ಭಯಭೀತಳಾಗಿದ್ದಳು. ಶರತ್ಕಾಲದಲ್ಲಿ ಮೋಡಗಳಿಂದ ಆವೃತನಾದ ಬಿದಿಗೆಯ ಚಂದ್ರರೇಖೆಯಂತೆ ಕಾಣುತ್ತಿದ್ದಳು. ॥ 22 ॥</p>
<p class="Shlok-Number" id="toc_marker-23-23">ಶ್ಲೋಕ - 23</p>
<p class="Shlok">ಕ್ಲಿಷ್ಟರೂಪಾಮಸಂಸ್ಪರ್ಶಾದಯುಕ್ತಾಮಿವ ವಲ್ಲಕೀಮ್ ।</p>
<p class="Shlok">ಸೀತಾಂ ಭರ್ತೃವಶೇ ಯುಕ್ತಾಮಯುಕ್ತಾಂ ರಾಕ್ಷಸೀವಶೇ ॥ </p>
<p class="Text">ಅಭ್ಯಂಜನಾದಿ ಸಂಸ್ಕಾರಗಳಿಲ್ಲದೆ ಅವಳ ಶರೀರವು ಮಲಿನವಾಗಿದ್ದಿತು. ಅವಳು ವಾದಕನಿಲ್ಲದ ವೀಣೆಯಂತಿದ್ದಳು. ಪತಿಯಾದ ಶ್ರೀರಾಮನ ವಶದಲ್ಲಿರಬೇಕಾದ ಸೀತೆಯು ಇಂದು ರಾಕ್ಷಸಿಯರ ಮಧ್ಯದಲ್ಲಿರುವುದು ಯೋಗ್ಯವಾಗಿ ಕಾಣುವುದಿಲ್ಲ. ॥ 23 ॥</p>
<p class="Shlok-Number" id="toc_marker-23-24">ಶ್ಲೋಕ - 24</p>
<p class="Shlok">ಅಶೋಕವನಿಕಾಮಧ್ಯೇ ಶೋಕಸಾಗರಮಾಪ್ಲುತಾಮ್ ।</p>
<p class="Shlok">ತಾಭಿಃ ಪರಿವೃತಾಂ ತತ್ರ ಸಗ್ರಹಾಮಿವ ರೋಹಿಣೀಮ್ ॥ </p>
<p class="Text"> ಅಶೋಕವನದ ಮಧ್ಯದಲ್ಲಿದ್ದರೂ ಇವಳು ಶೋಕಸಾಗರದಲ್ಲಿ ಮುಳುಗಿದ್ದಾಳೆ. ಕ್ರೂರ ಗ್ರಹಗಳಿಂದ ಪೀಡಿತವಾದ ರೋಹಿಣೀ ನಕ್ಷತ್ರದಂತೆ ಕ್ರೂರ ರಾಕ್ಷಸಿಯರಿಂದ ಪರಿವೃತಳಾಗಿದ್ದಾಳೆ. ॥ 24 ॥ </p>
<p class="Shlok-Number" id="toc_marker-23-25">ಶ್ಲೋಕ - 25</p>
<p class="Shlok">ದದರ್ಶ ಹನುಮಾನ್ ದೇವೀಂ ಲತಾಮಕುಸುಮಾಮಿವ ।</p>
<p class="Shlok">ಸಾ ಮಲೇನ ಚ ದಿಗ್ಧಾಂಗೀ ವಪುಷಾ ಚಾಪ್ಯಲಂಕೃತಾ ॥ </p>
<p class="Text">ಅವಳು ಕುಸುಮಗಳಿಲ್ಲದ ಲತೆಯಂತೆ ನಿಸ್ತೇಜವಾಗಿದ್ದಳು. ಅಂಗಾಂಗಳು ಧೂಳಿನಿಂದ ಆವರಿಸಲ್ಪಟ್ಟಿದ್ದವು. ಅಲಂಕಾರಗಳಿಲ್ಲದಿದ್ದರೂ ಶರೀರದಿಂದ ದಿವ್ಯಕಾಂತಿಯು ಹೊರಸೂಸುತ್ತಿದ್ದಿತು. ಕೆಸರಿನಿಂದ ಬಳಿಯಲ್ಪಟ್ಟ ಕಮಲದ ಬಳ್ಳಿಯಂತೆ ಅಪ್ರಕಾಶಳಾಗಿಯೂ ಇದ್ದ ಸೀತಾದೇವಿಯನ್ನು ಹನುಮಂತನು ನೋಡಿದನು. ॥ 25 ॥</p>
<p class="Shlok-Number" id="toc_marker-23-26">ಶ್ಲೋಕ - 26</p>
<p class="Shlok">ಮೃಣಾಲೀ ಪಂಕದಿಗ್ಧೇವ ವಿಭಾತಿ ನ ವಿಭಾತಿ ಚ ।</p>
<p class="Shlok">ಮಲಿನೇನ ಚ ವಸ್ತ್ರೇಣ ಪರಿಕ್ಲಿಷ್ಟೇನ ಭಾಮಿನೀಮ್ ॥ </p>
<p class="Shlok-Number" id="toc_marker-23-27">ಶ್ಲೋಕ - 27</p>
<p class="Shlok">ಸಂವೃತಾಂ ಮೃಗಶಾವಾಕ್ಷೀಂ ದದರ್ಶ ಹನುಮಾನ್ ಕಪಿಃ ।</p>
<p class="Shlok">ತಾಂ ದೇವೀಂ ದೀನವದನಾಮದೀನಾಂ ಭರ್ತೃತೇಜಸಾ ॥ </p>
<p class="Shlok-Number" id="toc_marker-23-28">ಶ್ಲೋಕ - 28</p>
<p class="Shlok">ರಕ್ಷಿತಾಂ ಸ್ವೇನ  ಶೀಲೇನ ಸೀತಾಮಸಿತಲೋಚನಾಮ್ ।</p>
<p class="Shlok">ತಾಂ ದೃಷ್ಟ್ವಾ ಹನುಮಾನ್ ಸೀತಾಂ ಮೃಗಶಾವನಿಭೇಕ್ಷಣಾಮ್ ॥ </p>
<p class="Text">ಹೆಚ್ಚು ದಿನಗಳು ಉಪಯೋಗಿಸಿದ್ದ ಕಾರಣ ಉಟ್ಟಿದ್ದ ವಸನವು ಮಲಿನವಾಗಿತ್ತು. ಜಿಂಕೆಯ ಮರಿಯ ಕಣ್ಣುಗಳಂತೆ ಚಂಚಲವಾದ ಕಣ್ಣುಗಳಿಂದ ಶೋಭಿಸುತ್ತಿದ್ದ ಜಾನಕಿಯನ್ನು ವಾನರೋತ್ತಮನು ನೋಡಿದನು. ಒಮ್ಮೆ ಅವಳ ಮುಖದಲ್ಲಿ ದೈನ್ಯಭಾವವು ಮೂಡಿದರೆ, ಮತ್ತೊಮ್ಮೆ ಶ್ರೀರಾಮನ ತೇಜಸ್ಸನ್ನು ಸ್ಮರಿಸಿ ದೊಡನೆಯೇ ಆ ದೈನ್ಯಭಾವವು ಅಳಿಸಿಹೋಗುತ್ತಿತ್ತು. ಶೀಲವನ್ನು ಅತ್ಯಂತ ಜಾಗರೂಕತೆಯಿಂದ ರಕ್ಷಿಸಿಕೊಳ್ಳುತ್ತಿದ್ದ, ಕಪ್ಪಾದ ಕಣ್ಣುಗಳುಳ್ಳ ಜಾನಕಿಯು ಜಿಂಕೆಯ ಕಣ್ಣುಗಳಂತೆ ಚಂಚಲವಾದ ಕಣ್ಣುಗಳಿಂದ ಭಯಗೊಂಡ ಹುಲ್ಲೆಯಂತೆ ಅತ್ತಲಿತ್ತ ನೋಡುತ್ತಿದ್ದಳು. ॥ 26-28 ॥ </p>
<p class="Shlok-Number" id="toc_marker-23-29">ಶ್ಲೋಕ - 29</p>
<p class="Shlok">ಮೃಗಕನ್ಯಾಮಿವ ತ್ರಸ್ತಾಂ ವೀಕ್ಷಮಾಣಾಂ ಸಮಂತತಃ ।</p>
<p class="Shlok">ದಹಂತೀಮಿವ ನಿಃಶ್ವಾಸೈರ್ವೃಕ್ಷಾನ್ ಪಲ್ಲವಧಾರಿಣಃ ॥  </p>
<p class="Text">ಚಿಗುರೊಡೆದ ವೃಕ್ಷಗಳನ್ನು ತನ್ನ ಬಿಸಿ-ಬಿಸಿಯಾದ ನಿಟ್ಟುಸಿರಿನಿಂದ ಸುಟ್ಟುಬಿಡುವಳೋ ಎಂಬಂತೆ ಕಾಣುತ್ತಿದ್ದಳು. ಅವಳು ಶೋಕ ಸಮೂಹವೇ ಮೂರ್ತಿಮತ್ತಾಗಿ ಬಂದಿರುವುದೋ ಎಂಬಂತೆ ಕಾಣುತ್ತಿದ್ದಳು. ॥ 29 ॥</p>
<p class="Shlok-Number" id="toc_marker-23-30">ಶ್ಲೋಕ - 30</p>
<p class="Shlok">ಸಂಘಾತಮಿವ ಶೋಕಾನಾಂ ದುಃಖಸ್ಯೋರ್ಮಿಮಿವೋತ್ಥಿತಾಮ್ ।</p>
<p class="Shlok">ತಾಂ ಕ್ಷಮಾಂ ಸುವಿಭಕ್ತಾಂಗೀಂ ವಿನಾಭರಣಶೋಭಿನೀಮ್ ।<br/>ಪ್ರಹರ್ಷಮತುಲಂ ಲೇಭೇ ಮಾರುತಿಃ ಪ್ರೇಕ್ಷ್ಯ ಮೈಥಿಲೀಮ್ ॥ </p>
<p class="Text">ದುಃಖವೆಂಬ ಸಾಗರದಲ್ಲಿ ಮೇಲುಕ್ಕಿಬರುವ ಅಲೆಯೋಪಾದಿಯಲ್ಲಿ ಕಾಣುತ್ತಿದ್ದಳು. ಚೆನ್ನಾದ ಅವಯವ ಸೌಷ್ಠವತೆಯಿಂದ ಆಭರಣಗಳಿಲ್ಲದಿದ್ದರೂ ಶೋಭಿಸುತ್ತಿರುವ ಕ್ಷಮಾಮೂರ್ತಿಯಾದ ಆ ಸೀತಾಮಾತೆಯನ್ನು ನೋಡಿ ಮಾರುತಿಯು ಹೆಚ್ಚಿನ ಆನಂದತುಂದಿಲನಾದನು. ॥ 30 ॥ </p>
<p class="Shlok-Number" id="toc_marker-23-31">ಶ್ಲೋಕ - 31</p>
<p class="Shlok">ಹರ್ಷಜಾನಿ ಚ ಸೋಶ್ರೂಣಿ ತಾಂ ದೃಷ್ಟ್ವಾ ಮದಿರೇಕ್ಷಣಾಮ್ ।</p>
<p class="Shlok">ಮುಮೋಚ ಹನುಮಾಂಸ್ತತ್ರ ನಮಶ್ಚಕ್ರೇ ಚ ರಾಘವಮ್ ॥ </p>
<p class="Shlok-Number" id="toc_marker-23-32">ಶ್ಲೋಕ - 32</p>
<p class="Shlok">ನಮಸ್ಕೃತ್ವಾ ಚ ರಾಮಾಯ ಲಕ್ಷ್ಮಣಾಯ ಚ ವೀರ್ಯವಾನ್ ।</p>
<p class="Shlok">ಸೀತಾದರ್ಶನಸಂಹೃಷ್ಟೋ ಹನುಮಾನ್ ಸಂವೃತೋಭವತ್ ॥ </p>
<p class="Text">ಅಂದವಾದ ಕಣ್ಣುಗಳುಳ್ಳ ಆ ಸೀತಾದೇವಿಯನ್ನು ನೋಡಿದಾಗಲೇ ಹನುಮಂತನ ನೇತ್ರಗಳಿಂದ ಆನಂದಾಶ್ರುಗಳು ಹರಿದವು. ಬಳಿಕ ಮಹಾಪರಾಕ್ರಮಿಯಾದ ಆಂಜನೇಯನು ಮನಸ್ಸಿನಲ್ಲೇ ರಾಘವನಿಗೂ, ಲಕ್ಷ್ಮಣನಿಗೂ ನಮಸ್ಕರಿಸಿ ಸೀತಾದರ್ಶನದಿಂದ ಸಂಹೃಷ್ಟನಾಗಿ ಆ ಶಿಂಶುಪಾ ವೃಕ್ಷದಲ್ಲೇ ಉಡುಗಿದನು. ॥ 31-32 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಸಪ್ತದಶಃ ಸರ್ಗಃ ॥ 17 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಹದಿನೇಳನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-24">ಹದಿನೆಂಟನೆಯ ಸರ್ಗ </p>
<p class="Sub-Heading">ರಾವಣನು ಅಂತಃಪುರದ ಸ್ತ್ರೀಯರಿಂದ ಪರಿವೃತನಾಗಿ ಅಶೋಕವನಕ್ಕೆ ಬಂದುದನ್ನು<br/>ಹನುಮಂತನು ನೋಡಿದುದು</p>
<p class="Shlok-Number" id="toc_marker-24-1">ಶ್ಲೋಕ - 1</p>
<p class="Shlok">ತಥಾ ವಿಪ್ರೇಕ್ಷಮಾಣಸ್ಯ ವನಂ ಪುಷ್ಪಿತಪಾದಪಮ್ ।</p>
<p class="Shlok">ವಿಚಿನ್ವತಶ್ಚ ವೈದೇಹೀಂ ಕಿಂಚಿಚ್ಛೇಷಾ ನಿಶಾಭವತ್ ॥ </p>
<p class="Text">ಆಗ ಹನುಮಂತನು ಪುಷ್ಪಿತವಾದ ವೃಕ್ಷಗಳಿಂದ ನಿಬಿಡವಾಗಿದ್ದ ಅಶೋಕವನದಲ್ಲಿ ಜಾನಕಿಯನ್ನು ಹುಡುಕುತ್ತಿರುವಾಗಲೇ ರಾತ್ರಿಯ ಬಹುಭಾಗವು ಕಳೆದು ಸ್ವಲ್ಪಭಾಗಮಾತ್ರ ಉಳಿದಿತ್ತು. ॥ 1 ॥</p>
<p class="Shlok-Number" id="toc_marker-24-2">ಶ್ಲೋಕ - 2</p>
<p class="Shlok">ಷಡಂಗವೇದವಿದುಷಾಂ ಕ್ರತುಪ್ರವರಯಾಜಿನಾಮ್ ।</p>
<p class="Shlok">ಶುಶ್ರಾವ ಬ್ರಹ್ಮಘೋಷಾಂಶ್ಚ ವಿರಾತ್ರೇ ಬ್ರಹ್ಮರಕ್ಷಸಾಮ್ ॥ </p>
<p class="Text">ರಾತ್ರಿಯು ಕಳೆಯುತ್ತಿದ್ದ ಆ ಸಮಯದಲ್ಲಿ ಸಾಂಗವೇದಾಧ್ಯಯನ ಮಾಡಿದ್ದ, ಮಹಾಯಜ್ಞಗಳ ಯಾಜಕರಾಗಿದ್ದ ಬ್ರಹ್ಮರಾಕ್ಷಸರು ಮಾಡುತ್ತಿದ್ದ ವೇದಘೋಷಗಳನ್ನು ಹನುಮಂತನು ಕೇಳಿದನು. ॥ 2 ॥ </p>
<p class="Shlok-Number" id="toc_marker-24-3">ಶ್ಲೋಕ - 3</p>
<p class="Shlok">ಅಥ ಮಂಗಲವಾದಿತ್ರೈಃ ಶಬ್ದೈಃ ಶ್ರೋತ್ರಮನೋಹರೈಃ ।</p>
<p class="Shlok">ಪ್ರಾಬುಧ್ಯತ ಮಹಾಬಾಹುರ್ದಶಗ್ರೀವೋ ಮಹಾಬಲಃ ॥ </p>
<p class="Text">ಅದೇ ಸಮಯದಲ್ಲಿ ಕಿವಿಗಳಿಗೆ ಇಂಪಾಗಿದ್ದ ಮಂಗಳವಾದ್ಯಗಳ ನಿನಾದದಿಂದ ದೀರ್ಘ ಬಾಹುವೂ, ಮಹಾಬಲಶಾಲಿಯೂ ಆದ ದಶಗ್ರೀವನನ್ನು ಅನುಚರರು ಎಚ್ಚರಿಸಿದರು. ॥ 3 ॥</p>
<p class="Shlok-Number" id="toc_marker-24-4">ಶ್ಲೋಕ - 4</p>
<p class="Shlok">ವಿಬುಧ್ಯ ತು ಯಥಾಕಾಲಂ ರಾಕ್ಷಸೇಂದ್ರಃ ಪ್ರತಾಪವಾನ್ ।<br/>ಸ್ರಸ್ತಮಾಲ್ಯಾಂಬರಧರೋ ವೈದೇಹೀಮನ್ವಚಿಂತಯತ್ ॥ </p>
<p class="Text">ಪ್ರತಾಪಶಾಲಿಯಾದ, ರಾಕ್ಷಸೇಂದ್ರನಾದ, ರಾವಣನು ಸಕಾಲದಲ್ಲಿ ಮೇಲೆದ್ದನು. ಅವನು ಧರಿಸಿದ್ದ ಮಾಲೆಗಳೂ, ಹಾರಗಳೂ, ಅಸ್ತವ್ಯಸ್ತವಾಗಿದ್ದವು. ಎದ್ದಾಗಲೇ ವೈದೇಹಿಯ ವಿಷಯವಾಗಿ ಯೋಚಿಸತೊಡಗಿದನು. ॥ 4 ॥ </p>
<p class="Shlok-Number" id="toc_marker-24-5">ಶ್ಲೋಕ - 5</p>
<p class="Shlok">ಭೃಶಂ ನಿಯುಕ್ತಸ್ತಸ್ಯಾಂ ಚ ಮದನೇನ ಮದೋತ್ಕಟಃ ।</p>
<p class="Shlok">ನ ಸ ತಂ ರಾಕ್ಷಸಃ ಕಾಮಂ ಶಶಾಕಾತ್ಮನಿ ಗೂಹಿತುಮ್ ॥ </p>
<p class="Text">ಮಾದಕ ಪದಾರ್ಥಗಳ ಸೇವನೆಯಿಂದ, ಮದೋತ್ಕಟನಾಗಿದ್ದು, ಮನ್ಮಥನ ಪ್ರಭಾವದಿಂದ ಸೀತಾದೇವಿಯಲ್ಲಿ ಅತ್ಯಾಸಕ್ತನಾಗಿದ್ದ ರಾವಣನು ಕಾಮದ ಉದ್ವೇಗವನ್ನು ಅಡಗಿಸದಾದನು. ॥ 5 ॥ </p>
<p class="Shlok-Number" id="toc_marker-24-6">ಶ್ಲೋಕ - 6</p>
<p class="Shlok">ಸ ಸರ್ವಾಭರಣೈರ್ಯುಕ್ತೋ ಬಿಭ್ರಚ್ಛ್ರಿಯಮನುತ್ತಮಾಮ್ ।</p>
<p class="Shlok">ತಾಂ ನಗೈರ್ಬಹುಭಿರ್ಜುಷ್ಟಾಂ ಸರ್ವಪುಷ್ಪಫಲೋಪಗೈಃ ॥ </p>
<p class="Shlok-Number" id="toc_marker-24-7">ಶ್ಲೋಕ - 7</p>
<p class="Shlok">ವೃತಾಂ ಪುಷ್ಕರಣೀಭಿಶ್ಚ ನಾನಾ ಪುಷ್ಪೋಪಶೋಭಿತಾಮ್ ।</p>
<p class="Shlok">ಸದಾಮದೈಶ್ಚ ವಿಹಗೈರ್ವಿಚಿತ್ರಾಂ ಪರಮಾದ್ಭುತೈಃ ॥ </p>
<p class="Shlok-Number" id="toc_marker-24-8">ಶ್ಲೋಕ - 8</p>
<p class="Shlok">ಈಹಾಮೃಗೈಶ್ಚ ವಿವಿಧೈರ್ಜುಷ್ಟಾಂ ದೃಷ್ಟಿಮನೋಹರೈಃ ।</p>
<p class="Shlok">ವೀಥೀಃ ಸಂಪ್ರೇಕ್ಷಮಾಣಶ್ಚ  ಮಣಿಕಾಂಚನ ತೋರಣಾಃ ॥ </p>
<p class="Shlok-Number" id="toc_marker-24-9">ಶ್ಲೋಕ - 9</p>
<p class="Shlok">ನಾನಾಮೃಗಗಣಾಕೀರ್ಣಾಂ ಫಲೈಃ ಪ್ರಪತಿತೈರ್ವೃತಾಮ್ ।</p>
<p class="Shlok">ಅಶೋಕವನಿಕಾಮೇವ ಪ್ರಾವಿಶತ್ ಸಂತತದ್ರುಮಾಮ್ ॥ </p>
<p class="Text">ಒಡನೆಯೇ ಆಭರಣಗಳೆಲ್ಲವನ್ನು ತೊಟ್ಟುಕೊಂಡು, ನಯನ ಮನೋಹರವಾಗಿ ಸಿಂಗರಿಸಿಕೊಂಡು ಪರಮಶ್ರೇಷ್ಠವಾದ ಕಾಂತಿಯಿಂದ ರಾರಾಜಿಸುತ್ತಾ, ಫಲ-ಪುಷ್ಪಗಳಿಂದ ಸಮೃದ್ಧವಾಗಿದ್ದ ಅನೇಕ ವೃಕ್ಷಗಳಿಂದ ಕೂಡಿದ್ದ ಆ ಅಶೋಕವನವು ನಾನಾ ವಿಧವಾದ ಸರೋವರಗಳಿಂದ ಸಮಲಂಕೃತವಾಗಿದ್ದ, ನಾನಾವಿಧವಾದ ಪುಷ್ಪಗಳಿಂದ ಶೋಭಿಸುತ್ತಿದ್ದ, ನಿರಂತರ ಮದಿಸಿದ ಪಕ್ಷಿಗಳ ಕಲಕಲನಿನಾದದಿಂದ ಅದ್ಭುತವಾಗಿದ್ದು ಚಿತ್ರವಿಚಿತ್ರವಾಗಿದ್ದ, ಕಣ್ಣುಗಳಿಗೆ ಹಬ್ಬವನ್ನುಂಟುಮಾಡುತ್ತಿದ್ದ ವಿಧ-ವಿಧವಾದ ಕ್ರೀಡಾಮೃಗಗಳಿಂದ ಸಮಾವೃತವಾಗಿದ್ದ, ಮಣಿಮಯ, ಮತ್ತು ಕಾಂಚನಮಯ ತೋರಣಗಳಿಂದ ಅಲಂಕೃತವಾದ, ವಿಶಾಲವಾದ ವೀಥಿಗಳನ್ನು ನೋಡುತ್ತಾ ರಾವಣನು ಮುಂದರಿದನು. ಹಲವು ಬಗೆಯ ಜಿಂಕೆಗಳ ಗುಂಪುಗಳು ಅಲಲ್ಲಿ ಶೋಭಿಸುತ್ತಿದ್ದವು. ಪಕ್ವವಾಗಿ ಕೆಳಕ್ಕೆಬಿದ್ದ ಹಣ್ಣುಗಳಿಂದ ಆ ಭೂಪ್ರದೇಶವು ಮುಚ್ಚಿಹೋಗಿದ್ದಿತು. ದಟ್ಟವಾಗಿದ್ದ ವೃಕ್ಷಗಳಿಂದ ಕೂಡಿದ್ದ ಆ ಅಶೋಕವನವನ್ನು ಪ್ರವೇಶಿಸಿದನು. ॥ 6-9 ॥</p>
<p class="Shlok-Number" id="toc_marker-24-10">ಶ್ಲೋಕ - 10</p>
<p class="Shlok">ಅಂಗನಾಃ ಶತಮಾತ್ರಂ ತು ತಂ ವ್ರಜಂತಮನುವ್ರಜನ್ ।</p>
<p class="Shlok">ಮಹೇಂದ್ರಮಿವ  ಪೌಲಸ್ತ್ಯಂ  ದೇವಗಂಧರ್ವಯೋಷಿತಃ ॥ </p>
<p class="Text">ದೇವ-ಗಂಧರ್ವ ಕಾಂತೆಯರು ಮಹೇಂದ್ರನನ್ನು ಅನುಸರಿಸಿಹೋಗುವಂತೆ ನೂರಾರು ಮಂದಿ ಅಂತಃಪುರದ ನಾರಿಯರು ಪೌಲಸ್ತ್ಯ ವಂಶಜನಾದ ರಾವಣನನ್ನು ಅನುಸರಿಸಿ ಹೋಗುತ್ತಿದ್ದರು. ॥ 10 ॥</p>
<p class="Shlok-Number" id="toc_marker-24-11">ಶ್ಲೋಕ - 11</p>
<p class="Shlok">ದೀಪಿಕಾಃ ಕಾಂಚನೀಃ ಕಾಶ್ಚಿಜ್ಜಗೃಹುಸ್ತತ್ರ ಯೋಷಿತಃ ।</p>
<p class="Shlok">ವಾಲವ್ಯಜನಹಸ್ತಾಶ್ಚ ತಾಲವೃಂತಾನಿ ಚಾಪರಾಃ ॥ </p>
<p class="Text">ಅವರಲ್ಲಿ ಕೆಲವು ಯುವತಿಯರು ಸುವರ್ಣಮಯವಾದ ದಿವಟಿಗೆಯನ್ನು ಹಿಡಿದು ಮುಂದೆ ಹೋಗುತ್ತಿದ್ದರು. ಕೆಲವರು ಬೀಸಣಿಗೆಗಳನ್ನು, ಚಾಮರಗಳನ್ನು ಹಿಡಿದ್ದಿರು. ॥ 11 ॥ </p>
<p class="Shlok-Number" id="toc_marker-24-12">ಶ್ಲೋಕ - 12</p>
<p class="Shlok">ಕಾಂಚನೈರಪಿ ಭೃಂಗಾರೈರ್ಜಹ್ರುಃ ಸಲಿಲಮಗ್ರತಃ ।</p>
<p class="Shlok">ಮಂಡಲಾಗ್ರಾ ಬೃಸೀಶ್ಚೈವ ಗೃಹ್ಯಾನ್ಯಾಃ ಪೃಷ್ಠತೋ ಯಯುಃ ॥ </p>
<p class="Text">ಇನ್ನು ಕೆಲವರು ಸುವರ್ಣಮಯವಾದ ಕಲಶಗಳಲ್ಲಿ ನೀರನ್ನು ತುಂಬಿಕೊಂಡು ಮುಂದೆ ಹೋಗುತ್ತಿದ್ದರು. ಮತ್ತೂ ಕೆಲವರು ಖಡ್ಗಗಳನ್ನು, ಮಂಡಲಾಕಾರದ ಆಸನಗಳನ್ನು ಹಿಡಿದುಕೊಂಡು ಜೊತೆಯಲ್ಲಿ ಹೋಗುತ್ತಿದ್ದರು. ॥ 12 ॥</p>
<p class="Shlok-Number" id="toc_marker-24-13">ಶ್ಲೋಕ - 13</p>
<p class="Shlok">ಕಾಚಿದ್ರತ್ನಮಯಾಂ ಸ್ಥಾಲೀಂ ಪೂರ್ಣಾಂ ಪಾನಸ್ಯ ಭಾಮಿನೀ ।</p>
<p class="Shlok">ದಕ್ಷಿಣಾ ದಕ್ಷಿಣೇನೈವ ತದಾ ಜಗ್ರಾಹ ಪಾಣಿನಾ ॥ </p>
<p class="Text"> ಕುಶಲೆಯಾದ ಅಂಗನೆಯೊಬ್ಬಳು ಮದಿರೆಯಿಂದ ತುಂಬಿದ ರತ್ನಖಚಿತವಾದ ಪಾನಪಾತ್ರೆಯನ್ನು ಬಲಗೈಯಲ್ಲಿ ಹಿಡಿದುಕೊಂಡು ರಾವಣನ ಪಕ್ಕದಲ್ಲೇ ನಡೆಯುತ್ತಿದ್ದಳು. ॥ 13 ॥ </p>
<p class="Shlok-Number" id="toc_marker-24-14">ಶ್ಲೋಕ - 14</p>
<p class="Shlok">ರಾಜಹಂಸಪ್ರತೀಕಾಶಂ ಛತ್ರಂ ಪೂರ್ಣಶಶಿಪ್ರಭಮ್ ।</p>
<p class="Shlok">ಸೌವರ್ಣದಂಡಮಪರಾ ಗೃಹೀತ್ವಾ ಪೃಷ್ಠ ತೋ ಯಯೌ ॥ </p>
<p class="Text"> ಇನ್ನೋರ್ವ ತರುಣಿಯು ರಾಜಹಂಸದಂತೆ ಬೆಳ್ಳಗಿದ್ದ ಪೂರ್ಣ ಚಂದ್ರನಂತೆ ಅಮಿತ ಪ್ರಭೆಯಿಂದ ಕೂಡಿದ್ದು , ಬಂಗಾರದ ದಂಡವಿದ್ದ ಶ್ವೇತಚ್ಛತ್ರವನ್ನು ಹಿಡಿದುಕೊಂಡು ರಾವಣನ ಹಿಂದಿನಿಂದ ಹೋಗುತ್ತಿದ್ದಳು.॥ 14 ॥</p>
<p class="Shlok-Number" id="toc_marker-24-15">ಶ್ಲೋಕ - 15</p>
<p class="Shlok">ನಿದ್ರಾಮದಪರೀತಾಕ್ಷೋ ರಾವಣಸ್ಯೋತ್ತಮಾಃ ಸ್ತ್ರಿಯಃ ।</p>
<p class="Shlok">ಅನುಜಗ್ಮುಃ ಪತಿಂ ವೀರಂ ಘನಂ ವಿದ್ಯುಲ್ಲತಾ ಇವ ॥  </p>
<p class="Text">ಮಧುಪಾನದಿಂದ ಮತ್ತರಾಗಿದ್ದ ರಾವಣನ ಅನಂಗಸತಿಯರ ಕಣ್ಣುಗಳು ನಿದ್ರಾಮತ್ತಿನಿಂದ ಮುಚ್ಚುತ್ತಿದ್ದವು. ಕೋಲು ಮಿಂಚುಗಳು ಮೋಡವನ್ನು ಅನುಸರಿಸಿ ಹೋಗುವಂತೆ ಅಂತಃಪುರದ ಸ್ತ್ರೀಯರು ವೀರನಾದ ರಾವಣನನ್ನು ಅನುಸರಿಸಿ ಹೋಗುತ್ತಿದ್ದರು. ॥ 15 ॥ </p>
<p class="Shlok-Number" id="toc_marker-24-16">ಶ್ಲೋಕ - 16</p>
<p class="Shlok">ವ್ಯಾವಿದ್ಧಹಾರಕೇಯೂರಾಃ ಸಮಾಮೃದಿತವರ್ಣಕಾಃ ।</p>
<p class="Shlok">ಸಮಾಗಲಿತಕೇಶಾಂತಾಃ ಸಸ್ವೇದವದನಾಸ್ತಥಾ ॥ </p>
<p class="Text"> ರಾವಣನ ಪ್ರಿಯ ಸತಿಯರೂ, ಮಧುಲೋಚನೆಯರಾದ ಆ ತರುಣೀಮಣಿಗಳ ಹಾರ ಕೇಯೂರಗಳು ಅಸ್ತವ್ಯಸ್ತವಾಗಿದ್ದವು. ಅಂಗರಾಗಗಳೆಲ್ಲವೂ ಅಳಿಸಿಹೋಗಿತ್ತು. ತಲೆ ಕೂದಲು ಕೆದರಿ ಹೋಗಿ ಮುಖದಲ್ಲಿ ಬೆವರು ತುಂಬಿತ್ತು. ॥ 16 ॥</p>
<p class="Shlok-Number" id="toc_marker-24-17">ಶ್ಲೋಕ - 17</p>
<p class="Shlok">ಘೂರ್ಣಂತ್ಯೋ ಮದಶೇಷೇಣ ನಿದ್ರಯಾ ಚ ಶುಭಾನನಾಃ ।</p>
<p class="Shlok">ಸ್ವೇದಕ್ಲಿಷ್ಟಾಂಗಕುಸುಮಾಃ ಸುಮಾಲ್ಯಾಕುಲಮೂರ್ಧಜಾಃ ॥ </p>
<p class="Text">ಸುಂದರ ಮುಖಿಯರಾಗಿದ್ದ ಅವರು ಪೂರ್ತಿ ಇಳಿಯದ ಮಧುವಿನ ಮತ್ತಿನಿಂದಲೂ, ನಿದ್ರೆಯಿಂದಲೂ ಜೋಲಾಡುತ್ತಿದ್ದರು. ಅವರು ಧರಿಸಿದ್ದ ಹಾರಗಳು ಬೆವರಿನಿಂದ ಬಾಡಿಹೋಗಿದ್ದವು. ತಲೆಯಲ್ಲಿ ಮುಡಿದ ಹೂವಿನ ದಂಡೆಗಳು ಬಾಡಿ ಅತ್ತಲಿತ್ತ ತೂಗುತ್ತಿದ್ದವು. ॥ 17 ॥</p>
<p class="Shlok-Number" id="toc_marker-24-18">ಶ್ಲೋಕ - 18</p>
<p class="Shlok">ಪ್ರಯಾಂತಂ ನೈರ್ಋತಪತಿಂ ನಾರ್ಯೋ ಮದಿರಲೋಚನಾಃ ।</p>
<p class="Shlok">ಬಹುಮಾನಾಚ್ಚ ಕಾಮಾಚ್ಚ ಪ್ರಿಯಾ ಭಾರ್ಯಾಸ್ತಮನ್ವಯುಃ ॥ </p>
<p class="Text">ಮಧುಲೋಚನೆಯರಾದ ಆ ನಾರಿಯರಿಗೆ ಪತಿಯಾದ ರಾಕ್ಷಸಾಧಿಪತಿಯ ಮೇಲಿನ ಆದರಾಭಿಮಾನದಿಂದ, ಕಾಮಾತುರರಾಗಿ ಅವನನ್ನು ಹಿಂಬಾಲಿಸುತ್ತಿದ್ದರು. ॥ 18 ॥</p>
<p class="Shlok-Number" id="toc_marker-24-19">ಶ್ಲೋಕ - 19</p>
<p class="Shlok">ಸ ಚ ಕಾಮಪರಾಧೀನಃ ಪತಿಸ್ತಾಸಾಂ ಮಹಾಬಲಃ ।</p>
<p class="Shlok">ಸೀತಾಸಕ್ತಮನಾ ಮಂದೋ ಮದಾಂಚಿತಗತಿರ್ಬಭೌ ॥ </p>
<p class="Text">ಅವರಿಗೆಲ್ಲ ಪತಿಯಾದ, ಮಹಾಬಲಶಾಲಿಯಾದ ಆ ರಾವಣನು ಕಾಮಪರವಶನಾಗಿ, ಮಂದಬುದ್ಧಿಯಿಂದ ಸೀತೆಯ ಮೇಲಿನ ಆಸಕ್ತಿಯಿಂದ ಮದಭರಿತ ಆನೆಯಂತೆ ಮುನ್ನಡೆಯುತ್ತಿದ್ದನು. ॥ 19 ॥ </p>
<p class="Shlok-Number" id="toc_marker-24-20">ಶ್ಲೋಕ - 20</p>
<p class="Shlok">ತತಃ ಕಾಂಚೀನಿನಾದಂ ಚ ನೂಪುರಾಣಾಂ ಚ ನಿಃಸ್ವನಮ್ ।</p>
<p class="Shlok">ಶುಶ್ರಾವ ಪರಮಸ್ತ್ರೀಣಾಂ ಸ ಕಪಿರ್ಮಾರುತಾತ್ಮಜಃ ॥ </p>
<p class="Text">ಶಿಂಶುಪಾವೃಕ್ಷದಲ್ಲಿ ಉಡುಗಿಕೊಂಡಿದ್ದ ವಾಯುಪುತ್ರನಾದ ಹನುಮಂತನು ಸುಂದರಿಯರಾದ ಆ ರಾವಣನ ಭಾರ್ಯೆಯರ ಒಡ್ಯಾಣಗಳ ಮತ್ತು ಕಾಲಂದುಗೆಗಳ ಧ್ವನಿಯನ್ನು ಕೇಳಿದನು. ॥ 20 ॥ </p>
<p class="Shlok-Number" id="toc_marker-24-21">ಶ್ಲೋಕ - 21</p>
<p class="Shlok">ತಂ ಚಾಪ್ರತಿಮಕರ್ಮಾಣಮಚಿಂತ್ಯಬಲಪೌರುಷಮ್ ।</p>
<p class="Shlok">ದ್ವಾರದೇಶಮನುಪ್ರಾಪ್ತಂ ದದರ್ಶ ಹನುಮಾನ್ ಕಪಿಃ ॥ </p>
<p class="Text">ಸಾಟಿಯಿಲ್ಲದ ದುಃಸಾಹಸ ಕಾರ್ಯಗಳನ್ನು ಮಾಡು ವವನೂ, ಅಮಿತ ಬಲಪರಾಕ್ರಮಿಯೂ ಆದ ರಾವಣನು ಅಶೋಕ ವನದ್ವಾರದಿಂದ ಬರುತ್ತಿರುವುದನ್ನು ವಾನರೋತ್ತಮನಾದ ಮಾರುತಿಯು ನೋಡಿದನು. ॥ 21 ॥</p>
<p class="Shlok-Number" id="toc_marker-24-22">ಶ್ಲೋಕ - 22</p>
<p class="Shlok">ದೀಪಿಕಾಭಿರನೇಕಾಭಿಃ ಸಮಂತಾದವಭಾಸಿತಮ್ । </p>
<p class="Shlok">ಗಂಧತೈಲಾವಸಿಕ್ತಾಭಿರ್ಧ್ರಿಯಮಾಣಾಭಿರಗ್ರತಃ ॥</p>
<p class="Text">ಅವನ ಮುಂದೆ ಉತ್ತಮರಾದ ಸ್ತ್ರೀಯರು ಸುಗಂಧಯುಕ್ತವಾದ ಎಣ್ಣೆಯಿಂದ ನೆನೆಸಿದ ಅನೇಕ ದೀವಟಿಗಗಳನ್ನು ಒಯ್ಯುತ್ತಿದ್ದರು. ಆ ದೀಪಗಳ ಬೆಳಕಿನಿಂದ ರಾವಣನು ಅತ್ಯಂತ ಪ್ರಕಾಶಮಾನವಾಗಿ ಕಾಣುತ್ತಿದ್ದನು. ॥ 22 ॥</p>
<p class="Shlok-Number" id="toc_marker-24-23">ಶ್ಲೋಕ - 23</p>
<p class="Shlok">ಕಾಮದರ್ಪಮದೈರ್ಯುಕ್ತಂ ಜಿಹ್ಮತಾಮ್ರಾಯತೇಕ್ಷಣಮ್ ।</p>
<p class="Shlok">ಸಮಕ್ಷಮಿವ ಕಂದರ್ಪಮಪವಿದ್ಧಶರಾಸನಮ್ ॥ </p>
<p class="Text">ಕಾಮ, ಮದ, ದರ್ಪಗಳಿಂದ ಕೂಡಿದ್ದ ಅವನ ಕಣ್ಣುಗಳು ಕೆಂಪಾಗಿಯೂ, ವಿಶಾಲವಾಗಿಯೂ, ವಕ್ರವಾಗಿಯೂ ಇದ್ದವು. ಅವನು ಕುಸುಮ ಚಾಪವನ್ನು ತೊರೆದು ಪ್ರತ್ಯಕ್ಷವಾಗಿ ಕಾಣಿಸಿಕೊಂಡ ಕಾಮದೇವನಂತೆ ಕಾಣುತ್ತಿದ್ದನು. ॥ 23 ॥ </p>
<p class="Shlok-Number" id="toc_marker-24-24">ಶ್ಲೋಕ - 24</p>
<p class="Shlok">ಮಥಿತಾಮೃತೇನಾಭಮರಜೋವಸ್ತ್ರಮುತ್ತಮಮ್ ।</p>
<p class="Shlok">ಸಲೀಲಮನುಕರ್ಷಂತಂ ವಿಮುಕ್ತಂ ಸಕ್ತಮಂಗದೇ ॥ </p>
<p class="Text">ಹಾಲನ್ನು ಕಡೆದಾಗ ಹೊರಬರುವ ನೊರೆಯಂತೆ ಬಿಳುಪಾದ, ಶುಭ್ರವಾದ, ಶ್ರೇಷ್ಠವಾದ ವಸ್ತ್ರಗಳನ್ನುಟ್ಟಿದ್ದು, ಉತ್ತರೀಯವು ಹೆಗಲಿನಿಂದ ಜಾರಿ ಕೇಯೂರಕ್ಕೆ ಸಿಕ್ಕಿಕೊಂಡು ನೆಲದ ಮೇಲೆ ಹೊರಳಾಡುತ್ತಿತ್ತು. ॥ 24 ॥</p>
<p class="Shlok-Number" id="toc_marker-24-25">ಶ್ಲೋಕ - 25</p>
<p class="Shlok">ತಂ ಪತ್ರವಿಟಪೇ ಲೀನಃ ಪತ್ರಪುಷ್ಪಘನಾವೃತಃ ।</p>
<p class="Shlok">ಸಮೀಪಮುಪಸಂಕ್ರಾಂತಂ ನಿಧ್ಯಾತುಮುಪಚಕ್ರಮೇ ॥ </p>
<p class="Text"> ದಟ್ಟವಾದ ಎಲೆಗಳಿಂದಲೂ, ಪುಷ್ಪಗಳಿಂದಲೂ ಸಮಾವೃತವಾದ ಶಿಂಶುಪಾ ವೃಕ್ಷದಲ್ಲಿ ಉಡುಗಿ ಕುಳಿತಿದ್ದ ಹನುಮಂತನು ಸಮೀಪಿಸುತ್ತಿರುವ ರಾವಣನನ್ನು ಸೂಕ್ಷ್ಮವಾಗಿ ಗಮನಿಸಿದನು. ॥ 25 ॥ </p>
<p class="Shlok-Number" id="toc_marker-24-26">ಶ್ಲೋಕ - 26</p>
<p class="Shlok">ಅವೇಕ್ಷಮಾಣಸ್ತು ತತೋ ದದರ್ಶ ಕಪಿಕುಂಜರಃ ।</p>
<p class="Shlok">ರೂಪಯೌವನಸಂಪನ್ನಾ ರಾವಣಸ್ಯ ವರಸ್ತ್ರಿಯಃ ॥ </p>
<p class="Text">ಹಾಗೆಯೇ ರಾವಣನ ಕಡೆಗೆ ನೋಡುತ್ತಿದ್ದಾಗ, ಅವನನ್ನು ಹಿಂಬಾಲಿಸಿಕೊಂಡು ಬರುತ್ತಿದ್ದ ರೂಪ-ಯೌವನ ಸಂಪನ್ನೆಯರಾದ, ಶ್ರೇಷ್ಠರಾದ ರಾವಣನ ವರಸ್ತ್ರೀಯರನ್ನು ಕಪಿವರನು ನೋಡಿದನು. ॥ 26 ॥ </p>
<p class="Shlok-Number" id="toc_marker-24-27">ಶ್ಲೋಕ - 27</p>
<p class="Shlok">ತಾಭಿಃ ಪರಿವೃತೋ ರಾಜಾ ಸುರೂಪಾಭಿರ್ಮಹಾಯಶಾಃ ।</p>
<p class="Shlok">ತನ್ಮೃಗದ್ವಿಜಸಂಘುಷ್ಟಂ ಪ್ರವಿಷ್ಟಃ ಪ್ರಮದಾವನಮ್ ॥ </p>
<p class="Text">ಹೀಗೆ ಕಡುಚೆಲುವೆಯರಾಗಿದ್ದ ಆ ವರನಾರಿಯರಿಂದ ಪರಿವೃತನಾಗಿದ್ದು ಮಹಾಯಶಸ್ವಿಯಾದ ರಾಕ್ಷಸೇಶ್ವರನು ಮೃಗ-ಪಕ್ಷಿಗಳಿಂದ ನಿನಾದಿತವಾಗಿದ್ದ ಪ್ರಮದಾವನವನ್ನು ಪ್ರವೇಶಿಸಿದನು. ॥ 27 ॥</p>
<p class="Shlok-Number" id="toc_marker-24-28">ಶ್ಲೋಕ - 28</p>
<p class="Shlok">ಕ್ಷೀಭೋ ವಿಚಿತ್ರಾಭರಣಃ ಶಂಕುಕರ್ಣೋ ಮಹಾಬಲಃ ।</p>
<p class="Shlok">ತೇನ ವಿಶ್ರವಸಃ ಪುತ್ರಃ ಸ ದೃಷ್ಟೋ ರಾಕ್ಷಸಾಧಿಪಃ ॥ </p>
<p class="Text">ಆಗ ಮದೋನ್ಮತ್ತನಾದ ರಾವಣನು ವಿಚಿತ್ರವಾದ ಆಭರಣಗಳನ್ನು ಧರಿಸಿದ್ದನು. ಕೋನವುಳ್ಳ ಕರ್ಣಾಭರಣಗಳನ್ನು ಧರಿಸಿದ್ದು, ಗರ್ವದಿಂದ ಅವುಗಳು ನೆಟ್ಟಗಾಗಿದ್ದವು. ಮಹಾಬಲಶಾಲಿಯೂ, ವಿಶ್ರವಸುವಿನ ಮಗನೂ, ರಾಕ್ಷಸರ ಅಧಿಪತಿಯೂ ಆದ ರಾವಣನನ್ನು ಹನುಮಂತನು ನೋಡಿದನು. ॥ 28 ॥ </p>
<p class="Shlok-Number" id="toc_marker-24-29">ಶ್ಲೋಕ - 29</p>
<p class="Shlok">ವೃತಃ ಪರಮನಾರೀಭಿಸ್ತಾರಾಭಿರಿವ ಚಂದ್ರಮಾಃ । </p>
<p class="Shlok">ತಂ ದದರ್ಶ ಮಹಾತೇಜಾಸ್ತೇಜೋವಂತಂ ಮಹಾಕಪಿಃ ॥ </p>
<p class="Text">ಅವನು ನಕ್ಷತ್ರಗಳಿಂದ ಪರಿವೃತನಾದ ಚಂದ್ರನಂತೆ, ವರನಾರಿಯರಿಂದ ಸುತ್ತುವರಿಯಲ್ಪಟ್ಟ, ತೇಜೋವಿಶಿಷ್ಟನಾದ ಆ ರಾವಣೇಶ್ವರನನ್ನು, ಮಹಾತೇಜಸ್ವಿಯಾದ, ಕಪೀಶ್ವರನಾದ ಹನುಮಂತನು ನೋಡಿದನು. ॥ 29 ॥ </p>
<p class="Shlok-Number" id="toc_marker-24-30">ಶ್ಲೋಕ - 30</p>
<p class="Shlok">ರಾವಣೋಽಯಂ ಮಹಾಬಾಹುರಿತಿ ಸಂಚಿಂತ್ಯ ವಾನರಃ ।</p>
<p class="Shlok">ಸೋಽಯಮೇವ ಪುರಾ ಶೇತೇ ಪುರಮಧ್ಯೇ ಗೃಹೋತ್ತಮೇ ।</p>
<p class="Shlok">ಅವಪ್ಲುತೋ ಮಹಾತೇಜಾ ಹನುಮಾನ್ ಮಾರುತಾತ್ಮಜಃ ॥ </p>
<p class="Text">‘ಮಹಾಬಾಹುವಾದ ರಾವಣನು ಇವನೇ. ಹಿಂದೆ ಲಂಕೆಯ ಶ್ರೇಷ್ಠವಾದ ಅರಮನೆಯಲ್ಲಿ ಮಲಗಿದ್ದವನೂ ಇವನೇ. ಎಂಬುದಾಗಿ ನಿಶ್ಚಯಿಸಿ, ರಾವಣನ ಚೇಷ್ಟೆಗಳನ್ನು ಗಮನಿಸಲು ತಾನು ಕುಳಿತ್ತಿದ್ದ ರೆಂಬೆಯಿಂದ ಕೆಳಗಿನ ರೆಂಬೆಗೆ ಧುಮುಕಿದನು. ॥ 30 ॥</p>
<p class="Shlok-Number" id="toc_marker-24-31">ಶ್ಲೋಕ - 31</p>
<p class="Shlok">ಸ ತಥಾಪ್ಯುಗ್ರತೇಜಾಃ ಸನ್ನಿರ್ಧೂತಸ್ತಸ್ಯ ತೇಜಸಾ ।</p>
<p class="Shlok">ಪತ್ರಗುಲ್ಮಾಂತರೇ ಸಕ್ತೋ ಹನುಮಾನ್ ಸಂವೃತೋಽಭವತ್ ॥ </p>
<p class="Text">ಹನುಮಂತನು ಬುದ್ಧಿವಂತನೂ, ಮಹಾಮೇಧಾವಿಯೂ, ತೀಕ್ಷ್ಣವಾದ ತೇಜಸ್ಸುಳ್ಳವನೂ ಆಗಿದ್ದರೂ ರಾವಣನ ರಾಕ್ಷಸೀ ತೇಜಸ್ಸಿನಿಂದ ನಡುಗುವವನಂತೆ ಗುಹೆಯಂತಿದ್ದ ಎಲೆಗಳ ಮಧ್ಯದಲ್ಲಿ ಪುನಃ ಉಡುಗಿದನು. ॥ 31 ॥ </p>
<p class="Shlok-Number" id="toc_marker-24-32">ಶ್ಲೋಕ - 32</p>
<p class="Shlok">ಸ ತಾಮಸಿತಕೇಶಾಂತಾಂ ಸುಶ್ರೋಣೀಂ ಸಂಹತಸ್ತನೀಮ್ ।</p>
<p class="Shlok">ದಿದೃಕ್ಷುರಸಿತಾಪಾಂಗಾಮುಪಾವರ್ತತ ರಾವಣಃ ॥ </p>
<p class="Text">ಕಪ್ಪಾದ ತಲೆಗೂದಲುಗಳಿಂದ ಕೂಡಿದ್ದ, ಸುಂದರವಾದ ಕಟಿಪ್ರದೇಶವುಳ್ಳ, ವಕ್ಷಸ್ಥಳವನ್ನು ಮುಚ್ಚಿಕೊಂಡು ಕುಳಿತಿದ್ದ, ನೇತ್ರ ಸೌಂದರ್ಯದಿಂದ ಒಡಗೂಡಿದ ಆ ಸೀತಾದೇವಿಯನ್ನು ನೋಡುವ ಬಯಕೆಯಿಂದ ರಾವಣನು ಅಲ್ಲಿಗೆ ಆಗಮಿಸಿದನು. ॥ 32 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಅಷ್ಟಾದಶಃ ಸರ್ಗಃ ॥ 18 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಹದಿನೆಂಟನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-25">ಹತ್ತೊಂಭತ್ತನೆಯ ಸರ್ಗ</p>
<p class="Sub-Heading">ರಾವಣನನ್ನು ನೋಡಿ ದುಃಖ, ಭಯ ಮತ್ತು ಚಿಂತೆಗಳಲ್ಲಿ ಮಗ್ನಳಾದ ಸೀತಾದೇವಿಯ ಸ್ವರೂಪವರ್ಣನೆ</p>
<p class="Shlok-Number" id="toc_marker-25-1">ಶ್ಲೋಕ - 1</p>
<p class="Shlok">ತಸ್ಮಿನ್ನೇವ ತತಃ ಕಾಲೇ ರಾಜಪುತ್ರೀ ತ್ವನಿಂದಿತಾ ।</p>
<p class="Shlok">ರೂಪಯೌವನಸಂಪನ್ನಂ ಭೂಷಣೋತ್ತಮಭೂಷಿತಮ್ ॥ </p>
<p class="Shlok-Number" id="toc_marker-25-2">ಶ್ಲೋಕ - 2</p>
<p class="Shlok">ತತೋ ದೃಷ್ಟ್ವೈವ ವೈದೇಹೀ ರಾವಣಂ ರಾಕ್ಷಸಾಧಿಪಮ್ ।</p>
<p class="Shlok">ಪ್ರಾವೇಪತ ವರಾರೋಹಾ ಪ್ರವಾತೇ ಕದಲೀ ಯಥಾ ॥ </p>
<p class="Text">ರೂಪ-ಯೌವನ ಸಂಪನ್ನನೂ, ಉತ್ತಮವಾದ ಆಭರಣಗಳನ್ನು ಧರಿಸಿದವನೂ ಆದ ರಾಕ್ಷಸಾಧಿಪತಿಯಾದ ರಾವಣನು ಬಂದ ಮರುಕ್ಷಣವೇ, ಸೌಶೀಲ್ಯವತಿಯೂ, ಸೌಂದರ್ಯರಾಶಿಯೂ ಆದ ಜನಕಸುತೆಯಾದ ವೈದೇಹಿಯು ಆತನನ್ನು ನೋಡಿ ಬಿರುಗಾಳಿಗೆ ಸಿಕ್ಕಿದ ಬಾಳೆಮರದಂತೆ ನಡುಗತೊಡಗಿದಳು. ॥ 1-2 ॥</p>
<p class="Shlok-Number" id="toc_marker-25-3">ಶ್ಲೋಕ - 3</p>
<p class="Shlok">ಆಚ್ಛಾದ್ಯೋದರಮೂರುಭ್ಯಾಂ ಬಾಹುಭ್ಯಾಂ ಚ ಪಯೋಧರೌ ।</p>
<p class="Shlok">ಉಪವಿಷ್ಟಾ ವಿಶಾಲಾಕ್ಷೀ ರುದಂತೀ ವರವರ್ಣಿನೀ ॥</p>
<p class="Text">ವರವರ್ಣಿನಿಯಾದ ವಿಶಾಲಾಕ್ಷಿಯಾದ ಸೀತಾದೇವಿಯು ರಾವಣನನ್ನು ಕಾಣುತ್ತಲೇ ತೊಡೆಗಳಿಂದ ಹೊಟ್ಟೆಯನ್ನು, ತೋಳುಗಳಿಂದ ವಕ್ಷಸ್ಥಳವನ್ನು ಮುಚ್ಚಿಕೊಂಡು (ಮಡಚಿಕೊಂಡು) ಅಳತೊಡಗಿದಳು. ॥ 3 ॥</p>
<p class="Shlok-Number" id="toc_marker-25-4">ಶ್ಲೋಕ - 4</p>
<p class="Shlok">ದಶಗ್ರೀವಸ್ತು ವೈದೇಹೀಂ ರಕ್ಷಿತಾಂ ರಾಕ್ಷಸೀಗಣೈಃ ।</p>
<p class="Shlok">ದದರ್ಶ ಸೀತಾಂ ದುಃಖಾರ್ತಾಂ ನಾವಂ ಸನ್ನಾಮಿವಾರ್ಣವೇ ॥ </p>
<p class="Text">ಸೀತೆಯು ರಾಕ್ಷಸಸ್ತ್ರೀಯರಿಂದ ರಕ್ಷಿಸಲ್ಪಡುತ್ತಿದ್ದು, ಮಹಾಸಮುದ್ರದಲ್ಲಿ ಮುಳುಗಿಹೋಗುತ್ತಿರುವ ನೌಕೆಯಂತೆ ಶೋಕಸಾಗರದಲ್ಲಿ ಮುಳುಗಿದ್ದಳು. ಇಂತಹ ದುಃಖಾರ್ತಳಾದ ವೈದೇಹಿಯನ್ನು ರಾವಣನು ನೋಡಿದನು. ॥ 4 ॥</p>
<p class="Shlok-Number" id="toc_marker-25-5">ಶ್ಲೋಕ - 5</p>
<p class="Shlok">ಅಸಂವೃತಾಯಾಮಾಸೀನಾಂ ಧರಣ್ಯಾಂ ಸಂಶಿತವ್ರತಾಮ್ ।</p>
<p class="Shlok">ಛಿನ್ನಾಂ ಪ್ರಪತಿತಾಂ ಭೂಮೌ ಶಾಖಾಮಿವ ವನಸ್ಪತೇಃ ॥ </p>
<p class="Text"> ಕತ್ತರಿಸಿದ ಮರದ ಕೊಂಬೆಯು ಭೂಮಿಗೆ ಬೀಳುವಂತೆ, ಕಠೋರವ್ರತ ದೀಕ್ಷೆಯಲ್ಲಿದ್ದ ಸೀತಾದೇವಿಯು ಯಾವುದೇ ಆಸನವಿಲ್ಲದೆ ಬರಿನೆಲದ ಮೇಲೆ ಕುಳಿತ್ತಿದ್ದಳು.॥ 5 ॥ </p>
<p class="Shlok-Number" id="toc_marker-25-6">ಶ್ಲೋಕ - 6</p>
<p class="Shlok">ಮಲಮಂಡನದಿಗ್ಧಾಂಗೀಂ ಮಂಡನಾರ್ಹಾಮಮಂಡಿತಾಮ್ । </p>
<p class="Shlok">ಮೃಣಾಲೀ ಪಂಕದಿಗ್ಧೇವ ವಿಭಾತಿ ನ ವಿಭಾತಿ ಚ ॥ </p>
<p class="Text">ಶರೀರವು ಧೂಳಿಧೂಸರಿತವಾಗಿದ್ದರೂ ಅವಳೂ ಸಹಜ-ಕಾಂತಿಯಿಂದ ಪ್ರಕಾಶಿಸುತ್ತಿದ್ದಳು. ಆಭರಣಾದಿಗಳನ್ನು ಧರಿಸಲು ಯೋಗ್ಯಳಾಗಿದ್ದರೂ ಆ ಸೌಭಾಗ್ಯವತಿಯು (ಪತಿಯನ್ನು ಅಗಲಿದ್ದ ಕಾರಣ) ಭೂಷಣಗಳನ್ನು ಧರಿಸದಿದ್ದರೂ ಅವಳು-ಕೆಸರಿನಿಂದ ಯುಕ್ತವಾದ ಕಮಲದ ಬಳ್ಳಿಯಂತೆ ಪ್ರಕಾಶಮಾನಳಾಗಿಯೂ, ಅಪ್ರಕಾಶಮಾನಳಾಗಿಯೂ ಕಾಣುತ್ತಿದ್ದಳು. ॥ 6 ॥</p>
<p class="Shlok-Number" id="toc_marker-25-7">ಶ್ಲೋಕ - 7</p>
<p class="Shlok">ಸಮೀಪಂ ರಾಜಸಿಂಹಸ್ಯ ರಾಮಸ್ಯ ವಿದಿತಾತ್ಮನಃ ।</p>
<p class="Shlok">ಸಂಕಲ್ಪಹಯಸಂಯುಕ್ತೈರ್ಯಾಂತೀಮಿವ ಮನೋರಥೈಃ ॥ </p>
<p class="Text">ಸಂಕಲ್ಪರೂಪವಾದ ಕುದುರೆಗಳಿಂದ ಕೂಡಿರುವ ಮನೋರಥವೆಂಬ ರಥದ ಮೂಲಕವಾಗಿ ಜಗದ್ವಿಖ್ಯಾತನೂ, ರಾಜಶ್ರೇಷ್ಠನೂ ಆದ ಶ್ರೀರಾಮಚಂದ್ರನ ಬಳಿಗೆ ಹೋಗುತ್ತಿರುವಳೋ ಎಂಬಂತೆ ಕಾಣುತ್ತಿದ್ದಳು. ॥ 7 ॥</p>
<p class="Shlok-Number" id="toc_marker-25-8">ಶ್ಲೋಕ - 8</p>
<p class="Shlok">ಶುಷ್ಯಂತೀಂ ರುದತೀಮೇಕಾಂ ಧ್ಯಾನಶೋಕಪರಾಯಣಾಮ್ । </p>
<p class="Shlok">ದುಃಖಸ್ಯಾಂತಮಪಶ್ಯಂತೀಂ ರಾಮಾಂ ರಾಮಮನುವ್ರತಾಮ್ ॥ </p>
<p class="Text">ಏಕಾಕಿನಿಯಾಗಿ ಕುಳಿತು ಅವಳು ರೋದಿಸುತ್ತಿದ್ದಳು. ಸದಾ ಶ್ರೀರಾಮನನ್ನೇ ಧ್ಯಾನಿಸುತ್ತಾ ಶೋಕಪಡುತ್ತಿದ್ದಳು. ದುಃಖದ ಪಾರವನ್ನೇ ಕಾಣದವಳಾಗಿದ್ದು, ಶ್ರೀರಾಮನಲ್ಲೇ ನೆಟ್ಟು ಹೋದ ಮನಸ್ಸುಳ್ಳವಳೂ ಆಗಿದ್ದಳು. ॥ 8 ॥</p>
<p class="Shlok-Number" id="toc_marker-25-9">ಶ್ಲೋಕ - 9</p>
<p class="Shlok">ವೇಷ್ಟಮಾನಾಂ ತಥಾವಿಷ್ಟಾಂ ಪನ್ನಗೇಂದ್ರವಧೂಮಿವ ।</p>
<p class="Shlok">ಧೂಪ್ಯಮಾನಾಂ ಗ್ರಹೇಣೇವ ರೋಹಿಣೀಂ ಧೂಮಕೇತುನಾ ॥</p>
<p class="Text">ಮಣಿ-ಮಂತ್ರದಿಂದ ಬಂಧಿಸಲ್ಪಟ್ಟು ಚಡಪಡಿಸುವ ಹೆಣ್ಣುಸರ್ಪದಂತೆ ರಾವಣನಿಂದ ಬಂಧಿಸಲ್ಪಟ್ಟು ಅವಳು ಚಡಪಡಿಸುತ್ತಿದ್ದಳು. ಧೂಮಕೇತುವಿನಿಂದ ಪೀಡಿಸಲ್ಪಟ್ಟ ರೋಹಿಣಿಯಂತೆ ಆಕೆಯು ಪರಿತಪಿಸುತ್ತಿದ್ದಳು. ॥ 9 ॥ </p>
<p class="Shlok-Number" id="toc_marker-25-10">ಶ್ಲೋಕ - 10</p>
<p class="Shlok">ವೃತ್ತಶೀಲಕುಲೇ ಜಾತಾಮಾಚಾರವತಿ ಧಾರ್ಮಿಕೇ ।</p>
<p class="Shlok">ಪುನಃ ಸಂಸ್ಕಾರಮಾಪನ್ನಾಂ ಜಾತಾಮಿವ ಚ ದುಷ್ಕುಲೇ ॥ </p>
<p class="Text">ಸೀತಾದೇವಿಯು ಧಾರ್ಮಿಕ ಸಂಪ್ರದಾಯಗಳಿಗೆ ಪ್ರಸಿದ್ಧವಾದ, ಉತ್ತಮಶೀಲಸಂಪನ್ನ ಜನಕರಾಜನ ನಿಮಿವಂಶದಲ್ಲಿ ಹುಟ್ಟಿದವಳು. ವಿವಾಹ ಸಂಸ್ಕಾರಫಲದಿಂದ <span class="char-style-override-6">*</span>ಆಕೆಯು ಪವಿತ್ರವಾದ ಇಕ್ಷ್ವಾಕುವಂಶವನ್ನು ಮೆಟ್ಟಿದವಳು. (ವಿವಾಹವಾಗಿ ಬಂದವಳು,) ಅಂತಹ ಜಾನಕಿಯು ಈಗ ಮಲಿನ ವಸ್ತ್ರಧಾರಣಾದಿ ದುಃಸ್ಥಿತಿಯಲ್ಲಿದ್ದು ದುಷ್ಕುಲದಲ್ಲಿ ಹುಟ್ಟಿದಳೋ ಎಂಬಂತೆ ಕಾಣುತ್ತಿದ್ದಳು. ॥ 10 ॥</p>
<p class="Footnotes"><span class="char-style-override-6">*</span><span class="char-style-override-2"> ‘ವೈವಾಹಿಕೋ ವಿಧಿಃ ಸ್ತ್ರೀಣಾಮೌಪನಾಯನಿಕಃ ಸ್ಮೃತಃ ’</span> ಸ್ತ್ರೀಯರಿಗೆ ವಿವಾಹವಿಧಿಯು ಬಾಲಕರ ಉಪನಯನ ಸಂಸ್ಕಾರಕ್ಕೆ ಸಮವಾದುದು ಎಂದು ಸ್ಮೃತಿಯಲ್ಲಿ ಹೇಳಿದೆ.<span class="char-style-override-2"> ‘‘ಕುಮಾರಾಣಾಂ ಉಪನಯನಮಿವ ಕುಮಾರಿಣಾಂ ವಿವಾಹೋದ್ವಿತಿಯ ಜನ್ಮಮ್’’</span> ಬಾಲಕರಿಗೆ ಉಪನಯನವು ದ್ವಿತೀಯ ಜನ್ಮವಿದ್ದಂತೆ ಕನ್ಯೆಯರಿಗೆ ವಿವಾಹವು ದ್ವಿತೀಯ ಜನ್ಮವು. </p>
<p class="Footnotes">ಇಲ್ಲಿ ‘ದುಷ್ಕುಲ’ ಕೆಟ್ಟವಸ್ತುವೆಂದೂ, ಕೆಟ್ಟಕುಲವೆಂದೂ ಶ್ಲೇಷವನ್ನು ಗಮನಿಸಿರಿ.</p>
<p class="Shlok-Number" id="toc_marker-25-11">ಶ್ಲೋಕ - 11</p>
<p class="Shlok">ಅಭೂತೇನಾಪವಾದೇನ ಕೀರ್ತಿಂ ನಿಪತಿತಾಮಿವ ।</p>
<p class="Shlok">ಆಮ್ನಾ ಯಾನಾಮಯೋಗೇನ ವಿದ್ಯಾಂ ಪ್ರಶಿಥಿಲಾಮಿವ ॥ </p>
<p class="Text">ಇಲ್ಲದಿರುವ ದೋಷಾರೊಪಣೆಯಿಂದ ಕಳೆದುಹೋದ ಕೀರ್ತಿಯಂತೆಯೂ, ಚೆನ್ನಾಗಿ ಅಭ್ಯಾಸ ಮಾಡದ ಕಾರಣ ಶಿಥಿಲವಾದ (ಮರೆತು ಹೋದ) ವೇದಾದಿ ವಿದ್ಯೆಯಂತೆಯೂ ಅವಳು ಗೋಚರಿಸುತ್ತಿದ್ದಳು. ॥ 11 ॥</p>
<p class="Shlok-Number" id="toc_marker-25-12">ಶ್ಲೋಕ - 12</p>
<p class="Shlok">ಸನ್ನಾಮಿವ ಮಹಾಕೀರ್ತಿಂ ಶ್ರದ್ಧಾಮಿವ ವಿಮಾನಿತಾಮ್ । </p>
<p class="Shlok">ಪ್ರಜ್ಞಾಮಿವ ಪರಿಕ್ಷೀಣಾಮಾಶಾಂ ಪ್ರತಿಹತಾಮಿವ ॥ </p>
<p class="Text">ಕ್ಷೀಣಿಸಿದ ಕೀರ್ತಿಯಂತೆಯೂ, ಅಪಮಾನದಿಂದ ಶಿಥಿಲವಾದ ಶ್ರದ್ಧೆಯಂತೆಯೂ, ಪೂಜಾದ್ರವ್ಯಗಳೇ ಇಲ್ಲದ ಪೂಜೆಯಂತೆ, ನಿಷ್ಫಲವಾದ ಆಸೆಯಂತೆ ಆಕೆಯು ಅತಿದೀನಾವಸ್ಥೆಗೆ ಗುರಿಯಾಗಿರುವಂತೆ ಇದ್ದಳು.॥12॥</p>
<p class="Shlok-Number" id="toc_marker-25-13">ಶ್ಲೋಕ - 13</p>
<p class="Shlok">ಆಯತೀಮಿವ ವಿಧ್ವಸ್ತಾಮಾಜ್ಞಾಂ ಪ್ರತಿಹತಾಮಿವ ।</p>
<p class="Shlok">ದೀಪ್ತಾಮಿವ ದಿಶಂ ಕಾಲೇ ಪೂಜಾಮಪಹೃತಾಮಿವ ॥ </p>
<p class="Text">ಅವಳ ಸ್ಥಿತಿಯು ನಷ್ಟವಾಗಿ ಹೋದ ಆದಾಯದಂತೆ, ಆಚರಿಸದಿರುವ ಆಜ್ಞೆಯಂತೆ, ಉತ್ಪಾತ ಕಾಲದಲ್ಲಿ ಇರುವ ದಿಕ್ಕುಗಳಂತೆಯೂ, ಪೂಜಾದ್ರವ್ಯಗಳನ್ನು ಅಪಹರಿಸಿದಾಗ ಭಂಗವಾದ ಪೂಜೆಯಂತೆ ಇದ್ದಳು. ॥ 13 ॥ </p>
<p class="Shlok-Number" id="toc_marker-25-14">ಶ್ಲೋಕ - 14</p>
<p class="Shlok">ಪದ್ಮಿನೀಮಿವ ವಿಧ್ವಸ್ತಾಂ ಹತಶೂರಾಂ ಚಮೂಮಿವ ।</p>
<p class="Shlok">ಪ್ರಭಾಮಿವ ತಮೋಧ್ವಸ್ತಾಮುಪಕ್ಷೀಣಾಮಿವಾಪಗಾಮ್ ॥ </p>
<p class="Text">ವಿಧ್ವಸ್ತಗೊಂಡ ತಾವರೆ ಬಳ್ಳಿಯಂತೆಯೂ, ಶೂರರನ್ನು ಕಳೆದುಕೊಂಡ ಸೈನ್ಯದಂತೆ, ಕತ್ತಲೆಯಿಂದ ವಿನಾಶಗೊಳಿಸಲ್ಪಟ್ಟ ಪ್ರಭೆಯಂತೆ, ಬತ್ತಿಹೋದ ನದಿಯಂತೆ ಅವಳು ದೀನಾವಸ್ಥೆಯಲ್ಲಿದ್ದಳು. ॥ 14 ॥</p>
<p class="Shlok-Number" id="toc_marker-25-15">ಶ್ಲೋಕ - 15</p>
<p class="Shlok">ವೇದೀಮಿವ ಪರಾಮೃಷ್ಟಾಂ ಶಾಂತಾಮಗ್ನಿ ಶಿಖಾಮಿವ ।</p>
<p class="Shlok">ಪೌರ್ಣಮಾಸೀಮಿವ ನಿಶಾಂ ರಾಹುಗ್ರಸ್ತೇಂದುಮಂಡಲಾಮ್ ॥ </p>
<p class="Text">ಅಯೋಗ್ಯರಿಂದ ಅಪವಿತ್ರಗೊಳಿಸಲ್ಪಟ್ಟ ಯಜ್ಞವೇದಿಯಂತೆ, ಆರಿಹೋದ ಅಗ್ನಿಶಿಖೆಯಂತೆಯೂ, ರಾಹುಗ್ರಸ್ತವಾದ ಚಂದ್ರಗ್ರಹಣದಿಂದ ಮಸಕಾದ ಹುಣ್ಣಿಮೆಯ ರಾತ್ರಿಯಂತೆ ಅವಳು ನಿಸ್ತೇಜವಾಗಿದ್ದಳು. ॥ 15 ॥</p>
<p class="Shlok-Number" id="toc_marker-25-16">ಶ್ಲೋಕ - 16</p>
<p class="Shlok">ಉತ್ಕೃಷ್ಟ ಪರ್ಣಕಮಲಾಂ ವಿತ್ರಾಸಿತವಿಹಂಗಮಾಮ್ ।</p>
<p class="Shlok">ಹಸ್ತಿಹಸ್ತಪರಾಮೃಷ್ಟಾಮಾಕುಲಾಂ ಪದ್ಮಿನೀಮಿವ ॥ </p>
<p class="Text">ಆನೆಯು ತನ್ನ ಸೊಂಡಿಲಿನಿಂದ ಕಿತ್ತುಹಾಕಿದ ಕಮಲ ಮತ್ತು ಕಮಲದಬಳ್ಳಿಗಳು, ಅದರಲ್ಲಿದ್ದ ಜಲಪಕ್ಷಿಗಳು ಭಯಪಟ್ಟು ಹಾರಿ ಹೋಗಿ ಶೋಭಾವಿಹೀನವಾದ ಪದ್ಮಸರೋವರದಂತೆ ಸೀತಾದೇವಿಯು ವ್ಯಾಕುಲಚಿತ್ತದಿಂದ ಅಲ್ಲಿದ್ದಳು. ॥ 16 ॥ </p>
<p class="Shlok-Number" id="toc_marker-25-17">ಶ್ಲೋಕ - 17</p>
<p class="Shlok">ಪತಿಶೋಕಾತುರಾಂ ಶುಷ್ಕಾಂ ನದೀಂ ವಿಸ್ರಾವಿತಾಮಿವ ।</p>
<p class="Shlok">ಪರಯಾ ಮೃಜಯಾ ಹೀನಾಂ ಕೃಷ್ಣ ಪಕ್ಷನಿಶಾಮಿವ ॥ </p>
<p class="Text">ಅಭ್ಯಂಗ ಸ್ನಾನಾದಿ ಸಂಸ್ಕಾರಗಳಿಲ್ಲದೆ, ಪತಿಶೋಕದಿಂದ ಪರಿತಪಿಸುತ್ತಿರುವ ಸೀತಾದೇವಿಯು, ತೀರಪ್ರದೇಶವು ಕೊಚ್ಚಿಹೋಗಿ ಪ್ರವಾಹವು ಬೆರೆಡೆಗೆ ಹರಿದುಹೋದ ಕಾರಣ ಬತ್ತಿಹೋದ ನದಿಯಂತೆ, ಕೃಷ್ಣಪಕ್ಷದ ಕತ್ತಲೆಯ ರಾತ್ರಿಯಂತೆ ಕಳೆಗುಂದಿದ್ದಳು. ॥ 17 ॥</p>
<p class="Shlok-Number" id="toc_marker-25-18">ಶ್ಲೋಕ - 18</p>
<p class="Shlok">ಸುಕುಮಾರೀಂ ಸುಜಾತಾಂಗೀಂ ರತ್ನಗರ್ಭಗೃಹೋಚಿತಾಮ್ ।</p>
<p class="Shlok">ತಪ್ಯಮಾನಾಮಿವೋಷ್ಣೇನ ಮೃಣಾಲೀಮಚಿರೋದ್ಧೃತಾಮ್॥ </p>
<p class="Text">ಸುಕುಮಾರಿಯೂ, ಸುಂದರಾಂಗಿಯೂ ಆದ ಸೀತಾದೇವಿಯು ರತ್ನಖಚಿತ ಹರ್ಮ್ಯದಲ್ಲಿ ವಾಸಿಸಲು ಯೋಗ್ಯಳಾದವಳು. ಆದರೆ ಇಂದು ಆಗ ತಾನೇ ಕಿತ್ತುಹಾಕಿ ಬಾಡಿಹೋದ ತಾವರೆಯ ಬಳ್ಳಿಯಂತೆ ಕಾಣುತ್ತಿದ್ದಳು. ॥ 18 ॥</p>
<p class="Shlok-Number" id="toc_marker-25-19">ಶ್ಲೋಕ - 19</p>
<p class="Shlok">ಗೃಹೀತಾಮಾಲಿತಾಂ ಸ್ತಂಭೇ ಯೂಥಪೇನ ವಿನಾಕೃತಾಮ್ ।</p>
<p class="Shlok">ನಿಃಶ್ವಸಂತೀಂ ಸುದುಃಖಾರ್ತಾಂ ಗಜರಾಜವಧೂಮಿವ ॥ </p>
<p class="Text">ಬೇಟೆಗಾರರು ಸೆರೆಹಿಡಿದು ಕಟ್ಟಿಹಾಕಲ್ಪಟ್ಟ ಗಂಡಾನೆಯಿಂದ ಬೇರ್ಪಟ್ಟ ಹೆಣ್ಣಾನೆಯಂತೆ ಇವಳು ದುಃಖಪೀಡಿತಳಾಗಿ ದೀರ್ಘವಾದ ನಿಟ್ಟುಸಿರು ಬಿಡುತ್ತಿದ್ದಳು. ॥ 19 ॥</p>
<p class="Shlok-Number" id="toc_marker-25-20">ಶ್ಲೋಕ - 20</p>
<p class="Shlok">ಏಕಯಾ ದೀರ್ಘಯಾ ವೇಣ್ಯಾ ಶೋಭಮಾನಾಮಯತ್ನತಃ ।</p>
<p class="Shlok">ನೀಲಯಾ ನೀರದಾಪಾಯೇ ವನರಾಜ್ಯಾ ಮಹೀಮಿವ ॥ </p>
<p class="Text">ಮೋಡವಿಲ್ಲದ ಸಮಯದಲ್ಲಿ ನೀಲರ್ವಣ ವನಶ್ರೀಯಿಂದ ಶೋಭಿಸುವ ಭೂದೇವಿಯಂತೆ ಸೀತಾದೇವಿಯು ಹೆಣೆಯಲ್ಪಡದ ನೀಳವಾದ ಒಂದೇ ಜಡೆಯಿಂದ ಕೂಡಿದ್ದು ಕೇಶಸಂಸ್ಕಾರವಿಲ್ಲದೆ ಶೋಭಾಯಮಾನಳಾಗಿ ಕಾಣುತ್ತಿದ್ದಾಳೆ.॥ 20 ॥</p>
<p class="Shlok-Number" id="toc_marker-25-21">ಶ್ಲೋಕ - 21</p>
<p class="Shlok">ಉಪವಾಸೇನ ಶೋಕೇನ ಧ್ಯಾನೇನ ಚ ಭಯೇನ ಚ ।</p>
<p class="Shlok">ಪರಿಕ್ಷೀಣಾಂ ಕೃಶಾಂ ದೀನಾಮಲ್ಪಾಹಾರಾಂ ತಪೋಧನಾಮ್ ॥</p>
<p class="Shlok-Number" id="toc_marker-25-22">ಶ್ಲೋಕ - 22</p>
<p class="Shlok">ಆಯಾಚಮಾನಾಂ ದುಃಖಾರ್ತಾಂ ಪ್ರಾಂಜಲೀಂ ದೇವತಾಮಿವ ।<br/>ಭಾವೇನ ರಘುಮುಖ್ಯಸ್ಯ ದಶಗ್ರೀವಪರಾಭವಮ್ ॥ </p>
<p class="Text">ಅವಳು ಉಪವಾಸದಿಂದಲೂ, ಶೋಕದಿಂದಲೂ, ಚಿಂತೆಯಿಂದಲೂ, ಭಯದಿಂದಲೂ, ವಾಯುಮಾತ್ರ ಆಹಾರದಿಂದ ತಪೋವ್ರತ ನಿಯಮಗಳನ್ನು ಆಚರಿಸುತ್ತಾ ಬಹಳ ಕೃಶಳಾಗಿ, ಕ್ಷೀಣಿಸಿ, ದೀನದೆಶೆಯಲ್ಲಿದ್ದಳು. ದುಃಖ ಪೀಡಿತಳಾದ ಸೀತಾದೇವಿಯು ಶ್ರೀರಾಮಚಂದ್ರನ ಮೂಲಕ ರಾವಣನ ಪರಾಜಯವಾಗಲಿ ಎಂಬ ಒಂದೇ ಭಾವದಿಂದ ಕೈಮುಗಿದುಕೊಂಡು ಕುಲ ದೇವತೆಯನ್ನು ಪ್ರಾರ್ಥಿಸುತ್ತಿರುವಳೋ ಎಂಬಂತೆ ಕಾಣುತ್ತಿತ್ತು. ॥ 21-22 ॥ </p>
<p class="Shlok-Number" id="toc_marker-25-23">ಶ್ಲೋಕ - 23</p>
<p class="Shlok">ಸಮೀಕ್ಷಮಾಣಾಂ ರುದತೀಮನಿಂದಿತಾಂ</p>
<p class="Shlok">ಸುಪಕ್ಷ್ಮ ತಾಮ್ರಾಯತಶುಕ್ಲಲೋಚನಾಮ್ ।</p>
<p class="Shlok">ಅನುವ್ರತಾಂ ರಾಮಮತೀವ ಮೈಥಿಲೀಂ</p>
<p class="Shlok">   ಪ್ರಲೋಭಯಾಮಾಸ ವಧಾಯ ರಾವಣಃ ॥ </p>
<p class="Text">ನಿಷ್ಕಳಂಕಳಾದ ಸೀತಾದೇವಿಯು ರಕ್ಷಕನಿಗಾಗಿ ಅತ್ತಿತ್ತ ಗಮನವಿಟ್ಟು ನೋಡುತ್ತಾ ಅಳುತ್ತಿದ್ದಳು. ಸುಂದರವಾದ ರೆಪ್ಪೆಗಳಿಂದ ಶೋಭಿಸುತ್ತಿದ್ದು, ವಿಶಾಲವಾಗಿಯೂ, ಕೆಂಪಾಗಿಯೂ, ಬಿಳುಪಾಗಿಯೂ ಇದ್ದ ಕಣ್ಣುಗಳನ್ನು ಹೊಂದಿದ್ದಳು. ಅವಳು ಶ್ರೀರಾಮನೇ ತನ್ನ ಸರ್ವಸ್ವವೆಂದು ಭಾವಿಸಿ, ಪತಿವ್ರತಾ ಧರ್ಮದಲ್ಲಿ ನಿರತಳಾಗಿದ್ದಳು. ಅಂತಹ ವೈದೇಹಿಯನ್ನು ರಾವಣನು ತನ್ನ ವಿನಾಶಕ್ಕಾಗಿಯೇ ಪ್ರಲೋಭನಗೊಳಿಸಲು ಉಪಕ್ರಮಿಸಿದನು. ॥ 23 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಏಕೋನವಿಂಶಃ ಸರ್ಗಃ ॥ 19 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಹತ್ತೊಂಭತ್ತನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-26">ಇಪ್ಪತ್ತನೆಯ ಸರ್ಗ </p>
<p class="Sub-Heading">ರಾವಣನು ಸೀತಾದೇವಿಯನ್ನು ಪ್ರಲೋಭನಗೊಳಿಸಲು ಪ್ರಯತ್ನಿಸಿದುದು</p>
<p class="Shlok-Number" id="toc_marker-26-1">ಶ್ಲೋಕ - 1</p>
<p class="Shlok">ಸ ತಾಂ ಪತಿವ್ರತಾಂ ದೀನಾಂ ನಿರಾನಂದಾಂ ತಪಸ್ವಿನೀಮ್ ।</p>
<p class="Shlok">ಸಾಕಾರೈರ್ಮಧುರೈರ್ವಾಕ್ಯೈರ್ನ್ಯದರ್ಶಯತ ರಾವಣಃ ॥ </p>
<p class="Text">ಪತಿವ್ರತೆಯೂ, ತಪಸ್ವಿನಿಯೂ, ದುಃಖಿತೆಯೂ, ದೀನಳೂ ಆದ ಆ ದೇವಿಯ ಬಳಿ ರಾವಣನು ಹಸ್ತಮುಖಾದಿ ಸಂಜ್ಞೆಗಳಿಂದ, ಮಧುರವಾದ ವಚನಗಳಿಂದ ತನ್ನ ಮನೋಭಾವವನ್ನು ವ್ಯಕ್ತಪಡಿಸತೊಡಗಿದನು. ॥ 1 ॥</p>
<p class="Shlok-Number" id="toc_marker-26-2">ಶ್ಲೋಕ - 2</p>
<p class="Shlok">ಮಾಂ ದೃಷ್ಟ್ವಾ ನಾಗನಾಸೋರು ಗೂಹಮಾನಾ ಸ್ತನೋದರಮ್ ।</p>
<p class="Shlok">ಅದರ್ಶನಮಿವಾತ್ಮಾನಂ ಭಯಾನ್ನೇತುಂ ತ್ವಮಿಚ್ಛಸಿ ॥</p>
<p class="Text">ಎಲೈ ಸುಂದರಿಯಾದ ಸೀತೇ! ನನ್ನನ್ನು ನೋಡಿ ನೀನು ವಕ್ಷಸ್ಥಳವನ್ನು ಕೈಗಳಿಂದ ಮುಚ್ಚಿಕೊಂಡಿರುವೆ. ನನಗೆ ಭಯಪಟ್ಟು ನೀನು ಮುಖವನ್ನು ತೋರಿಸಬಾರದೆಂದು ಅಪೇಕ್ಷಿಸುತ್ತಿರುವೆಯಾ? ॥ 2 ॥ </p>
<p class="Shlok-Number" id="toc_marker-26-3">ಶ್ಲೋಕ - 3</p>
<p class="Shlok">ಕಾಮಯೇ ತ್ವಾಂ ವಿಶಾಲಾಕ್ಷಿ ಬಹು ಮನ್ಯಸ್ವ ಮಾಂ ಪ್ರಿಯೇ ।</p>
<p class="Shlok">ಸರ್ವಾಂಗಗುಣಸಂಪನ್ನೇ ಸರ್ವಲೋಕಮನೋಹರೇ ॥ </p>
<p class="Text">ಓ ಸರ್ವಾಂಗಸುಂದರೀ! ಸದ್ಗುಣ ಸಂಪನ್ನೆ! ಸರ್ವಲೋಕಮನೋಹಾರಿಣಿಯೇ! ಓ ವಿಶಾಲಾಕ್ಷಿಯೆ! ನಾನು ನಿನ್ನನ್ನು ಪ್ರೇಮಿಸುತ್ತಿರುವೆನು. ಪ್ರಿಯಳೇ! ನನ್ನನ್ನು ಯಥೋಚಿತವಾಗಿ ಗೌರವಿಸು. ॥ 3 ॥</p>
<p class="Shlok-Number" id="toc_marker-26-4">ಶ್ಲೋಕ - 4</p>
<p class="Shlok">ನೇಹ ಕೇಚಿನ್ಮನುಷ್ಯಾ ವಾ ರಾಕ್ಷಸಾಃ ಕಾಮರೂಪಿಣಃ ।</p>
<p class="Shlok">ವ್ಯಪಸರ್ಪತು ತೇ ಸೀತೇ ಭಯಂ ಮತ್ತಃ ಸಮುತ್ಥಿತಮ್ ॥ </p>
<p class="Text">ಇಲ್ಲಿ ಬೇರೆಯಾವ ಮನುಷ್ಯನಾಗಲೀ, ಕಾಮರೂಪಿಗಳಾದ ರಾಕ್ಷಸರಾಗಲೀ ಇಲ್ಲ. ನನ್ನಿಂದ ನಿನಗೆ ಯಾವುದಾದರೂ ಭಯವಿದ್ದರೆ ಬಿಟ್ಟು ಬಿಡು. ॥ 4 ॥ </p>
<p class="Shlok-Number" id="toc_marker-26-5">ಶ್ಲೋಕ - 5</p>
<p class="Shlok">ಸ್ವಧರ್ಮೋ ರಕ್ಷಸಾಂ ಭೀರು ಸರ್ವಥೈವ ನ ಸಂಶಯಃ ।</p>
<p class="Shlok">ಗಮನಂ ವಾ ಪರಸ್ತ್ರೀಣಾಂ ಹರಣಂ ಸಂಪ್ರಮಥ್ಯ ವಾ ॥ </p>
<p class="Text">ಓ ಭಯಸ್ವಭಾವದವಳೇ! ಪರಸ್ತ್ರೀಗಮನವಾಗಲೀ, ಪರಸ್ತ್ರೀಯರನ್ನು ಬಲಾತ್ಕಾರಪೂರ್ವಕ ಅಪಹರಿಸುವುದಾಗಲೀ, ರಾಕ್ಷಸರಿಗೆ ಎಲ್ಲ ವಿಧದಿಂದ ಸ್ವಧರ್ಮವೇ ಆಗಿದೆ. ಈ ವಿಷಯದಲ್ಲಿ ಸಂಶಯವೇ ಇಲ್ಲ. ॥ 5 ॥</p>
<p class="Shlok-Number" id="toc_marker-26-6">ಶ್ಲೋಕ - 6</p>
<p class="Shlok">ಏವಂ ಚೈತದಕಾಮಾಂ ತು ನ ತ್ವಾಂ ಸ್ಪ್ರಕ್ಷ್ಯಾಮಿ ಮೈಥಿಲಿ । </p>
<p class="Shlok">ಕಾಮಂ ಕಾಮಃ ಶರೀರೇ ಮೇ ಯಥಾಕಾಮಂ ಪ್ರವರ್ತತಾಮ್ ॥ </p>
<p class="Text">ಎಲೈ ಮೈಥಿಲೀ! ಅದು ಹಾಗೇ ಇರಲಿ. ಸಹಜವಾಗಿ ನಾನು ಕಾಮಾತುರನು. ನನ್ನ ಶರೀರದಲ್ಲಿ ಕಾಮದೇವನು ತನಗೆ ಇಚ್ಛೆ ಬಂದಂತೆ ನಡೆದುಕೊಳ್ಳಲಿ. ಆದರೆ ನನ್ನ ಮೇಲೆ ಪ್ರೇಮವಿಲ್ಲದಿರುವ ನಿನ್ನನ್ನು ನಾನು ಮುಟ್ಟುವುದೇ ಇಲ್ಲ. (ನೀನು ವಿಷ್ಣುಪ್ರಿಯೆ.<span class="char-style-override-6">*</span> ಅದರಿಂದ ನಾನು ಮುಟ್ಟಲಾರೆನು.) ॥ 6 ॥ </p>
<p class="Footnotes"><span class="char-style-override-6">*</span>ಅಕಾರಃ-ವಿಷ್ಣುವು.ಅ-ಕಾಮಾ=ಶ್ರೀವಿಷ್ಣುವಿನಲ್ಲಿ ಪ್ರೇಮವಿಡುವವನು. (ಅಕಾಮಾ = ವಿಷ್ಣುಪ್ರಿಯಾ) ‘‘ವಿಷ್ಣುಕಾಮಾಂ ತ್ವಾಂ ನಸ್ಪ್ರಕ್ಷಾಮಿ ಅಂದರೆ ನೀನು ರಾಮನನ್ನು ಮಾತ್ರ ಇಷ್ಟಪಡುವವಳಾಗಿರುವೆ. ಅದರಿಂದ ನಾನು ನಿನ್ನನ್ನು ಮುಟ್ಟುವುದಿಲ್ಲ ಇದು ಭಕ್ತರ ಭಾವವಾಗಿದೆ.</p>
<p class="Shlok-Number" id="toc_marker-26-7">ಶ್ಲೋಕ - 7</p>
<p class="Shlok">ದೇವಿ ನೇಹ ಭಯಂ ಕಾರ್ಯಂ ಮಯಿ ವಿಶ್ವಸಿಹಿ ಪ್ರಿಯೇ ।</p>
<p class="Shlok">ಪ್ರಣಯಸ್ವ ಚ ತತ್ತ್ವೇನ ಮೈವಂ ಭೂಃ ಶೋಕಲಾಲಸಾ ॥ </p>
<p class="Text">ಅದರಿಂದ ಎಲೈ ದೇವಿಯೇ! ನನ್ನಲ್ಲಿ ವಿಶ್ವಾಸವಿಡು. ಭಯಪಡಬೇಡ. ನಿಶ್ಚಿತ ಬುದ್ಧಿಯಿಂದ ನನ್ನನ್ನು ಪ್ರೀತಿಸು. ಹೀಗೆ ವೃಥಾ ದುಃಖಿಸುತ್ತಿರಬೇಡ. ॥ 7 ॥ </p>
<p class="Shlok-Number" id="toc_marker-26-8">ಶ್ಲೋಕ - 8</p>
<p class="Shlok">ಏಕವೇಣೀ ಧರಾ ಶಯ್ಯಾ ಧ್ಯಾನಂ ಮಲಿನಮಂಬರಮ್ ।</p>
<p class="Shlok">ಅಸ್ಥಾನೇಽಪ್ಯುಪವಾಸಶ್ಚ ನೈತಾನ್ಯೌಪಯಿಕಾನಿ ತೇ ॥ </p>
<p class="Text">ಜಡೆಯನ್ನು ಹೆಣೆದುಕೊಳ್ಳದೆ ಒಂದೇ ವೇಣಿಯನ್ನು ಹೊಂದಿರುವುದಾಗಲೀ, ಭೂಮಿಯ ಮೇಲೆ ಮಲಗುವುದಾಗಲೀ, ಯಾವಾಗಲೂ ಚಿಂತಿಸುವುದಾಗಲೀ, ಮಲಿನವಾದ ವಸ್ತ್ರಗಳನ್ನು ಧರಿಸುವುದಾಗಲೀ, ನಿಷ್ಕಾರಣವಾಗಿ ಉಪವಾಸ ಮಾಡುವುದಾಗಲೀ, ನಿನಗೆ ಖಂಡಿತವಾಗಿ ಉಚಿತವಲ್ಲ. ॥ 8 ॥ </p>
<p class="Shlok-Number" id="toc_marker-26-9">ಶ್ಲೋಕ - 9</p>
<p class="Shlok">ವಿಚಿತ್ರಾಣಿ ಚ ಮಾಲ್ಯಾನಿ ಚಂದನಾನ್ಯಗರೂಣಿ ಚ ।</p>
<p class="Shlok">ವಿವಿಧಾನಿ ಚ ವಾಸಾಂಸಿ ದಿವ್ಯಾನ್ಯಾಭರಣಾನಿ ಚ ॥ </p>
<p class="Shlok-Number" id="toc_marker-26-10">ಶ್ಲೋಕ - 10</p>
<p class="Shlok">ಮಹಾರ್ಹಾಣಿ ಚ ಪಾನಾನಿ ಶಯನಾನ್ಯಾಸನಾನಿ ಚ ।</p>
<p class="Shlok">ಗೀತಂ ನೃತ್ತಂ ಚ ವಾದ್ಯಂ ಚ ಲಭ ಮಾಂ ಪ್ರಾಪ್ಯ ಮೈಥಿಲಿ ॥ </p>
<p class="Text">ಎಲೈ ಮೈಥಿಲಿಯೇ! ನೀನು ಚಿತ್ರವಿಚಿತ್ರವಾದ ಮಾಲೆಗಳನ್ನು, ಅಗರು, ಚಂದನಗಳನ್ನು, ವಿಧ-ವಿಧವಾದ ವಸ್ತ್ರಗಳನ್ನು, ದಿವ್ಯವಾದ ಆಭರಣಗಳನ್ನು, ಶ್ರೇಷ್ಠವಾದ ಪಾನೀಯಗಳನ್ನು, ಹಾಸಿಗೆಗಳನ್ನು, ಆಸನಗಳನ್ನು, ಉಪಭೋಗಿಸು. ಬೇಕು-ಬೇಕಾದ ಗೀತಗಳನ್ನು, ವಾದ್ಯಗಳನ್ನು ಕೇಳು. ನೃತ್ಯಗಳನ್ನು ಅವಲೋಕಿಸು. ನೀನು ನನ್ನನ್ನು ವರಿಸಿದರೆ ಇವೆಲ್ಲವನ್ನು ಪಡೆಯುವೆ.॥9-10॥</p>
<p class="Shlok-Number" id="toc_marker-26-11">ಶ್ಲೋಕ - 11</p>
<p class="Shlok">ಸ್ತ್ರೀರತ್ನಮಸಿ ಮೈವಂ ಭೂಃ ಕುರು ಗಾತ್ರೇಷು ಭೂಷಣಮ್ ।</p>
<p class="Shlok">ಮಾಂ ಪ್ರಾಪ್ಯ ಹಿ ಕಥಂ ನು ಸ್ಯಾಸ್ತ್ವಮನರ್ಹಾ ಸುವಿಗ್ರಹೇ ॥ </p>
<p class="Text">ಎಲೈ ಸುಂದರಾಂಗಿಯೇ! ನೀನು ಸ್ತ್ರೀಯರಲ್ಲೇ ರತ್ನಪ್ರಾಯಳು. ನೀನು ಹೀಗೆ ಇರುವುದು ನನಗೆ ಶೋಭಿಸದು. ಅಂಗಾಂಗಗಳಲ್ಲಿ ಆಭೂಷಣಗಳನ್ನು ಧರಿಸಿಕೊ. ನನ್ನನ್ನು ಹೊಂದಿಯೂ ನೀನು ಸಕಲ ಭೋಗಭಾಗ್ಯಗಳಿಂದ ಹೇಗೆ ವಂಚಿತಳಾಗಿರುವೆ? ॥ 11 ॥ </p>
<p class="Shlok-Number" id="toc_marker-26-12">ಶ್ಲೋಕ - 12</p>
<p class="Shlok">ಇದಂ ತೇ ಚಾರು ಸಂಜಾತಂ ಯೌವನಂ ಹ್ಯತಿವರ್ತತೇ ।</p>
<p class="Shlok">ಯದತೀತಂ ಪುನರ್ನೈತಿ ಸ್ರೋತಃ ಶೀಘ್ರಮಪಾಮಿವ ॥ </p>
<p class="Text">ಒದಗಿ ಬಂದಿರುವ ಈ ನಿನ್ನ ಸುಮನೋಹರವಾದ ಯೌವನವೂ ವ್ಯರ್ಥವಾಗುತ್ತದಲ್ಲ! ವೇಗವಾಗಿ ಹರಿಯುವ ನದಿಯ ನೀರು ಹಿಂದಿರುಗಿ ಬರಲಾರದು. ಹಾಗೆಯೇ ಕಳೆದುಹೋದ ನಿನ್ನ ಯೌವನವು ಮರಳಿ ಬರುವುದಿಲ್ಲ.॥ 12 ॥</p>
<p class="Shlok-Number" id="toc_marker-26-13">ಶ್ಲೋಕ - 13</p>
<p class="Shlok">ತ್ವಾಂ ಕೃತ್ವೋಪರತೋ ಮನ್ಯೇ ರೂಪಕರ್ತಾ ಸ ವಿಶ್ವಸೃಟ್ ।</p>
<p class="Shlok">ನ ಹಿ ರೂಪೋಪಮಾ ತ್ವನ್ಯಾ ತವಾಸ್ತಿ ಶುಭದರ್ಶನೇ ॥ </p>
<p class="Text">ಓ ಶುಭದರ್ಶನಳೇ! ರೂಪಶಿಲ್ಪಿಯಾದ ಬ್ರಹ್ಮದೇವರು ನಿನ್ನನ್ನು ಸೃಷ್ಟಿಸಿದ ಬಳಿಕ ವಿಶ್ರಾಂತನಾಗಿರುವನೆಂದೇ ನಾನು ತಿಳಿಯುತ್ತೇನೆ. ಏಕೆಂದರೆ, ಈ ಲೋಕದಲ್ಲಿ ನಿನಗೆ ಸಾಟಿಯಾದ ಸೌಂದರ್ಯವತಿಯು ಬೇರೆ ಯಾರೂ ಇರಲಾರರು. ॥ 13 ॥</p>
<p class="Shlok-Number" id="toc_marker-26-14">ಶ್ಲೋಕ - 14</p>
<p class="Shlok">ತ್ವಾಂ ಸಮಾಸಾದ್ಯ ವೈದೇಹಿ ರೂಪಯೌವನಶಾಲಿನೀಮ್ । </p>
<p class="Shlok">ಕಃ ಪುಮಾನತಿವರ್ತೇತ ಸಾಕ್ಷಾದಪಿ ಪಿತಾಮಹಃ ॥ </p>
<p class="Text"> ಎಲೈ ವೈದೇಹಿ! ರೂಪಯೌವನಶಾಲಿಯಾದ ನಿನ್ನನ್ನು ಪಡೆದವರು ಸಾಕ್ಷಾತ್ ಸೃಷ್ಟಿಕರ್ತನಾದ ಪಿತಾಮಹನಾದರೂ ಕೂಡ ಬಿಡಲಾರನು. ॥ 14 ॥ </p>
<p class="Shlok-Number" id="toc_marker-26-15">ಶ್ಲೋಕ - 15</p>
<p class="Shlok">ಯದ್ಯತ್ ಪಶ್ಯಾಮಿ ತೇ ಗಾತ್ರಂ ಶೀತಾಂಶುಸದೃಶಾನನೇ ।</p>
<p class="Shlok">ತಸ್ಮಿಂಸ್ತಸ್ಮಿನ್ ಪೃಥುಶ್ರೋಣಿ ಚಕ್ಷುರ್ಮಮ ನಿಬಧ್ಯತೇ ॥ </p>
<p class="Text"> ಎಲೈ ಚಂದ್ರಮುಖಿಯೇ! ನಿನ್ನ ಅವಯವ ಸೌಂದರ್ಯ ಸೌಭಾಗ್ಯಗಳನ್ನು ನೋಡುತ್ತಾ ಇರುವಾಗ, ಪ್ರತಿ ಅವಯವ ಲಾಲಿತ್ಯವನ್ನು ದರ್ಶಿಸುವಾಗ ನನ್ನ ದೃಷ್ಟಿಯು ಬೇರೆಡೆಗೆ ಹೋಗುವುದೇ ಇಲ್ಲ. ॥ 15 ॥</p>
<p class="Shlok-Number" id="toc_marker-26-16">ಶ್ಲೋಕ - 16</p>
<p class="Shlok">ಭವ ಮೈಥಿಲಿ ಭಾರ್ಯಾ ಮೇ ಮೋಹಮೇನಂ ವಿಸರ್ಜಯ ।</p>
<p class="Shlok">ಬಹ್ವೀನಾಮುತ್ತಮಸ್ತ್ರೀಣಾಂ ಮಮಾಗ್ರಮಹಿಷೀ ಭವ ॥ </p>
<p class="Text">ಎಲೈ ಮೈಥಿಲಿ! ನನ್ನ ಭಾರ್ಯೆಯಾಗು. ನಾನು ನಿನ್ನ ಶತ್ರುವೆಂಬ ಮೋಹವನ್ನು ಬಿಟ್ಟುಬಿಡು. ನಾನು ನಾನಾದೇಶಗಳಿಂದ ಅನೇಕ ಮಂದಿ ಯುವತಿ ಮಣಿಯರನ್ನು ಕರೆ ತಂದಿರುವೆನು. ಅವರೆಲ್ಲರಲ್ಲಿ ನೀನೇ ನನ್ನ ಪಟ್ಟಮಹಿಷಿಯಾಗುವುದು ಮೇಲು. ॥ 16 ॥ </p>
<p class="Shlok-Number" id="toc_marker-26-17">ಶ್ಲೋಕ - 17</p>
<p class="Shlok">ಲೋಕೇಭ್ಯೋ ಯಾನಿ ರತ್ನಾನಿ ಸಂಪ್ರಮಥ್ಯಾಹೃತಾನಿ ವೈ ।</p>
<p class="Shlok">ತಾನಿ ಮೇ ಭೀರು ಸರ್ವಾಣಿ ರಾಜ್ಯಂ ಚೈತದಹಂ ಚ ತೇ ॥ </p>
<p class="Text"> ಓ ಭಯ ಸ್ವಭಾವದವಳೇ! ನಾನು ಶತ್ರುಗಳನ್ನು ಜಯಿಸಿ ಅನೇಕ ಲೋಕಗಳಿಂದ ಹೇರಳವಾದ ಅನರ್ಘ್ಯ ರತ್ನಾಭರಣಗಳನ್ನು ತಂದಿರುವೆನು. ಅವೆಲ್ಲವೂ ನಿನ್ನದೇ. ಈ ಲಂಕಾರಾಜ್ಯವನ್ನು ನಿನಗೆ ಸಮರ್ಪಿಸಿಬಿಡುವೆನು. ॥ 17 ॥</p>
<p class="Shlok-Number" id="toc_marker-26-18">ಶ್ಲೋಕ - 18</p>
<p class="Shlok">ವಿಜಿತ್ಯ ಪೃಥಿವೀಂ ಸರ್ವಾಂ ನಾನಾನಗರಮಾಲಿನೀಮ್ ।</p>
<p class="Shlok">ಜನಕಾಯ ಪ್ರದಾಸ್ಯಾಮಿ ತವ ಹೇತೋರ್ವಿಲಾಸಿನಿ ॥</p>
<p class="Text">ಎಲೈ ವಿಲಾಸಿನಿಯೇ! ಪ್ರಸಿದ್ಧವಾದ ಮಹಾನಗರಗಳಿಂದ ಕೂಡಿದ ಈ ಸಮಸ್ತ ಭೂಮಂಡಲವನ್ನು ನಾನು ಜಯಿಸಿರುವೆನು. ನೀನು ಬಯಸಿದರೆ ಅದನ್ನು ನಿನ್ನ ತಂದೆಯಾದ ಜನಕರಾಜನಿಗೆ ಕೊಟ್ಟುಬಿಡುವೆನು.॥18॥</p>
<p class="Shlok-Number" id="toc_marker-26-19">ಶ್ಲೋಕ - 19</p>
<p class="Shlok">ನೇಹ ಪಶ್ಯಾಮಿ ಲೋಕೇಽನ್ಯಂ ಯೋ ಮೇ ಪ್ರತಿಬಲೋ ಭವೇತ್ ।</p>
<p class="Shlok">ಪಶ್ಯ ಮೇ ಸುಮಹದ್ವೀರ್ಯಮಪ್ರತಿದ್ವಂದ್ವಮಾಹವೇ ॥ </p>
<p class="Text">ನನಗೆ ಎದುರಾಗಿ ನಿಲ್ಲಲು ಸಾಮರ್ಥ್ಯವಿರುವ ವೀರನನ್ನು ನಾನು ಈ ಲೋಕದಲ್ಲಿ ಕಾಣುತ್ತಿಲ್ಲ. ರಣರಂಗದಲ್ಲಿ ಸಾಟಿಯಿಲ್ಲದ ನನ್ನ ಪರಾಕ್ರಮವನ್ನು ನೋಡಿ ನೀನು ತಿಳಿದುಕೋ. ॥ 19 ॥</p>
<p class="Shlok-Number" id="toc_marker-26-20">ಶ್ಲೋಕ - 20</p>
<p class="Shlok">ಅಸಕೃತ್ ಸಂಯುಗೇ ಭಗ್ನಾ ಮಯಾ ವಿಮೃದಿತಧ್ವಜಾಃ ।</p>
<p class="Shlok">ಅಶಕ್ತಾಃ ಪ್ರತ್ಯನೀಕೇಷು ಸ್ಥಾತುಂ ಮಮ ಸುರಾಸುರಾಃ ॥ </p>
<p class="Text">ನನ್ನ ಶತ್ರುಗಳು ಹಲವಾರು ಬಾರಿ ಯುದ್ಧಗಳಲ್ಲಿ ಧ್ವಜಗಳನ್ನು ಕಳೆದುಕೊಂಡು ಭಗ್ನರಾಗಿದ್ದಾರೆ. ದೇವತೆಗಳಾಗಲೀ, ಅಸುರರಾಗಲೀ, ಶತ್ರುಗಳಾಗಿ ಯುದ್ಧದಲ್ಲಿ ನನ್ನ ಎದುರಿಗೆ ನಿಲ್ಲಲು ಖಂಡಿತವಾಗಿ ಸಮರ್ಥರಲ್ಲ. ॥ 20 ॥</p>
<p class="Shlok-Number" id="toc_marker-26-21">ಶ್ಲೋಕ - 21</p>
<p class="Shlok">ಇಚ್ಛಯಾ ಕ್ರಿಯತಾಮದ್ಯ ಪ್ರತಿಕರ್ಮ ತವೋತ್ತಮಮ್ ।</p>
<p class="Shlok">ಸುಪ್ರಭಾಣ್ಯವಸಜ್ಯಂತಾಂ ತವಾಂಗೇ ಭೂಷಣಾನಿ ಚ ॥ </p>
<p class="Shlok-Number" id="toc_marker-26-22">ಶ್ಲೋಕ - 22</p>
<p class="Shlok">ಸಾಧು ಪಶ್ಯಾಮಿ ತೇ ರೂಪಂ ಸಂಯುಕ್ತಂ ಪ್ರತಿಕರ್ಮಣಾ । </p>
<p class="Shlok">ಪ್ರತಿಕರ್ಮಾಭಿಸಂಯುಕ್ತಾ ದಾಕ್ಷಿಣ್ಯೇನ ವರಾನನೇ ॥ </p>
<p class="Shlok-Number" id="toc_marker-26-23">ಶ್ಲೋಕ - 23</p>
<p class="Shlok">ಭುಂಕ್ಷ್ವಭೋಗಾನ್ ಯಥಾಕಾಮಂ ಪಿಬ ಭೀರು ರಮಸ್ವ ಚ ।</p>
<p class="Shlok">ಯಥೇಷ್ಟಂ ಚ ಪ್ರಯಚ್ಛ ತ್ವಂ ಪೃಥಿವೀಂ ವಾ ಧನಾನಿ ಚ ॥</p>
<p class="Text">ಈಗ ನೀನು ಬಯಸಿದ ರೀತಿಯಿಂದ ಅಲಂಕರಿಸಿಕೊ. ಒಳ್ಳೆಯ ಪ್ರಭೆಯಿಂದ ಕೂಡಿರುವ ಆಭರಣಗಳು ನಿನ್ನ ಸರ್ವಾಂಗಗಳನ್ನು ಅಲಂಕರಿಸಲಿ. ಎಲೈ ವರಾನನೆ! ಅಲಂಕಾರ ವಸ್ತುಗಳಿಂದ ಸಿಂಗರಿಸಲ್ಪಟ್ಟಿರುವ ನಿನ್ನ ರೂಪವನ್ನು ಕಾಣಬೇಕೆಂದಿದ್ದೇನೆ. ನನಗೆ ಅನುರೂಪಳಾಗು. ನೀನು ಉದಾರತೆಯಿಂದ ನನ್ನ ಮೇಲೆ ಕೃಪೆದೋರಿ ನಿನ್ನ ಶರೀರವನ್ನು ಯಥಾಯೋಗ್ಯವಾಗಿ ಸಿಂಗರಿಸಿಕೊ. ನಿನಗೆ ಇಷ್ಟವಾದ ಸುಖೋಪಭೋಗಗಳನ್ನು ಯಥೇಚ್ಛವಾಗಿ ಉಪಭೋಗಿಸು. ರುಚಿಕರವಾದ ಪಾನೀಯಗಳನ್ನು ಬೇಕಾದಷ್ಟು ಪಾನಮಾಡು. ನನ್ನೊಡನೆ ಯಥೇಚ್ಛವಾಗಿ ವಿಹರಿಸು. ನಿನಗೆ ಬೇಕಾದವರಿಗೆ ಭೂಮಿಯನ್ನಾಗಲೀ, ಧನವನ್ನಾಗಲೀ, ಔದಾರ್ಯದಿಂದ ಬೇಕಾದಷ್ಟು ಹಂಚಿಬಿಡು. ॥ 21-23 ॥</p>
<p class="Shlok-Number" id="toc_marker-26-24">ಶ್ಲೋಕ - 24</p>
<p class="Shlok">ರಮಸ್ವ ಮಯಿ ವಿಸ್ರಬ್ಧಾ ಧೃಷ್ಟಮಾಜ್ಞಾಪಯಸ್ವ ಚ ।</p>
<p class="Shlok">ಮತ್ಪ್ರಸಾದಾಲ್ಲಲಂತ್ಯಾಶ್ಚ ಲಲಂತಾಂ ಬಾಂಧವಾಸ್ತವ ॥ </p>
<p class="Text">ಯಾವ ವಿಧವಾದ ಭಯವೂ ಇಲ್ಲದೆ ನನ್ನೊಡನೆ ಉಲ್ಲಾಸದಿಂದಿರು. ಧೈರ್ಯದಿಂದ ನನಗೆ ಆಳಿನಂತೆ ಆಜ್ಞಾಪಿಸು. ನನ್ನ ಕೃಪೆಯಿಂದಾಗಿ ನೀನು ಇಲ್ಲಿಯ ಸುಖೋಪಭೋಗಗಳನ್ನು ಅನುಭವಿಸುವಂತೆ ನಿನ್ನ ಬಂಧುಗಳೆಲ್ಲರೂ ಅನುಭವಿಸಲಿ.॥24॥</p>
<p class="Shlok-Number" id="toc_marker-26-25">ಶ್ಲೋಕ - 25</p>
<p class="Shlok">ಋದ್ಧಿಂ ಮಮಾನುಪಶ್ಯ ತ್ವಂ ಶ್ರಿಯಂ ಭದ್ರೇ ಯಶಶ್ಚ ಮೇ ।</p>
<p class="Shlok">ಕಿಂ ಕರಿಷ್ಯಸಿ ರಾಮೇಣ ಸುಭಗೇ ಚೀರವಾಸಸಾ ॥ </p>
<p class="Text">ಎಲೈ ಮಂಗಳಪ್ರದಳೇ! ಒಂದು ಬಾರಿ ನನ್ನಲ್ಲಿರುವ ಹೇರಳವಾದ ಐಶ್ವರ್ಯವನ್ನು, ತೇಜಸ್ಸನ್ನು, ಕೀರ್ತಿಯನ್ನು, ಚೆನ್ನಾಗಿ ನೋಡು. ಎಲೈ ಸುಂದರಿಯೇ! ನಾರುಮಡಿಯನ್ನು ಉಟ್ಟಿರುವ ರಾಮನನ್ನು ಕಟ್ಟಿಕೊಂಡು ಏನು ಮಾಡುವೆ? ॥ 25 ॥ </p>
<p class="Shlok-Number" id="toc_marker-26-26">ಶ್ಲೋಕ - 26</p>
<p class="Shlok">ನಿಕ್ಷಿಪ್ತವಿಜಯೋ ರಾಮೋ ಗತಶ್ರೀರ್ವನಗೋಚರಃ ।</p>
<p class="Shlok">ವ್ರತೀ ಸ್ಥಂಡಿಲಶಾಯೀ ಚ ಶಂಕೇ ಜೀವತಿ ವಾ ನ ವಾ ॥ </p>
<p class="Text">ಈಗ ರಾಮನು ಜಯವನ್ನೂ, ಸಂಪತ್ತನ್ನೂ, ಕಳೆದುಕೊಂಡಿರುವನು. ಅಡವಿಪಾಲಾಗಿ ಹೋಗಿರುವನು. ಮುನಿವ್ರತವನ್ನು ಕೈಗೊಂಡು ನೆಲದ ಮೇಲೆ ಮಲಗುತ್ತಿರುವನು. ಇನ್ನು ಅವನು ಜೀವಿಸಿರುವನೋ ಇಲ್ಲವೋ? ॥ 26 ॥</p>
<p class="Shlok-Number" id="toc_marker-26-27">ಶ್ಲೋಕ - 27</p>
<p class="Shlok">ನ ಹಿ ವೈದೇಹಿ ರಾಮಸ್ತ್ವಾಂ ದ್ರಷ್ಟುಂ ವಾಪ್ಯುಪಲಪ್ಸ್ಯತೇ ।</p>
<p class="Shlok">ಪುರೋಬಲಾಕೈರಸಿತೈರ್ಮೇಘೈರ್ಜ್ಯೋತ್ಸ್ನಾ ಮಿವಾವೃತಾಮ್ ॥  </p>
<p class="Text">ಎಲೈ ವೈದೇಹಿ! ಅಗ್ರಭಾಗದಲ್ಲಿ ಬೆಳ್ಳಕ್ಕಿಗಳಿರುವ ಕಾರ್ಮುಗಿಲುಗಳಿಂದ ಆವೃತವಾದ ಚಂದ್ರನನ್ನು ನೋಡಲಾಗದಂತೆ ನಿನ್ನನ್ನು ಪಡೆಯುವುದಿರಲೀ, ರಾಮನಿಂದ ನೋಡಲೂ ಕೂಡ ಸಾಧ್ಯವಾಗದು. ॥ 27 ॥ </p>
<p class="Shlok-Number" id="toc_marker-26-28">ಶ್ಲೋಕ - 28</p>
<p class="Shlok">ನ ಚಾಪಿ ಮಮ ಹಸ್ತಾತ್ತ್ವಾಂ ಪ್ರಾಪ್ತುಮರ್ಹತಿ ರಾಘವಃ ।</p>
<p class="Shlok">ಹಿರಣ್ಯಕಶಿಪುಃ ಕೀರ್ತಿಮಿಂದ್ರಹಸ್ತಗತಾಮಿವ ॥ </p>
<p class="Text">ಇಂದ್ರನ ಹಸ್ತಗತಳಾದ ಹಿರಣ್ಯಕಶಿಪುವಿನ ಹೆಂಡತಿ (ಕೀರ್ತಿ) ಹಿಂದಕ್ಕೆ ಪಡೆಯಲು ಸಾಧ್ಯವಾಯಿತು. ಆದರೆ ನನ್ನ ಹಸ್ತಗತಳಾಗಿರುವ ನಿನ್ನನ್ನು ರಾಮನು ಮರಳಿ ಪಡೆದುಕೊಳ್ಳಲಾರನು. ॥ 28 ॥</p>
<p class="Shlok-Number" id="toc_marker-26-29">ಶ್ಲೋಕ - 29</p>
<p class="Shlok">ಚಾರುಸ್ಮಿತೇ ಚಾರುದತಿ ಚಾರುನೇತ್ರೇ ವಿಲಾಸಿನಿ ।</p>
<p class="Shlok">ಮನೋ ಹರಸಿ ಮೇ ಭೀರು ಸುಪರ್ಣಃ ಪನ್ನಗಂ ಯಥಾ ॥ </p>
<p class="Text">ಬಲುಸುಂದರವಾದ ಮಂದಹಾಸವುಳ್ಳವಳೇ! ಸುಂದರವಾದ ದಂತಪಂಕ್ತಿಯುಳ್ಳವಳೇ! ಚೆಲುವಾದ ಕಣ್ಣುಗಳುಳ್ಳವಳೇ! ವಿಲಾಸಿನಿಯೇ! ಭೀರುವೇ! ಗರುಡ ಪಕ್ಷಿಯು ಹಾವನ್ನು ಅಪಹರಿಸುವಂತೆ ನನ್ನ ಮನಸ್ಸನ್ನು ನೀನು ಅಪಹರಿಸಿರುವೆ. ॥ 29 ॥</p>
<p class="Shlok-Number" id="toc_marker-26-30">ಶ್ಲೋಕ - 30</p>
<p class="Shlok">ಕ್ಲಿಷ್ಟಕೌಶೇಯವಸನಾಂ ತನ್ವೀಮಪ್ಯನಲಂಕೃತಾಮ್ ।</p>
<p class="Shlok">ತ್ವಾಂ ದೃಷ್ಟ್ವಾಸ್ವೇಷು ದಾರೇಷು ರತಿಂ ನೋಪಲಭಾಮ್ಯಹಮ್ ॥ </p>
<p class="Text">ಮಲಿನವಾದ ಪಟ್ಟವಸವನ್ನು ಧರಿಸಿದ್ದರೂ, ಉಪವಾಸಾದಿಗಳಿಂದ ಕೃಶವಾಗಿದ್ದರೂ, ಅಲಂಕಾರ ಮಾಡಿಕೊಳ್ಳದಿದ್ದರೂ ನಿನ್ನನ್ನು ನೋಡಿದ ಮೇಲೆ ನನ್ನ ಸತಿಯರ ಕಡೆಗೆ ಮನಸ್ಸೇ ಹೋಗುವುದಿಲ್ಲ. ॥ 30 ॥</p>
<p class="Shlok-Number" id="toc_marker-26-31">ಶ್ಲೋಕ - 31</p>
<p class="Shlok">ಅಂತಃಪುರನಿವಾಸಿನ್ಯಃ ಸ್ತ್ರಿಯಃ ಸರ್ವಗುಣಾನ್ವಿತಾಃ ।</p>
<p class="Shlok">ಯಾವತ್ಯೋ ಮಮ ಸರ್ವಾಸಾಮೈಶ್ವರ್ಯಂ ಕುರು ಜಾನಕಿ ॥ </p>
<p class="Text"> ನನ್ನ ಅಂತಃಪುರದಲ್ಲಿ ಸಕಲ ಸದ್ಗುಣ ಸಂಪನ್ನೆಯರಾದ ಎಷ್ಟೋ ಸ್ತ್ರೀಯರಿದ್ದಾರೆ. ಅವರೆಲ್ಲರಮೇಲೆ ನೀನು ಪರಮಾಧಿಕಾರವನ್ನು ವಹಿಸು. ॥ 31 ॥ </p>
<p class="Shlok-Number" id="toc_marker-26-32">ಶ್ಲೋಕ - 32</p>
<p class="Shlok">ಮಮ ಹ್ಯಸಿತಕೇಶಾಂತೇ ತ್ರೈಲೋಕ್ಯಪ್ರವರಾಃ ಸ್ತ್ರಿಯಃ ।</p>
<p class="Shlok">ತಾಸ್ತ್ವಾಂ ಪರಿಚರಿಷ್ಯಂತಿ ಶ್ರಿಯಮಪ್ಸರಸೋ ಯಥಾ ॥ </p>
<p class="Text">ಎಲೈ ಕಪ್ಪಾದ ಕೂದಲುಳ್ಳವಳೇ! ಮೂರು ಲೋಕಗಳಲ್ಲಿಯೂ ಶ್ರೇಷ್ಠರೆನಿಸಿದ ನನ್ನ ಎಲ್ಲ ಭಾರ್ಯೆಯರು - ಲಕ್ಷ್ಮೀದೇವಿಯನ್ನು ಅಪ್ಸರೆಯರು ಉಪಚರಿಸುವಂತೆ ನಿನ್ನ ಶುಶ್ರೂಷೆಯಲ್ಲಿ ನಿರತರಾಗಿರುತ್ತಾರೆ. ॥ 32 ॥</p>
<p class="Shlok-Number" id="toc_marker-26-33">ಶ್ಲೋಕ - 33</p>
<p class="Shlok">ಯಾನಿ ವೈಶ್ರವಣೇ ಸುಭ್ರೂ ರತ್ನಾನಿ ಚ ಧನಾನಿ ಚ ।</p>
<p class="Shlok">ತಾನಿ ಲೋಕಾಂಶ್ಚ ಸುಶ್ರೋಣಿ ಮಾಂ ಚ ಭುಂಕ್ಷ್ವಯಥಾಸುಖಮ್ ॥ </p>
<p class="Text">ಎಲೈ ಶುಭಾಂಗಿಯೇ! ಕುಬೇರನನ್ನು ಜಯಿಸಿ ನಾನು ತಂದಿರುವ ರತ್ನಗಳನ್ನೂ, ಧನರಾಶಿಗಳನ್ನೂ, ಮೂರು ಲೋಕದ ಸಂಪತ್ತನ್ನೂ ಅನುಭವಿಸುತ್ತಾ ನನ್ನೊಡನೆ ಹಾಯಾಗಿರು. ॥ 33 ॥</p>
<p class="Shlok-Number" id="toc_marker-26-34">ಶ್ಲೋಕ - 34</p>
<p class="Shlok">ನ ರಾಮಸ್ತಪಸಾ ದೇವಿ ನ ಬಲೇನ ನ ವಿಕ್ರಮೈಃ ।</p>
<p class="Shlok">ನ ಧನೇನ ಮಯಾ ತುಲ್ಯಸ್ತೇಜಸಾ ಯಶಸಾಪಿ ವಾ ॥ </p>
<p class="Text">ಓ ದೇವಿಯೇ! ರಾಮನು ತಪಸ್ಸಿನಲ್ಲಾಗಲೀ, ಬಲದಲ್ಲಾಗಲೀ, ಪರಾಕ್ರಮದಲ್ಲಾಗಲೀ, ಧನದಿಂದಾಗಲೀ, ತೇಜಸ್ಸಿನಿಂದಾಗಲೀ, ಯಶಸ್ಸಿನಿಂದಾಗಲೀ, ನನಗೆ ಸರಿಸಮಾನನಾಗಲಾರನು. ॥ 34 ॥</p>
<p class="Shlok-Number" id="toc_marker-26-35">ಶ್ಲೋಕ - 35</p>
<p class="Shlok">ಪಿಬ ವಿಹರ ರಮಸ್ವ ಭುಂಕ್ಷ್ವಭೋಗಾನ್</p>
<p class="Shlok"> ಧನನಿಚಯಂ ಪ್ರದಿಶಾಮಿ ಮೇದಿನೀಂ ಚ ।</p>
<p class="Shlok">ಮಯಿ ಲಲ ಲಲನೇ ಯಥಾಸುಖಂ ತ್ವಂ</p>
<p class="Shlok"> ತ್ವಯಿ ಚ ಸಮೇತ್ಯ ಲಲಂತು ಬಾಂಧವಾಸ್ತೇ ॥</p>
<p class="Text">ಎಲೈ ಲಲನಾಮಣಿಯೇ! ಸುರುಚಿರವಾದ ಪಾನೀಯಗಳನ್ನು ಪಾನಮಾಡು. ಯಥೇಚ್ಛವಾಗಿ ವಿಹರಿಸು. ಭೋಗಗಳನ್ನು ಅನಭವಿಸು. ಧನದ ರಾಶಿಗಳನ್ನು, ಭೂಮಂಡಲದ ಭಾಗಗಳನ್ನು ನಿನಗೆ ಬೇಕಾದವರಿಗೆ ಕೊಡು. ನನ್ನೊಡನೆ ಸುಖದಿಂದಲೂ, ವಿಲಾಸದಿಂದಲೂ ಇರು. ನಿನ್ನ ಬಾಂಧವರೆಲ್ಲರೂ ನಿನ್ನೊಡನೆ ಸೇರಿಕೊಂಡು ಸುಖವಾಗಿರಲಿ. ॥ 35 ॥  </p>
<p class="Shlok-Number" id="toc_marker-26-36">ಶ್ಲೋಕ - 36</p>
<p class="Shlok">ಕುಸುಮಿತತರುಜಾಲಸಂತತಾನಿ </p>
<p class="Shlok"> ಭ್ರಮರಯುತಾನಿ  ಸಮುದ್ರತೀರಜಾನಿ ।</p>
<p class="Shlok">ಕನಕವಿಮಲಹಾರಭೂಷಿತಾಂಗಿ  </p>
<p class="Shlok"> ವಿಹರ ಮಯಾ ಸಹ ಭೀರು ಕಾನನಾನಿ ॥ </p>
<p class="Text">ಎಲೈ ಭಯಸ್ವಭಾವದವಳೇ! ಉತ್ತಮವಾದ ಬಂಗಾರದ ಆಭರಣಗಳನ್ನು ಧರಿಸಿಕೊಂಡು, ಸಮುದ್ರತೀರದಲ್ಲಿ ಚೆನ್ನಾಗಿ ಪುಷ್ಪಿತವಾದ, ದುಂಬಿಗಳಿಂದ ಕೂಡಿರುವ, ವೃಕ್ಷಪಂಕ್ತಿಗಳಿಂದ ನಿಬಿಡವಾದ ವನಗಳಲ್ಲಿ ನನ್ನೊಡನೆ ಸೇರಿ ವಿಹರಿಸು. ॥ 36 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ವಿಂಶಃ ಸರ್ಗಃ ॥ 20 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಇಪ್ಪತ್ತನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-27">ಇಪ್ಪತ್ತೊಂದನೆಯ ಸರ್ಗ</p>
<p class="Sub-Heading">ಸೀತಾದೇವಿಯು ರಾವಣನಿಗೆ ಹಿತವಾಕ್ಯವನ್ನು ಹೇಳಿ, ಶ್ರೀರಾಮನ ಮಹಿಮೆಯನ್ನು ಕೊಂಡಾಡಿದುದು</p>
<p class="Shlok-Number" id="toc_marker-27-1">ಶ್ಲೋಕ - 1</p>
<p class="Shlok">ತಸ್ಯ ತದ್ವಚನಂ ಶ್ರುತ್ವಾ ಸೀತಾ ರೌದ್ರಸ್ಯ ರಕ್ಷಸಃ ।</p>
<p class="Shlok">ಆರ್ತಾ ದೀನಸ್ವರಾ ದೀನಂ ಪ್ರತ್ಯುವಾಚ ಶನೈರ್ವಚಃ ॥ </p>
<p class="Text">ಭಯಂಕರವಾಗಿರುವ ರಾಕ್ಷಸರಾಜನಾದ ರಾವಣನ ಮಾತುಗಳನ್ನು ಕೇಳಿ, ದುಃಖಿತಳಾದ ಸೀತಾದೇವಿಯು ಆರ್ತಳಾಗಿ ದೀನಸ್ವರದಿಂದ ನಿಧಾನವಾಗಿ ಹೀಗೆ ಹೇಳಿದಳು. ॥ 1 ॥ </p>
<p class="Shlok-Number" id="toc_marker-27-2">ಶ್ಲೋಕ - 2</p>
<p class="Shlok">ದುಃಖಾರ್ತಾ ರುದತೀ ಸೀತಾ ವೇಪಮಾನಾ ತಪಸ್ವಿನೀ ।</p>
<p class="Shlok">ಚಿಂತಯಂತೀ ವರಾರೋಹಾ ಪತಿಮೇವ ಪತಿವ್ರತಾ ॥ </p>
<p class="Shlok-Number" id="toc_marker-27-3">ಶ್ಲೋಕ - 3</p>
<p class="Shlok">ತೃಣಮಂತರತಃ ಕೃತ್ವಾ ಪ್ರತ್ಯುವಾಚ ಶುಚಿಸ್ಮಿತಾ ।</p>
<p class="Shlok">ನಿವರ್ತಯ ಮನೋ ಮತ್ತಃ ಸ್ವಜನೇ ಕ್ರಿಯತಾಂ ಮನಃ ॥ </p>
<p class="Text">ಸುಂದರಾಂಗಿಯಾದ ಸೀತಾದೇವಿಯು ದುಃಖಪೀಡಿತಳಾಗಿದ್ದಳು. ಅಳುತ್ತಾ ತರ-ತರನೇ ನಡುಗುತ್ತಿದ್ದಳು. ಪತಿಯನ್ನೇ ಯಾವಾಗಲೂ ಚಿಂತಿಸುತ್ತಿದ್ದಳು. ಶುಚಿಸ್ಮಿತೆಯಾದ ಆ ಸಾಧ್ವಿಯು ಪರಪುರುಷರೋಡನೆ ನೇರವಾಗಿ ಮಾತನಾಡಕೂಡದೆಂಬ ಅಭಿಪ್ರಾಯದಿಂದ ಹುಲ್ಲುಕಡ್ಡಿಯೊಂದನ್ನು ಮಧ್ಯದಲ್ಲಿ ಅಡ್ಡಲಾಗಿಟ್ಟು ಇಂತೆಂದಳು ‘‘ಎಲೈ ರಾಕ್ಷಸರಾಜನೇ! ನಿನ್ನ ಮನಸ್ಸನ್ನು ನನ್ನಿಂದ ತೊಲಗಿಸಿ ಬಿಡು. ನಿನ್ನ ಭಾರ್ಯೆಯರಲ್ಲೇ ಅದು ಅನುರಕ್ತವಾಗಲಿ. ॥ 2-3 ॥</p>
<p class="Shlok-Number" id="toc_marker-27-4">ಶ್ಲೋಕ - 4</p>
<p class="Shlok">ನ ಮಾಂ ಪ್ರಾರ್ಥಯಿತುಂ ಯುಕ್ತಂ ಸುಸಿದ್ಧಿಮಿವ ಪಾಪಕೃತ್ ।</p>
<p class="Shlok">ಅಕಾರ್ಯಂ ನ ಮಯಾ ಕಾರ್ಯಮೇಕಪತ್ನ್ಯಾ ವಿಗರ್ಹಿತಮ್ ॥ </p>
<p class="Shlok-Number" id="toc_marker-27-5">ಶ್ಲೋಕ - 5</p>
<p class="Shlok">ಕುಲಂ ಸಂಪ್ರಾಪ್ತಯಾ ಪುಣ್ಯಂ ಕುಲೇ ಮಹತಿ ಜಾತಯಾ ।<br/>ಏವಮುಕ್ತ್ವಾ ತು ವೈದೇಹೀ ರಾವಣಂ ತಂ ಯಶಸ್ವಿನೀ ॥ </p>
<p class="Text"> ಪಾಪಿಷ್ಠನು ಒಳ್ಳೆಯ ಸಿದ್ಧಿಯನ್ನು ಬಯಸುವಂತೆ, ನೀನು ನನ್ನನ್ನು ಬಯಸುವುದು ಯುಕ್ತವಲ್ಲ. ಪಾಪಿಷ್ಠನಿಗೆ ಸಿದ್ಧಿಯು ಸಿದ್ಧಿಸದಂತೆ ನಾನು ನಿನಗೆ ದೊರಕತಕ್ಕವಳಲ್ಲ. ನಾನು ಮಹಾಕುಲದಲ್ಲಿ ಹುಟ್ಟಿ ಪುಣ್ಯಕುಲಕ್ಕೆ ಸೇರಿದವಳು. ಶ್ರೀರಾಮನ ಏಕಪತ್ನಿಯಾಗಿರುವವಳು (ಪತಿವ್ರತೆಯಾಗಿರುವವಳು). ನೀನು ಸೂಚಿಸುತ್ತಿರುವ ಅತಿನಿಂದ್ಯವಾದ ಕಾರ್ಯವನ್ನು ಮಾಡುವುದು ನನಗೆ ಯುಕ್ತವಲ್ಲ.’’ ಯಶೋವತಿಯಾದ ಸೀತಾದೇವಿಯು ಹೀಗೆ ಹೇಳಿ ರಾವಣನನ್ನು ಪೂರ್ಣವಾಗಿ ತಿರಸ್ಕರಿಸುತ್ತಾ ಪುನಃ ಹೀಗೆ ಹೇಳಿದಳು. ॥ 4-5 ॥ </p>
<p class="Shlok-Number" id="toc_marker-27-6">ಶ್ಲೋಕ - 6</p>
<p class="Shlok">ರಾಕ್ಷಸಂ ಪೃಷ್ಠತಃ ಕೃತ್ವಾ ಭೂಯೋ ವಚನಮಬ್ರವೀತ್ ।</p>
<p class="Shlok">ನಾಹಮೌಪಯಿಕೀ ಭಾರ್ಯಾ ಪರಭಾರ್ಯಾ ಸತೀ ತವ ॥ </p>
<p class="Shlok-Number" id="toc_marker-27-7">ಶ್ಲೋಕ - 7</p>
<p class="Shlok">ಸಾಧು ಧರ್ಮಮವೇಕ್ಷಸ್ವ ಸಾಧು ಸಾಧುವ್ರತಂ ಚರ ।</p>
<p class="Shlok">ಯಥಾ ತವ ತಥಾನ್ಯೇಷಾಂ ದಾರಾ ರಕ್ಷ್ಯಾ ನಿಶಾಚರ ॥ </p>
<p class="Text">‘‘ಪತಿವ್ರತೆಯಾಗಿರುವ ನಾನು ಶ್ರೀರಾಮಚಂದ್ರನ ಭಾರ್ಯೆಯು. ನಿನಗೆ ಪರಸತಿಯಾಗಿರುವೆ. ಸತ್ಪುರುಷರ ಧರ್ಮವನ್ನು ಚೆನ್ನಾಗಿ ತಿಳಿದುಕೊಂಡು, ಅವರು ಆಚರಿಸುವಂತೆ ನೀನೂ ಆಚರಿಸು. ಎಲೈ ನಿಶಾಚರನೇ! ನಿನ್ನ ಸತಿಯರು ಪರಪುರುಷರ ವಶರಾಗದಂತೆ ನೀನು ರಕ್ಷಿಸುವಂತೆ, ಪರಪತ್ನಿಯರನ್ನೂ ಅವರ ಶೀಲಕ್ಕೆ ಭಂಗವುಂಟಾಗದಂತೆ ರಕ್ಷಿಸಬೇಕು. ಹೀಗೆ ಗ್ರಹಿಸಿ, ನಿನಗೆ ನೀನೇ ಉಪಮಾನವಾಗಿಸಿಕೊಂಡು ನಿನ್ನ ಭಾರ್ಯೆಯರಲ್ಲೇ ರಮಿಸುವವನಾಗು.’’ ॥ 6-7 ॥ </p>
<p class="Shlok-Number" id="toc_marker-27-8">ಶ್ಲೋಕ - 8</p>
<p class="Shlok">ಆತ್ಮಾನಮುಪಮಾಂ ಕೃತ್ವಾ ಸ್ವೇಷು ದಾರೇಷು ರಮ್ಯತಾಮ್ ।</p>
<p class="Shlok">ಅತುಷ್ಟಂ ಸ್ವೇಷು ದಾರೇಷು ಚಪಲಂ ಚಲಿತೇಂದ್ರಿಯಮ್ ॥ </p>
<p class="Shlok-Number" id="toc_marker-27-9">ಶ್ಲೋಕ - 9</p>
<p class="Shlok">ನಯಂತಿ ನಿಕೃತಿಪ್ರಜ್ಞಂ ಪರದಾರಾಃ ಪರಾಭವಮ್ ।</p>
<p class="Shlok">ಇಹ ಸಂತೋ ನ ವಾ ಸಂತಿ ಸತೋ ವಾ ನಾನುವರ್ತಸೇ ॥ </p>
<p class="Shlok-Number" id="toc_marker-27-10">ಶ್ಲೋಕ - 10</p>
<p class="Shlok">ತಥಾ ಹಿ ವಿಪರೀತಾ ತೇ ಬುದ್ಧಿರಾಚಾರವರ್ಜಿತಾ ।</p>
<p class="Shlok">ವಚೋ ಮಿಥ್ಯಾಪ್ರಣೀತಾತ್ಮಾ ಪಥ್ಯಮುಕ್ತಂ ವಿಚಕ್ಷಣೈಃ ॥ </p>
<p class="Shlok-Number" id="toc_marker-27-11">ಶ್ಲೋಕ - 11</p>
<p class="Shlok">ರಾಕ್ಷಸಾನಾಮಭಾವಾಯ ತ್ವಂ ವಾ ನ ಪ್ರತಿಪದ್ಯಸೇ ।</p>
<p class="Shlok">ಅಕೃತಾತ್ಮಾನಮಾಸಾದ್ಯ ರಾಜಾನಮನಯೇ ರತಮ್ ॥ </p>
<p class="Shlok-Number" id="toc_marker-27-12">ಶ್ಲೋಕ - 12</p>
<p class="Shlok">ಸಮೃದ್ಧಾನಿ ವಿನಶ್ಯಂತಿ ರಾಷ್ಟ್ರಾಣಿ ನಗರಾಣಿ ಚ ।</p>
<p class="Shlok">ತಥೇಯಂ ತ್ವಾಂ ಸಮಾಸಾದ್ಯ ಲಂಕಾ ರತ್ನೌಘ ಸಂಕುಲಾ ॥ </p>
<p class="Text">ತನ್ನ ಪತ್ನಿಯರಲ್ಲಿ ತೃಪ್ತಿಹೊಂದದೇ ಇರುವ, ಅಸಭ್ಯನಾದ, ಚಂಚಲವಾದ ಮನಸ್ಸುಳ್ಳ, ವಂಚಕ ಬುದ್ಧಿಯಿಂದ ಕೂಡಿರುವವನು ಪರಸತಿಯರಿಂದ ಪರಾಭವಗೊಳ್ಳುತ್ತಾನೆ. ನಿನ್ನ ಬುದ್ಧಿಯು ಸದಾಚಾರ-ಸದ್ವ್ಯವಹಾರಗಳಿಂದ ದೂರವಾಗಿರುವುದನ್ನು, ವಿರುದ್ಧವಾಗಿರುವುದನ್ನು ನೋಡಿದರೆ, ನಿನ್ನ ರಾಜ್ಯದಲ್ಲಿ ಸತ್ಪುರುಷರೇ ಇಲ್ಲವೆಂದು ಭಾವಿಸಬೇಕಾಗುತ್ತದೆ. ಇದ್ದರೂ ಅವರ ಮಾರ್ಗವನ್ನು ನೀನು ಅನುಸರಿಸುತ್ತಿಲ್ಲ ಎಂಬುದು ಸ್ಪಷ್ಟವಾಗಿದೆ. ನೀನು ವ್ಯರ್ಥವಾಗಿ ಪ್ರಣಯ ಪ್ರಲಾಪಗಳನ್ನು ಮಾಡುತ್ತಿರುವೆ. ಸತ್ಪುರುಷರ ಸದುಪದೇಶವನ್ನು ಕೇಳುವುದಿಲ್ಲ. ರಾಕ್ಷಸರ ನಾಶಕ್ಕಾಗಿ ನೀನು ತೊಡಗಿರುವಂತೆ ಕಾಣುತ್ತದೆ. ಸತ್ಪುರುಷರ ಉಪದೇಶಗಳನ್ನು ಗ್ರಹಿಸದಿರುವ ಅನೀತಿವಂತನಾದ ರಾಜನನ್ನು ಪಡೆದ ಸಮೃದ್ಧವಾದ ರಾಷ್ಟ್ರಗಳೂ, ನಗರಗಳೂ ವಿನಾಶ ಹೊಂದುತ್ತವೆ. ಅದೇ ರೀತಿಯಲ್ಲಿ ರತ್ನಗಳ ರಾಶಿಗಳಿಂದ ಸಮೃದ್ಧವಾಗಿರುವ ಈ ಲಂಕೆಯು ಅನೀತಿವಂತನಾದ, ಜಿತೇಂದ್ರಿಯನಲ್ಲದ ನಿನ್ನಂತಹ ರಾಜನನ್ನು ಪಡೆದು, ನೀನೊಬ್ಬನ ಅಪರಾಧದಿಂದಲೇ ಬಹಳ ಬೇಗ ವಿನಾಶಹೊಂದುತ್ತದೆ. ॥ 8-12 ॥</p>
<p class="Shlok-Number" id="toc_marker-27-13">ಶ್ಲೋಕ - 13</p>
<p class="Shlok">ಅಪರಾಧಾತ್ತವೈಕಸ್ಯ ನ ಚಿರಾದ್ವಿನಶಿಷ್ಯತಿ ।</p>
<p class="Shlok">ಸ್ವಕೃತೈರ್ಹನ್ಯಮಾನಸ್ಯ ರಾವಣಾ ದೀರ್ಘದರ್ಶಿನಃ ॥ </p>
<p class="Shlok-Number" id="toc_marker-27-14">ಶ್ಲೋಕ - 14</p>
<p class="Shlok">ಅಭಿನಂದಂತಿ ಭೂತಾನಿ ವಿನಾಶೇ ಪಾಪಕರ್ಮಣಃ ।</p>
<p class="Shlok">ಏವಂ ತ್ವಾಂ ಪಾಪಕರ್ಮಾಣಂ ವಕ್ಷ್ಯಂತಿ ನಿಕೃತಾ ಜನಾಃ ॥</p>
<p class="Text">ಎಲೈ ರಾವಣಾ! ದೂರದೃಷ್ಟಿಯಿಲ್ಲದೆ ತಾನು ಮಾಡುವ ಪಾಪಕರ್ಮದಿಂದಲೇ ವಿನಾಶಹೊಂದುವ ಪಾಪಕರ್ಮಿಯ ನಾಶದಿಂದ ಎಲ್ಲ ಪ್ರಾಣಿಗಳೂ ಸಂತೋಷಗೊಳ್ಳುತ್ತವೆ. ಪಾಪಿಯಾದ ನೀನು ನಾಶಹೊಂದಿದಾಗ ನಿನ್ನಿಂದ ವಂಚಿತರಾದ ಜನರು (ಅಹಿಂಸಕರಾದ ದೇವಗಂಧರ್ವರು) ಸಂತೋಷಗೊಂಡು ‘ಭಯಂಕರನಾದ ಕ್ರೂರಿಯಾದ ರಾವಣನು ದೈವಯೋಗದಿಂದ ವಿನಾಶಹೊಂದಿದನು’, ಇದು ತುಂಬಾ ಒಳ್ಳೆಯದಾಯಿತು ಎಂದು ಹೇಳಿಕೊಳ್ಳುವರು. ॥ 13-14 ॥</p>
<p class="Shlok-Number" id="toc_marker-27-15">ಶ್ಲೋಕ - 15</p>
<p class="Shlok">ದಿಷ್ಟ್ಯೈ ತದ್ವ್ಯಸನಂ ಪ್ರಾಪ್ತೋ ರೌದ್ರ ಇತ್ಯೇವ ಹರ್ಷಿತಾಃ ।</p>
<p class="Shlok">ಶಕ್ಯಾ ಲೋಭಯಿತುಂ ನಾಹಮೈಶ್ವರ್ಯೇಣ ಧನೇನ ವಾ ॥</p>
<p class="Text">ರಾವಣನೇ! ಐಶ್ವರ್ಯದಿಂದಾಗಲೀ, ಧರ್ಮದಿಂದಾಗಲೀ, ನನ್ನನ್ನು ಪ್ರಲೋಭನಗೊಳಿಸುವುದು ಸರ್ವಥಾ ಸಾಧ್ಯವಿಲ್ಲ. ಸೂರ್ಯನೊಡನೆ ಪ್ರಭೆಯು ಸೇರಿರುವಂತೆ ರಾಘವನೊಡನೆ ನಾನು ಯಾವಾಗಲೂ ಸೇರಿಕೊಂಡೇ ಇರುವೆನು. ॥ 15 ॥</p>
<p class="Shlok-Number" id="toc_marker-27-16">ಶ್ಲೋಕ - 16</p>
<p class="Shlok">ಅನನ್ಯಾ ರಾಘವೇಣಾಹಂ ಭಾಸ್ಕರೇಣ ಪ್ರಭಾ ಯಥಾ ।</p>
<p class="Shlok">ಉಪಧಾಯ ಭುಜಂ ತಸ್ಯ ಲೋಕನಾಥಸ್ಯ ಸತ್ಕೃತಮ್ ॥</p>
<p class="Text">ಲೋಕನಾಥನಾದ ಶ್ರೀರಾಮನ ತ್ರಿಲೋಕ ಸತ್ಕೃತವಾದ ಭುಜವನ್ನೇ ತಲೆದಿಂಬಾಗಿಸಿಕೊಳ್ಳುತ್ತಿದ್ದ ನಾನು ಬೇರೊಬ್ಬನ ಭುಜವನ್ನು ಹೇಗೆತಾನೇ ಆಶ್ರಯಿಸುವೆ? ॥ 16 ॥</p>
<p class="Shlok-Number" id="toc_marker-27-17">ಶ್ಲೋಕ - 17</p>
<p class="Shlok">ಕಥಂ ನಾಮೋಪಧಾಸ್ಯಾಮಿ ಭುಜಮನ್ಯಸ್ಯ ಕಸ್ಯಚಿತ್ ।</p>
<p class="Shlok">ಅಹಮೌಪಯಿಕೀ ಭಾರ್ಯಾ ತಸ್ಮೈವ ವಸುಧಾಪತೇಃ ॥</p>
<p class="Text"> ವೇದವ್ರತಗಳಿಂದ ಸ್ನಾತನಾದ, ಆತ್ಮಜ್ಞಾನಿಯಾದ ಬ್ರಾಹ್ಮಣನಿಗೆ ಬ್ರಹ್ಮವಿದ್ಯೆಯು ಯೋಗ್ಯವಾಗಿರುವಂತೆ, ಭೂಮಿಗೆ ಒಡೆಯನಾದ ಶ್ರೀರಾಮನಿಗೆ ಮಾತ್ರವೇ ನಾನು ಯೋಗ್ಯ ಭಾರ್ಯೆಯಾಗಿರುವೆನು. ॥ 17 ॥ </p>
<p class="Shlok-Number" id="toc_marker-27-18">ಶ್ಲೋಕ - 18</p>
<p class="Shlok">ವ್ರತಸ್ನಾತಸ್ಯ ವಿಪ್ರಸ್ಯ ವಿದ್ಯೇವ ವಿದಿತಾತ್ಮನಃ ।</p>
<p class="Shlok">ಸಾಧುರಾವಣ ರಾಮೇಣ ಮಾಂ ಸಮಾನಯ ದುಃಖಿತಾಮ್ ॥</p>
<p class="Shlok-Number" id="toc_marker-27-19">ಶ್ಲೋಕ - 19</p>
<p class="Shlok">ವನೇ ವಾಸಿತಯಾ ಸಾರ್ಧಂ ಕರೇಣ್ವೇವ ಗಜಾಧಿಪಮ್ ।</p>
<p class="Shlok">ಮಿತ್ರಮೌಪಯಿಕಂ ಕರ್ತುಂ ರಾಮಃ ಸ್ಥಾನಂ ಪರೀಪ್ಸತಾ ॥</p>
<p class="Shlok-Number" id="toc_marker-27-20">ಶ್ಲೋಕ - 20</p>
<p class="Shlok">ವಧಂ ಚಾನಿಚ್ಛತಾ ಘೋರಂ ತ್ವಯಾಸೌ ಪುರುಷರ್ಷಭಃ ।</p>
<p class="Shlok">ವಿದಿತಃ ಸ ಹಿ ಧರ್ಮಜ್ಞಃ ಶರಣಾಗತವತ್ಸಲಃ ॥</p>
<p class="Text">ಎಲೈ ಸಾಧುರಾವಣಾ!<span class="char-style-override-6"> *</span>ಅರಣ್ಯದಲ್ಲಿ ಸಂಚರಿಸುತ್ತಿರುವ ಹೆಣ್ಣಾನೆಯನ್ನು ಗಜರಾಜನೊಂದಿಗೆ ಸೇರಿಸುವಂತೆ, ಪತಿವಿಯೋಗದಿಂದ ದುಃಖಿತಳಾದ ನನ್ನನ್ನು ಶ್ರೀರಾಮನೊಡನೆ ಸೇರಿಸು. ಇದು ನಿನಗೆ ಉಚಿತವಾಗಿದೆ. ನಿನಗೆ ನಿನ್ನ ರಾಜ್ಯವನ್ನು ಉಳಿಸಿಕೊಳ್ಳಬೇಕೆಂಬ ಇಚ್ಛೆ ಇದ್ದರೆ, ರಾಕ್ಷಸರ ಘೋರವಾದ ವಧೆಯಲ್ಲಿ ನಿನಗೆ ಇಚ್ಛೆ ಇಲ್ಲದಿದ್ದರೆ, ಪುರುಷ ಶ್ರೇಷ್ಠನಾದ ಶ್ರೀರಾಮನಲ್ಲಿ ಸ್ನೇಹಬೆಳೆಸುವುದು ಮೇಲು. ಶ್ರೀರಾಮಚಂದ್ರನು ಸರ್ವಧರ್ಮಗಳನ್ನು ತಿಳಿದವನೂ, ಶರಣಾಗತವತ್ಸಲನೂ ಎಂದು ಪ್ರಸಿದ್ಧನಾದವನು. ನಿನಗೆ ಬದುಕುವ ಇಚ್ಛೆ ಇದ್ದರೆ ಅವನ ಸ್ನೇಹವನ್ನು ಬೆಳೆಸಿಕೊ. ॥18-20॥ </p>
<p class="Footnotes">* ಇಲ್ಲಿ ಸಾಧುರಾವಣ ಎಂದು ಸಂಬೋಧಿಸಿದ ಭಾವ ಉಪದೇಶಿಸುವಾಗ ಗೌರವ ಸೂಚಕವಾದ ಸಂಬೋಧನೆ. ಮೊದಲು ಸೀತಾಪಹರಣದ  ಸಮಯದಲ್ಲಿ ಸಾಧುವೇಷದಿಂದ ಬಂದಿದ್ದ ಎಂದು.</p>
<p class="Shlok-Number" id="toc_marker-27-21">ಶ್ಲೋಕ - 21</p>
<p class="Shlok">ತೇನ ಮೈತ್ರೀ ಭವತು ತೇ ಯದಿ ಜೀವಿತುಮಿಚ್ಛಸಿ ।</p>
<p class="Shlok">ಪ್ರಸಾದಯಸ್ವ ತ್ವಂ ಚೈನಂ ಶರಣಾಗತವತ್ಸಲಮ್ ॥</p>
<p class="Text">ಶರಣಾಗತವತ್ಸಲನಾದ ಶ್ರೀರಾಮನನ್ನು ನೀನು ಪ್ರಸನ್ನಗೊಳಿಸು. ಶುದ್ಧಹೃದಯದಿಂದ ವಿನೀತನಾಗಿ ನನ್ನನ್ನು ಅವನಿಗೆ ಒಪ್ಪಿಸಿಕೊಡು. ಅದೇ ನಿನಗೆ ಉಚಿತವಾಗಿದೆ. ಇದರಿಂದ ಅವನೂ ಪ್ರಸನ್ನನಾಗುವನು. ॥ 21 ॥</p>
<p class="Shlok-Number" id="toc_marker-27-22">ಶ್ಲೋಕ - 22</p>
<p class="Shlok">ಮಾಂ ಚಾಸ್ಮೈ ಪ್ರಯತೋ ಭೂತ್ವಾ ನಿರ್ಯಾತಯಿತುಮರ್ಹಸಿ ।</p>
<p class="Shlok">ಏವಂ ಹಿ ತೇ ಭವೇತ್ ಸ್ವಸ್ತಿ ಸಂಪ್ರದಾಯ ರಘೂತ್ತಮೇ ॥</p>
<p class="Text">ಎಲೈ ರಾವಣಾ! ನನ್ನ ಮಾತಿನಂತೆ ನನ್ನನ್ನು ಶ್ರೀರಾಮ ಚಂದ್ರಪ್ರಭುವಿಗೆ ಸಮರ್ಪಿಸುವುದರಿಂದ ನಿನಗೆ ಮಂಗಳ ಉಂಟಾದೀತು. ಇದಕ್ಕೆ ತಪ್ಪಿದರೆ ಮರಣವು ತಪ್ಪದು. ॥ 22 ॥</p>
<p class="Shlok-Number" id="toc_marker-27-23">ಶ್ಲೋಕ - 23</p>
<p class="Shlok">ಅನ್ಯಥಾ ತ್ವಂ ಹಿ ಕುರ್ವಾಣೋ ವಧಂ ಪಾಪ್ಸ್ಯಸಿ ರಾವಣ ।</p>
<p class="Shlok">ವರ್ಜಯೇದ್ವಜ್ರಮುತ್ಸೃಷ್ಟಂವರ್ಜಯೇದಂತಕಶ್ಚಿರಮ್ ॥</p>
<p class="Text">ಇಂದ್ರನು ಪ್ರಯೋಗಿಸಿದ ವಜ್ರಾಯುಧವಾದರೂ ನಿನ್ನನ್ನು ಕೊಲ್ಲದೆ ಇರಬಹುದು. ಯಮನು ಬಹಳಕಾಲ ನಿನ್ನ ಬಳಿಗೆ ಬರದೇ ಇರಬಹುದು, ಆದರೆ ಜಗತ್ಪತಿಯಾದ ರಾಘವನು ಕೋಪಗೊಂಡರೆ ನಿನ್ನಂತಹ ದುರುಳನನ್ನು ಜೀವಸಹಿತವಾಗಿ ಬಿಡಲಾರನು. ॥ 23 ॥</p>
<p class="Shlok-Number" id="toc_marker-27-24">ಶ್ಲೋಕ - 24</p>
<p class="Shlok">ತ್ವದ್ವಿಧಂ ತು ನ ಸಂಕ್ರುದ್ಧೋ ಲೋಕನಾಥಃ ಸ ರಾಘವಃ ।</p>
<p class="Shlok">ರಾಮಸ್ಯ ಧನುಷಃ ಶಬ್ದಂ ಶ್ರೋಷ್ಯಸಿ ತ್ವಂ ಮಹಾಸ್ವನಮ್ ॥</p>
<p class="Text"> ಇಂದ್ರನು ಪ್ರಯೋಗಿಸಿದ ವಜ್ರಾಯುಧದ ಭಾರೀ ಶಬ್ದದಂತೆ-ಭೂಮ್ಯಾಕಾಶಗಳನ್ನು ನಡುಗಿಸುವಂತಹ ಶ್ರೀರಾಮನ ಧನುಷ್ಟಂಕಾರವನ್ನು ನೀನು ಬೇಗನೇ ಕೇಳಲಿರುವೆ. ॥ 24 ॥</p>
<p class="Shlok-Number" id="toc_marker-27-25">ಶ್ಲೋಕ - 25</p>
<p class="Shlok">ಶತಕ್ರತುವಿಸೃಷ್ಟಸ್ಯ ನಿರ್ಘೋಷಮಶನೇರಿವ ।</p>
<p class="Shlok">ಇಹ ಶೀಘ್ರಂ ಸುಪರ್ವಾಣೋ ಜ್ವಲಿತಾಸ್ಯಾ ಇವೋರಗಾಃ ॥</p>
<p class="Shlok-Number" id="toc_marker-27-26">ಶ್ಲೋಕ - 26</p>
<p class="Shlok">ಇಷವೋ ನಿಪತಿಷ್ಯಂತಿ ರಾಮಲಕ್ಷ್ಮಣಲಕ್ಷಣಾಃ ।</p>
<p class="Shlok">ರಕ್ಷಾಂಸಿ ಪರಿನಿಘ್ನಂತಃ ಪುರ್ಯಾಮಸ್ಯಾಂ ಸಮಂತತಃ ॥</p>
<p class="Text">ಒಳ್ಳೆಯ ಗಿಣ್ಣುಗಳನ್ನು ಹೊಂದಿರುವ ಬುಸುಗುಟ್ಟುವ ಮಹಾಸರ್ಪಗಳಂತೆ ಪ್ರಜ್ವಲಿಸುವ ತೀಕ್ಷ್ಣವಾದ ಅಗ್ರಭಾಗಗಳುಳ್ಳ ರಾಮ-ಲಕ್ಷ್ಮಣರ ಗುರುತು ಇರುವ ದಿವ್ಯವಾದ ಬಾಣಗಳು ಈ ಲಂಕಾ ಪಟ್ಟಣದ ಮೇಲೆ ಬೀಳುವವು. ಶ್ರೀರಾಮ-ಲಕ್ಷ್ಮಣರ ಗರಿಕಟ್ಟಿದ ಬಾಣಗಳು ಈ ಲಂಕಾನಗರದ ಮೇಲೆ ಮಳೆಯಂತೆ ಸುರಿದು ರಾಕ್ಷಸರನ್ನು ಸಂಹರಿಸುತ್ತಾ ಎಲ್ಲೆಡೆ ತುಂಬಿಹೋಗುತ್ತವೆ. ॥ 25-26 ॥</p>
<p class="Shlok-Number" id="toc_marker-27-27">ಶ್ಲೋಕ - 27</p>
<p class="Shlok">ಅಸಂಪಾತಂ ಕರಿಷ್ಯಂತಿ ಪತಂತಃ ಕಂಕವಾಸಸಃ ।</p>
<p class="Shlok">ರಾಕ್ಷಸೇಂದ್ರಮಹಾಸರ್ಪಾನ್ ಸ ರಾಮಗರುಡೋ ಮಹಾನ್ ॥</p>
<p class="Text">ವೈನತೇಯನು ಸರ್ಪಗಳನ್ನು ಕ್ಷಣಮಾತ್ರದಲ್ಲಿ ಮೇಲೆತ್ತಿಕೊಂಡು ಹೋಗಿ ಕೊಲ್ಲುವಂತೆ ಮಹಾ ಪರಾಕ್ರಮಶಾಲಿಯದ ಶ್ರೀರಾಮರೂಪಿ ಗರುಡನು ಸರ್ಪರೂಪಿ ರಾಕ್ಷಸರನ್ನು ಬಹಳ ಬೇಗನೇ ಸಂಹರಿಸಲಿದ್ದಾನೆ. ॥ 27 ॥</p>
<p class="Shlok-Number" id="toc_marker-27-28">ಶ್ಲೋಕ - 28</p>
<p class="Shlok">ಉದ್ಧರಿಷ್ಯತಿ ವೇಗೇನ ವೈನತೇಯ ಇವೋರಗಾನ್ ।</p>
<p class="Shlok">ಅಪನೇಷ್ಯತಿ ಮಾಂ ಭರ್ತಾ ತ್ವತ್ತಃ ಶೀಘ್ರಮರಿಂದಮಃ ॥</p>
<p class="Text"> ಮಹಾವಿಷ್ಣುವು ತ್ರಿವಿಕ್ರಮನಾಗಿ ಮೂರೇ ಹೆಜ್ಜೆಗಳಿಂದ ಅಸುರರ ಅಪಾರ ಸಂಪತ್ತನ್ನು ಅಪಹರಿಸಿದಂತೆ, ಶತ್ರು ಸಂಹಾರಕನಾದ ನನ್ನ ಪತಿಯು ನಿನ್ನಿಂದ ನನ್ನನ್ನು ಕ್ಷಣಮಾತ್ರದಲ್ಲಿ ಬಿಡಿಸಿಕೊಂಡು ಹೋಗುತ್ತಾನೆ.॥ 28 ॥ </p>
<p class="Shlok-Number" id="toc_marker-27-29">ಶ್ಲೋಕ - 29</p>
<p class="Shlok">ಅಸುರೇಭ್ಯಃ ಶ್ರಿಯಂ ದೀಪ್ತಾಂ ವಿಷ್ಣುಸಿಭಿರಿವ ಕ್ರಮೈಃ ।</p>
<p class="Shlok">ಜನಸ್ಥಾನೇ ಹತಸ್ಥಾನೇ ನಿಹತೇ ರಕ್ಷಸಾಂ ಬಲೇ ॥</p>
<p class="Text">ಎಲೈ ರಾವಣಾ! ಜನಸ್ಥಾನದಲ್ಲಿ ಖರದೂಷಣಾದಿ ಸಹಿತ ಹದಿನಾಲ್ಕು ಸಾವಿರ ರಾಕ್ಷಸರು ಶ್ರೀರಾಮನಿಂದ ಮಣ್ಣುಗೂಡಿದರು. ಅದರಿಂದ ನಿನ್ನ ಅಧಿಕಾರದಲ್ಲಿದ್ದ ಒಂದು ಸೈನ್ಯವಸಾಹತು ಕೈಬಿಟ್ಟು ಹೋಯಿತು. ಅಷ್ಟೇ ಅಲ್ಲದೆ ಶ್ರೀರಾಮನನ್ನು ಸಂಗ್ರಾಮದಲ್ಲಿ ಎದುರಿಸಲು ಸಾಮರ್ಥ್ಯವಿಲ್ಲದೆ ನೀನು ನನ್ನನ್ನು ಅಪಹರಿಸಿಕೊಂಡು ಬಂದು ದುಷ್ಕಾರ್ಯವನ್ನು ಮಾಡಿರುವೆ. ॥ 29 ॥ </p>
<p class="Shlok-Number" id="toc_marker-27-30">ಶ್ಲೋಕ - 30</p>
<p class="Shlok">ಅಶಕ್ತೇನ ತ್ವಯಾ ರಕ್ಷಃ ಕೃತಮೇತದಸಾಧು ವೈ ।</p>
<p class="Shlok">ಆಶ್ರಮಂ ತು ತಯೋಃ ಶೂನ್ಯಂ ಪ್ರವಿಶ್ಯ ನರಸಿಂಹಯೋಃ ॥</p>
<p class="Text">ಎಲೈ ಅಧಮಾಧಮನೇ! ಸಿಂಹಸದೃಶ ಪರಾಕ್ರಮಿಗಳಾದ ರಾಮ-ಲಕ್ಷ್ಮಣರಿಬ್ಬರೂ ಹೊರಗೆ ಹೋಗಿದ್ದಾಗ, ನೀನು ಕಳ್ಳನಂತೆ ಆಶ್ರಮವನ್ನು ಪ್ರವೇಶಿಸಿ ನನ್ನನ್ನು ಅಪಹರಿಸಿಕೊಂಡು ಬಂದಿರುವೆ. ॥ 30 ॥</p>
<p class="Shlok-Number" id="toc_marker-27-31">ಶ್ಲೋಕ - 31</p>
<p class="Shlok">ಗೋಚರಂ ಗತಯೋರ್ಭ್ರಾತ್ರೋರಪನೀತಾ ತ್ವಯಾಧಮ ।</p>
<p class="Shlok">ನ ಹಿ ಗಂಧಮುಪಾಘ್ರಾಯ ರಾಮಲಕ್ಷ್ಮಣಯೋಸ್ತ್ವಯಾ ॥</p>
<p class="Text">ಜೋಡಿ ಸಿಂಹಗಳ ವಾಸನೆಯನ್ನು ಮೂಸಿದ ನಾಯಿಗೆ ಅವುಗಳನ್ನು ದಿಟ್ಟಿಸಿ ನೋಡಲು ಸಾಧ್ಯವಾಗದಿರುವಂತೆ ರಾಮ-ಲಕ್ಷ್ಮಣರ ವಾಸನೆಯನ್ನು ಆಘ್ರಾಣಿಸಿದ ನೀನು ಅವರನ್ನು ನೋಡುವುದಾಗಲೀ, ಅವರ ಎದುರು ನಿಲ್ಲುವುದಾಗಲೀ, ಸಾಧ್ಯವಾಗದು. ॥ 31 ॥</p>
<p class="Shlok-Number" id="toc_marker-27-32">ಶ್ಲೋಕ - 32</p>
<p class="Shlok">ಶಕ್ಯಂ ಸಂದರ್ಶನೇ ಸ್ಥಾತುಂ ಶುನಾ ಶಾರ್ದೂಲಯೋರಿವ ।</p>
<p class="Shlok">ತಸ್ಯ ತೇ ವಿಗ್ರಹೇ ತಾಭ್ಯಾಂ ಯುಗಗ್ರಹಣಮಸ್ಥಿರಮ್ ॥</p>
<p class="Text">ದೇವೇಂದ್ರನ ಎರಡು ತೋಳುಗಳೊಡನೆ ವೃತ್ರಾಸುರನು ಒಂದು ಬಾಹುವಿನಿಂದ ಪರಾಜಿತನಾದಂತೆ, ಚೋರವೃತ್ತಿಯವನಾದ ನಿನಗೆ ರಾಮ-ಲಕ್ಷ್ಮಣರೊಡನೆ ಯುದ್ಧ ಸಂಭವಿಸಿದರೆ ನಿನ್ನ ಪರಾಜಯವು ನಿಶ್ಚಿತವು. ॥ 32 ॥ </p>
<p class="Shlok-Number" id="toc_marker-27-33">ಶ್ಲೋಕ - 33</p>
<p class="Shlok">ವೃತ್ರಸ್ಯೇವೇಂದ್ರ ಬಾಹುಭ್ಯಾಂ ಬಾಹೋರೇಕಸ್ಯ ನಿಗ್ರಹಃ ।</p>
<p class="Shlok">ಕ್ಷಿಪ್ರಂ ತವ ಸ ನಾಥೋ ಮೇ ರಾಮಃ ಸೌಮಿತ್ರಿಣಾ ಸಹ ।</p>
<p class="Shlok">ತೋಯಮಲ್ಪಮಿವಾದಿತ್ಯಃ ಪ್ರಾಣಾನಾದಾಸ್ಯತೇ ಶರೈಃ ॥</p>
<p class="Shlok-Number" id="toc_marker-27-34">ಶ್ಲೋಕ - 34</p>
<p class="Shlok">ಗಿರಿಂ ಕುಬೇರಸ್ಯ ಗತೋಥವಾಲಯಂ</p>
<p class="Shlok"> ಸಭಾಂ ಗತೋ ವಾ ವರುಣಸ್ಯ ರಾಜ್ಞಃ ।</p>
<p class="Shlok">ಅಸಂಶಯಂ ದಾಶರಥೇರ್ನ ಮೋಕ್ಷ್ಯಸೇ</p>
<p class="Shlok"> ಮಹಾದ್ರುಮಃ ಕಾಲಹತೋಶನೇರಿವ ॥</p>
<p class="Text">ಭಗವಾನ್ ಸೂರ್ಯನು ತನ್ನ ಕಿರಣಗಳಿಂದ ಸ್ವಲ್ಪ ನೀರಿರುವ ಹೊಂಡವನ್ನು ಒಣಗಿಸಿ ಬಿಡುವಂತೆ, ನನ್ನ ಪತಿಯಾದ ಶ್ರೀರಾಮನು ಸೌಮಿತ್ರಿಯಿಂದೊಡಗೂಡಿ ಬೇಗನೇ ಬಂದು ತೀಕ್ಷ್ಣವಾದ ಬಾಣಗಳಿಂದ ನಿನ್ನ ಪ್ರಾಣಗಳನ್ನು ಹೀರಿಬಿಡುತ್ತಾನೆ. ನಿನಗೆ ವಿನಾಶಕಾಲವು ಸಮೀಪಿಸಿದೆ. ಮಹಾವೃಕ್ಷವು ಸಿಡಿಲಿನಿಂದ ತಪ್ಪಿಸಿಕೊಳ್ಳಲಾರದೋ, ಹಾಗೆಯೇ ಕಾಲಹತನಾಗಿರುವ ನೀನು ಕೈಲಾಸವನ್ನು ಹೊಕ್ಕರೂ, ಕುಬೇರನ ಅಲಕಾವತಿಯನ್ನು ಪ್ರವೇಶಿಸಿದರೂ, ವರುಣನ ಸಭೆಯಲ್ಲಿ ಆಶ್ರಯಪಡೆದರೂ ದಾಶರಥಿಯ ಬಾಣಗಳಿಂದ ತಪ್ಪಿಸಿಕೊಳ್ಳಲಾರೆ. ಇದರಲ್ಲಿ ಸಂಶಯವೇ ಇಲ್ಲ. ॥ 33-34 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಏಕವಿಂಶಃ ಸರ್ಗಃ ॥ 21 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಇಪ್ಪತ್ತೊಂದನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-28">ಇಪ್ಪತ್ತೆರಡನೆಯ ಸರ್ಗ</p>
<p class="Sub-Heading">ರಾವಣನು ಸೀತೆಗೆ ಎರಡು ತಿಂಗಳ ಗಡುವನ್ನು ನೀಡಿದುದು, ಸೀತೆಯು ನಿರಾಕರಿಸಿದುದು<br/>ರಾವಣನು ಸೀತೆಯನ್ನು ರಾಕ್ಷಸಿಯರ ವಶಕ್ಕೊಪ್ಪಿಸಿ ಅರಮನೆಯನ್ನು ಸೇರಿದುದು</p>
<p class="Shlok-Number" id="toc_marker-28-1">ಶ್ಲೋಕ - 1</p>
<p class="Shlok">ಸೀತಾಯಾ ವಚನಂ ಶ್ರುತ್ವಾ ಪರುಷಂ ರಾಕ್ಷಸಾಧಿಪಃ ।</p>
<p class="Shlok">ಪ್ರತ್ಯುವಾಚ ತತಃ ಸೀತಾಂ ವಿಪ್ರಿಯಂ ಪ್ರಿಯದರ್ಶನಾಮ್ ॥</p>
<p class="Text">ರಾಕ್ಷಸೇಶ್ವರನಾದ ರಾವಣನು ಸೀತಾದೇವಿಯ ಕಠೋರವಾದ ಮಾತುಗಳನ್ನು ಕೇಳಿ ಪ್ರಿಯದರ್ಶನಳಾದ ಸೀತಾದೇವಿಗೆ ಅಪ್ರಿಯವಾಗಿ ಹೀಗೆ ಹೇಳಿದನು - ॥ 1 ॥ </p>
<p class="Shlok-Number" id="toc_marker-28-2">ಶ್ಲೋಕ - 2</p>
<p class="Shlok">ಯಥಾ ಯಥಾ ಸಾಂತ್ವಯಿತಾ ವಶ್ಯಃ ಸ್ತ್ರೀಣಾಂ ತಥಾ ತಥಾ ।</p>
<p class="Shlok">ಯಥಾ ಯಥಾ ಪ್ರಿಯಂ ವಕ್ತಾ ಪರಿಭೂತಸ್ತಥಾ ತಥಾ ॥</p>
<p class="Text">‘‘ಲೋಕದಲ್ಲಿ ಪುರುಷನು ಸ್ತ್ರೀಯನ್ನು ಸಾಂತ್ವನಗೊಳಿಸಿದಷ್ಟು ಅವನು ಸ್ತ್ರೀಯಳಿಗೆ ಅಧೀನನಾಗುತ್ತಾನೆ. ಅವರನ್ನು ತನಗೆ ಅನುಕೂಲವಾಗಿಸಿಕೊಳ್ಳಲು ಪ್ರಿಯವಚನಗಳನ್ನು ಆಡಿದಷ್ಟು ಅವರಿಂದ ಇನ್ನೂ ತಿರಸ್ಕಾರಕ್ಕೆ ಗುರಿಯಾಗುತ್ತಾನೆ. ॥ 2 ॥</p>
<p class="Shlok-Number" id="toc_marker-28-3">ಶ್ಲೋಕ - 3</p>
<p class="Shlok">ಸಂನಿಯಚ್ಛತಿ ಮೇ ಕ್ರೋಧಂ ತ್ವಯಿ ಕಾಮಃ ಸಮುತ್ಥಿತಃ ।</p>
<p class="Shlok">ದ್ರವತೋಮಾರ್ಗಮಾಸಾದ್ಯ ಹಯಾನಿವ ಸುಸಾರಥಿಃ ॥</p>
<p class="Text">ಹದ್ದುಮೀರಿ ಹೋಗುತ್ತಿರುವ ಕುದುರೆಗಳನ್ನು ನಿಪುಣನಾದ ಸಾರಥಿಯು ಸರಿದಾರಿಗೆ ತರುವಂತೆ, ನಿನ್ನ ಮಾತನ್ನು ಕೇಳಿ ಉಕ್ಕಿಬರುತ್ತಿರುವ ನನ್ನ ಕೋಪವನ್ನು ನಿನ್ನ ವಿಷಯದಲ್ಲಿ ನನಗುಂಟಾದ ಪ್ರೇಮವು ತಡೆಯುತ್ತಿದೆ. ॥ 3 ॥ </p>
<p class="Shlok-Number" id="toc_marker-28-4">ಶ್ಲೋಕ - 4</p>
<p class="Shlok">ವಾಮಃ ಕಾಮೋ ಮನುಷ್ಯಾಣಾಂ ಯಸ್ಮಿನ್ ಕಿಲ ನಿಬಧ್ಯತೇ ।</p>
<p class="Shlok">ಜನೇ ತಸ್ಮಿಂಸ್ತ್ವನುಕ್ರೋಶಃ ಸ್ನೇಹಶ್ಚ ಕಿಲ ಜಾಯತೇ ॥</p>
<p class="Text">ಉತ್ಕಟವಾದ ವ್ಯಾಮೋಹವಿರುವ ಜನರು ನಮಗೆ ಪ್ರತಿಕೂಲವಾಗಿ ಪ್ರವರ್ತಿಸಿದರೂ ಅವರ ಮೇಲೆ ಕೋಪವು ಬರುವುದಿಲ್ಲವಲ್ಲ! ಅವರ ಕುರಿತು ದಯೆ, ಪ್ರೇಮ, ಹೆಚ್ಚುತ್ತಲೇ ಇದ್ದು, ಶಕ್ತಿಯು ಕುಂಠಿತವಾಗುತ್ತದೆ. ॥ 4 ॥ </p>
<p class="Shlok-Number" id="toc_marker-28-5">ಶ್ಲೋಕ - 5</p>
<p class="Shlok">ಏತಸ್ಮಾತ್ ಕಾರಣಾನ್ನ ತ್ವಾಂ ಘಾತಯಾಮಿ ವರಾನನೇ ।</p>
<p class="Shlok">ವಧಾರ್ಹಾಮವಮಾನಾರ್ಹಾಂ ಮಿಥ್ಯಾಪ್ರವ್ರಜಿತೇ ರತಾಮ್ ॥</p>
<p class="Text">ಎಲೈ ಸುಮುಖಿಯೇ! ಈ ಕಾರಣದಿಂದಲೇ ನೀನು ವಧಾರ್ಹಳಾಗಿದ್ದರೂ, ಅಪಮಾನಗೊಳಿಸಲು ತಕ್ಕವಳಾದರೂ, ಕಪಟ ಸಂನ್ಯಾಸಿಯಂತೆ ಕಾಡಿನಲ್ಲಿ ಅಲೆದಾಡುತ್ತಿರುವ ರಾಮನಲ್ಲಿಯೇ ಅನುರಕ್ತಳಾಗಿರುವ ನಿನ್ನನ್ನು ಶಿಕ್ಷಿಸುತ್ತಿಲ್ಲ. ॥ 5 ॥</p>
<p class="Shlok-Number" id="toc_marker-28-6">ಶ್ಲೋಕ - 6</p>
<p class="Shlok">ಪರುಷಾಣೀಹ ವಾಕ್ಯಾನಿ ಯಾನಿ ಯಾನಿ ಬ್ರವೀಷಿಮಾಮ್ ।</p>
<p class="Shlok">ತೇಷು ತೇಷು ವಧೋ ಯುಕ್ತಸ್ತವ ಮೈಥಿಲಿ ದಾರುಣಃ ॥</p>
<p class="Text">ಎಲೈ ಮೈಥಿಲಿ! ನೀನು ನನ್ನ ವಿಷಯದಲ್ಲಿ ಆಡಿದ ಕರ್ಣ ಕಠೋರವಾದ ಒಂದೊಂದು ಮಾತಿಗೂ ದಾರುಣವಾದ ಮರಣದಂಡನೆಯನ್ನು ವಿಧಿಸಲು ಅರ್ಹವಾಗಿದೆ. ॥ 6 ॥</p>
<p class="Shlok-Number" id="toc_marker-28-7">ಶ್ಲೋಕ - 7</p>
<p class="Shlok">ಏವಮುಕ್ತ್ವಾ ತು ವೈದೇಹೀಂ ರಾವಣೋ ರಾಕ್ಷಸಾಧಿಪಃ ।</p>
<p class="Shlok">ಕ್ರೋಧಸಂರಂಭಸಂಯುಕ್ತಃ ಸೀತಾಮುತ್ತರಮಬ್ರವೀತ್ ॥</p>
<p class="Text"> ರಾಕ್ಷಸ ರಾಜನಾದ ರಾವಣನು ವೈದೇಹಿಯ ಬಳಿ ಹೀಗೆ ಹೇಳಿ ಕೋಪೋದ್ರಿಕ್ತನಾಗಿ ಮರಳಿ ಅವಳಲ್ಲಿ ಹೀಗೆ ನುಡಿದನು.॥7॥</p>
<p class="Shlok-Number" id="toc_marker-28-8">ಶ್ಲೋಕ - 8</p>
<p class="Shlok">ದ್ವೌ ಮಾಸೌ ರಕ್ಷಿತವ್ಯೌ ಮೇ ಯೋವಧಿಸ್ತೇ ಮಯಾ ಕೃತಃ ।</p>
<p class="Shlok">ತತಃ ಶಯನಮಾರೋಹ ಮಮ ತ್ವಂ ವರವರ್ಣಿನಿ ॥</p>
<p class="Text">ಎಲೈ ವರವರ್ಣಿನಿ! ನಾನು ಈ ಹಿಂದೆ ನನಗೆ ವಶಳಾಗಲು ಹನ್ನೆರಡು ತಿಂಗಳುಗಳ ಅವಧಿಯನ್ನು ನಿನಗೆ ಕೊಟ್ಟಿದ್ದೆ. ಅವುಗಳಲ್ಲಿ ಎರಡು ಮಾಸಗಳೂ ಮಾತ್ರ ಉಳಿದಿವೆ. ಆ ಎರಡು ಮಾಸಗಳು ನಾನು ಪ್ರತೀಕ್ಷೆ ಮಾಡುತ್ತೇನೆ. ಅಷ್ಟರೋಳಗಾಗಿ ನೀನು ನನಗೆ ವಶಳಾಗಬೇಕು. ॥ 8 ॥ </p>
<p class="Shlok-Number" id="toc_marker-28-9">ಶ್ಲೋಕ - 9</p>
<p class="Shlok">ದ್ವಾಭ್ಯಾಮೂರ್ಧ್ವಂತುಮಾಸಾಭ್ಯಾಂ ಭರ್ತಾರಂಮಾಮನಿಚ್ಛತೀಮ್ ।</p>
<p class="Shlok">ಮಮ ತ್ವಾಂ ಪ್ರಾತರಾಶಾರ್ಥೇಮಾಲಭಂತೇ ಮಹಾನಸೇ ॥</p>
<p class="Text">ಈ ಎರಡು ತಿಂಗಳು ಕಳೆದ ನಂತರವೂ ನೀನು ನನ್ನನ್ನು ಪತಿಯನ್ನಾಗಿ ಸ್ವೀಕರಿಸದಿದ್ದರೆ, ನನ್ನ ಅಡಿಗೆಯವರು ನಿನ್ನನ್ನು ಬೆಳಗ್ಗಿನ ಉಪಾಹಾರಕ್ಕಾಗಿ ಕತ್ತರಿಸಿ ತುಂಡು-ತುಂಡುಮಾಡಿ ಬಿಡುತ್ತಾರೆ.’’ ॥ 9 ॥ </p>
<p class="Shlok-Number" id="toc_marker-28-10">ಶ್ಲೋಕ - 10</p>
<p class="Shlok">ತಾಂ ತರ್ಜ್ಯಮಾನಾಂ ಸಂಪ್ರೇಕ್ಷ್ಯ ರಾಕ್ಷಸೇಂದ್ರೇಣ ಜಾನಕೀಮ್ ।</p>
<p class="Shlok">ದೇವಗಂಧರ್ವಕನ್ಯಾಸ್ತಾ ವಿಷೇದುರ್ವಿಕೃತೇಕ್ಷಣಾಃ ॥</p>
<p class="Text">ರಾಕ್ಷಸೇಂದ್ರನಾದ ರಾವಣನು ಈ ವಿಧವಾಗಿ ಸೀತಾದೇವಿಯನ್ನು ಬೆದರಿಸುತ್ತಿರಲು, ಅವನ ಸಮೀಪದಲ್ಲಿದ್ದ ದೇವ, ಗಂಧರ್ವಕನ್ಯೆಯರು ವಿಷಾದಪಟ್ಟರು. ಅವರ ಕಣ್ಣುಗಳಲ್ಲಿ ನೀರು ತುಂಬಿ ವಿಕಾರವಾಗಿ ಕಾಣುತ್ತಿದ್ದರು. ॥ 10 ॥</p>
<p class="Shlok-Number" id="toc_marker-28-11">ಶ್ಲೋಕ - 11</p>
<p class="Shlok">ಓಷ್ಠ ಪ್ರಕಾರೈರಪರಾ ವಕ್ತ್ರೈ ರ್ನೇತ್ರೈಸ್ತಥಾಪರಾಃ ।</p>
<p class="Shlok">ಸೀತಾಮಾಶ್ವಾಸಯಾಮಾಸುಸ್ತರ್ಜಿತಾಂ ತೇನ ರಕ್ಷಸಾ ॥</p>
<p class="Text">ಅವರಲ್ಲಿ ಕೆಲವರು ತುಟಿಗಳ ಸ್ಪಂದನದಿಂದಲೂ, ಕೆಲವರು ಕಣ್ಣುಗಳ ನೋಟದಿಂದಲೂ, ಕೆಲವರು ಮುಖಭಾವಗಳಿಂದಲೂ, ಸೀತಾದೇವಿಯನ್ನು ಸಂತೈಸಿದರು. ರಾವಣನ ಭಯದಿಂದ ಯಾರೂ ಮಾತಾಡದೆ ಮುಖ-ನೇತ್ರ, ಅಧರ ಸಂಜ್ಞೆಗಳಿಂದಲೇ ಅನುಕಂಪವನ್ನು ತೋರಿಸುತ್ತಿದ್ದರು. ॥ 11 ॥ </p>
<p class="Shlok-Number" id="toc_marker-28-12">ಶ್ಲೋಕ - 12</p>
<p class="Shlok">ತಾಭಿರಾಶ್ವಾಸಿತಾ ಸೀತಾ ರಾವಣಂ ರಾಕ್ಷಸಾಧಿಪಮ್ ।</p>
<p class="Shlok">ಉವಾಚಾತ್ಮಹಿತಂ ವಾಕ್ಯಂ ವೃತ್ತಶೌಂಡೀರ್ಯಗರ್ವಿತಮ್ ॥</p>
<p class="Text">ಈ ವಿಧವಾಗಿ ಅವರಿಂದ ಸಮಾಧಾನಗೊಳಿಸಲ್ಪಟ್ಟ ಸೀತಾದೇವಿಯು ರಾವಣನಿಗೆ ತನ್ನ ಪಾತಿವ್ರತ್ಯದ ಬಲ - ಗರ್ವದಿಂದ ಅವನ ಆತ್ಮಹಿತಕ್ಕೆ ಸಾಧಕವಾದ ಈ ಮಾತುಗಳನ್ನು ಹೇಳಿದಳು - ॥ 12 ॥ </p>
<p class="Shlok-Number" id="toc_marker-28-13">ಶ್ಲೋಕ - 13</p>
<p class="Shlok">ನೂನಂ ನ ತೇ ಜನಃ ಕಶ್ಚಿದಸ್ತಿ ನಿಃಶ್ರೇಯಸೇ ಸ್ಥಿತಃ ।</p>
<p class="Shlok">ನಿವಾರಯತಿ ಯೋ ನ ತ್ವಾಂ ಕರ್ಮಣೋಸ್ಮಾದ್ವಿಗರ್ಹಿತಾತ್ ॥</p>
<p class="Text">‘‘ನಿಶ್ಚಯವಾಗಿಯೂ ಈ ಲಂಕೆಯಲ್ಲಿ ನಿನ್ನ ಅಭ್ಯುದಯದಲ್ಲಿ ಆಸಕ್ತನಾಗಿರುವ ಯಾರೊಬ್ಬನೂ ಇಲ್ಲವೆಂದೇ ತೋರುತ್ತದೆ. ಏಕೆಂದರೆ, ಇಂತಹ ನಿಂದನೀಯ ಕಾರ್ಯದಿಂದ ವಿಮುಖನನ್ನಾಗಿಸಲು ಯಾರೂ ಮುಂದೆ ಬರುತ್ತಿಲ್ಲವಲ್ಲ. ॥ 13 ॥</p>
<p class="Shlok-Number" id="toc_marker-28-14">ಶ್ಲೋಕ - 14</p>
<p class="Shlok">ಮಾಂ ಹಿ ಧರ್ಮಾತ್ಮನಃ ಪತ್ನೀಂ ಶಚೀಮಿವ ಶಚೀಪತೇಃ ।</p>
<p class="Shlok">ತ್ವದನ್ಯಸ್ತ್ರೀಷು ಲೋಕೇಷು ಪ್ರಾರ್ಥಯೇನ್ಮನಸಾಪಿ ಕಃ ॥</p>
<p class="Text">ದೇವೇಂದ್ರನಿಗೆ ಶಚಿದೇವಿಯಂತೆ, ಧರ್ಮಾತ್ಮನಾದ ಶ್ರೀರಾಮನಿಗೆ ನಾನು ಧರ್ಮಪತ್ನಿಯು. ಅಂತಹ ನನ್ನನ್ನು ಈ ಮೂರ್ಲೋಕಗಳಲ್ಲಿ ಯಾರೂ ಮನಸ್ಸಿನಿಂದ ಬಯಸಲಾರರು. ನೀನು ಮಾತ್ರ ಇಂತಹ ದುಸ್ಸಾಹಸಕ್ಕೆ ಕೈಯಿಕ್ಕಿರುವೆ. ॥14॥</p>
<p class="Shlok-Number" id="toc_marker-28-15">ಶ್ಲೋಕ - 15</p>
<p class="Shlok">ರಾಕ್ಷಸಾಧಮ ರಾಮಸ್ಯ ಭಾರ್ಯಾಮಮಿತತೇಜಸಃ ।</p>
<p class="Shlok">ಉಕ್ತವಾನಸಿ ಯತ್ ಪಾಪಂ ಕ್ವ ಗತಸ್ತಸ್ಯ ಮೋಕ್ಷ್ಯಸೇ ॥</p>
<p class="Text">ಎಲೈ ರಾಕ್ಷಸಾಧಮನೆ! ಮಹಾತೇಜಸ್ವಿಯಾದ ಶ್ರೀರಾಮನ ಭಾರ್ಯೆಯಾದ ನನ್ನ ಕುರಿತು ಮಹಾಪಾಪಕರವಾದ ಮಾತುಗಳನ್ನಾಡುತ್ತಿರುವ ನೀನು ಎಲ್ಲಿಗೆ ಹೋಗಿ ಈ ಪಾಪದಿಂದ ತಪ್ಪಿಸಿಕೊಳ್ಳುವೆ? ॥ 15 ॥ </p>
<p class="Shlok-Number" id="toc_marker-28-16">ಶ್ಲೋಕ - 16</p>
<p class="Shlok">ಯಥಾ ದೃಪ್ತಶ್ಚ ಮಾತಂಗಃ ಶಶಶ್ಚ ಸಹಿತೋ ವನೇ ।</p>
<p class="Shlok">ತಥಾ ದ್ವಿರದವದ್ರಾಮಸ್ತ್ವಂ ನೀಚ ಶಶವತ್ ಸ್ಮೃತಃ ॥</p>
<p class="Text"> ನೀನು ರಾಮನೊಡನೆ ಯುದ್ಧಕ್ಕೆ ಸಿದ್ಧನಾದರೆ, ಕಾಡಿನಲ್ಲಿರುವ ಮೊಲವು ಮದಭರಿತವಾದ ಗಜವನ್ನು ಇದಿರಿಸಿದಂತೇ ಆದೀತು. ರಾಮನು ಮದಗಜದಂತಿದ್ದರೆ ನೀನು ಕ್ಷುದ್ರವಾದ ಮೊಲದಂತಿರುವೆ. ॥ 16 ॥</p>
<p class="Shlok-Number" id="toc_marker-28-17">ಶ್ಲೋಕ - 17</p>
<p class="Shlok">ಸ ತ್ವಮಿಕ್ಷ್ವಾಕುನಾಥಂ ವೈ ಕ್ಷಿಪನ್ನಿಹ ನ ಲಜ್ಜಸೇ ।</p>
<p class="Shlok">ಚಕ್ಷುಷೋರ್ವಿಷಯಂ ತಸ್ಯ ನ ತಾವದುಪಗಚ್ಛಸಿ ॥</p>
<p class="Text">ಅಂದು ಇಕ್ಷ್ವಾಕುಪ್ರಭುವಾದ ಶ್ರೀರಾಮನನ್ನು ಮಾಯಾಮೃಗದ ನೆಪದಿಂದ ಆಶ್ರಮದಿಂದ ದೂರ ಹೋಗುವಂತೆ ಮಾಡಿ, ನನ್ನನ್ನು ಅಪಹರಿಸಿರುವಿ. ಅವನ ಪರೋಕ್ಷದಲ್ಲಿ ಈಗ ಈ ರೀತಿಗಳಹಲು ನಿನಗೆ ನಾಚಿಕೆಯಾಗುವುದಿಲ್ಲವೇ? ॥ 17 ॥ </p>
<p class="Shlok-Number" id="toc_marker-28-18">ಶ್ಲೋಕ - 18</p>
<p class="Shlok">ಇಮೇ ತೇ ನಯನೇ ಕ್ರೂರೇ ವಿರೂಪೇ ಕೃಷ್ಣಪಿಂಗಲೇ ।</p>
<p class="Shlok">ಕ್ಷಿತೌ ನ ಪತಿತೇ ಕಸ್ಮಾನ್ಮಾಮನಾರ್ಯ ನಿರೀಕ್ಷತಃ ॥</p>
<p class="Text">ಎಲೈ ಅನಾರ್ಯನೇ! ನನ್ನನ್ನೇ ದುರ-ದುರನೆ ನೋಡುತ್ತಿರುವ ನಿನ್ನ ವಿರೂಪವಾದ, ಕ್ರೂರವಾದ, ಕೃಷ್ಣಪಿಂಗಳ ವರ್ಣವುಳ್ಳ ಕಣ್ಣುಗಳೇಕೆ ಇನ್ನೂ ಕಳಚಿ ಬೀಳುತ್ತಿಲ್ಲ? ॥ 18 ॥</p>
<p class="Shlok-Number" id="toc_marker-28-19">ಶ್ಲೋಕ - 19</p>
<p class="Shlok">ತಸ್ಯ ಧರ್ಮಾತ್ಮನಃ ಪತ್ನೀಂ ಸ್ನುಷಾಂ ದಶರಥಸ್ಯ ಚ ।</p>
<p class="Shlok">ಕಥಂ ವ್ಯಾಹರತೋ ಮಾಂ ತೇ ನ ಜಿಹ್ವಾ ವ್ಯವಶೀರ್ಯತೇ ॥</p>
<p class="Text">ಎಲೈ ಪಾಪಿಷ್ಠನೇ! ನಾನು ಧರ್ಮಾತ್ಮನಾದ ಶ್ರೀರಾಮನ ಭಾರ್ಯೆಯು. ದಶರಥ ಮಹಾರಾಜರ ಸೊಸೆಯು. ನನ್ನ ಕುರಿತು ಆಡಬಾರದ ಮಾತುಗಳನ್ನು ಆಡುತ್ತಿರುವ ನಿನ್ನ ನಾಲಿಗೆ ಏಕೆ ಸೀಳಿಹೋಗುವುದಿಲ್ಲ? ॥ 19 ॥</p>
<p class="Shlok-Number" id="toc_marker-28-20">ಶ್ಲೋಕ - 20</p>
<p class="Shlok">ಅಸಂದೇಶಾತ್ತು ರಾಮಸ್ಯ ತಪಸಶ್ಚಾನು ಪಾಲನಾತ್ ।</p>
<p class="Shlok">ನ ತ್ವಾಂ ಕುರ್ಮಿ ದಶಗ್ರೀವ ಭಸ್ಮ ಭಸ್ಮಾರ್ಹತೇಜಸಾ ॥</p>
<p class="Text">ದಶಕಂಠನೇ! ನೀನು ಭಸ್ಮವಾಗಲೂ ಅರ್ಹನಾದವನು. ನನ್ನ ತಪಃಪ್ರಭಾವದಿಂದ, ಪಾತಿವ್ರತ್ಯದ ಮಹಿಮೆಯಿಂದ ನಿನ್ನನ್ನು ಭಸ್ಮಮಾಡಿ ಬಿಡಬಲ್ಲೆ! ಆದರೆ ಹೀಗೆ ಮಾಡಲು ರಾಮನ ಆಜ್ಞೆಯಿಲ್ಲ. ಅದರಿಂದ ನೀನು ಬದುಕಿರುವೆ. ॥ 20 ॥</p>
<p class="Shlok-Number" id="toc_marker-28-21">ಶ್ಲೋಕ - 21</p>
<p class="Shlok">ನಾಪಹರ್ತುಮಹಂ ಶಕ್ಯಾ ತಸ್ಯ ರಾಮಸ್ಯ ಧೀಮತಃ ।</p>
<p class="Shlok">ವಿಧಿಸ್ತವ ವಧಾರ್ಥಾಯ ವಿಹಿತೋ ನಾತ್ರ ಸಂಶಯಃ ॥</p>
<p class="Text">ಧೀಮಂತನಾದ ಶ್ರೀರಾಮನ ಪತ್ನಿಯಾದ ನನ್ನನ್ನು ಅಪಹರಿಸಿಕೊಂಡು ಬರಲು ನಿನಗೆ ಖಂಡಿತವಾಗಿ ಸಾಧ್ಯವಾಗುತ್ತಿರಲಿಲ್ಲ. ಆದರೆ ನಿನಗೆ ಸಾವು ಬಳಿ ಬಂದಿರುವುದರಿಂದಲೇ ವಿಧಿಯು ಈ ಸಂಚು ಹೂಡಿದೆ. ಇದರಲ್ಲಿ ಸಂದೇಹವೇ ಇಲ್ಲ. ॥ 21 ॥</p>
<p class="Shlok-Number" id="toc_marker-28-22">ಶ್ಲೋಕ - 22</p>
<p class="Shlok">ಶೂರೇಣ ಧನದಭ್ರಾತ್ರಾ ಬಲೈಃ ಸಮುದಿತೇನ ಚ ।</p>
<p class="Shlok">ಅಪೋಹ್ಯ ರಾಮಂ ಕಸ್ಮಾದ್ಧಿ ದಾರಚೌರ್ಯಂ ತ್ವಯಾ ಕೃತಮ್ ॥</p>
<p class="Text">‘‘ನಾನು ಪರಾಕ್ರಮಿಯು, ಕುಬೇರನ ಸಹೋದರನು, ಅಪಾರ ಬಲಸಂಪನ್ನನು, ಅಮಿತ ಸೇನೆ ನನ್ನ ಬಳಿ ಇದೆ’’ ಎಂದು ಜಂಬ ಕೊಚ್ಚಿಕೊಳ್ಳುತ್ತಿರುವೆಯಲ್ಲ! ಅಂತಹ ನೀನು ಮೋಸದಿಂದ ಶ್ರೀರಾಮನನ್ನು ಬಹಳ ದೂರಕ್ಕೆ ಹೋಗುವಂತೆಮಾಡಿ, ಕಳ್ಳನಂತೆ ಪರಸತಿಯನ್ನು ಏಕೆ ಅಪಹರಿಸಿಕೊಂಡು ಬಂದೆ? ನಿನ್ನಲ್ಲಿ ನಿಜವಾದ ಶಕ್ತಿಯಿದ್ದಿದ್ದರೆ ಅವನೆದುರು ಏಕೆ ಬರಲಿಲ್ಲ?॥22॥ </p>
<p class="Shlok-Number" id="toc_marker-28-23">ಶ್ಲೋಕ - 23</p>
<p class="Shlok">ಸೀತಾಯಾ ವಚನಂ ಶ್ರುತ್ವಾ ರಾವಣೋ ರಾಕ್ಷಸಾಧಿಪಃ ।</p>
<p class="Shlok">ವಿವೃತ್ಯ ನಯನೇ ಕ್ರೂರೇ ಜಾನಕೀಮನ್ವವೈಕ್ಷತ ॥</p>
<p class="Text">ರಾಕ್ಷಸಾಧಿಪತಿಯಾದ ರಾವಣನು ಸೀತಾದೇವಿಯ ಮಾತನ್ನು ಕೇಳಿ ಪರಮಕ್ರುದ್ಧನಾಗಿ ಕ್ರೂರವಾದ ಕಣ್ಣುಗಳನ್ನು ಅಗಲಿಸಿ ಜಾನಕಿಯನ್ನು ದುರು-ದುರನೆ ನೋಡಿದನು. ॥ 23 ॥ </p>
<p class="Shlok-Number" id="toc_marker-28-24">ಶ್ಲೋಕ - 24</p>
<p class="Shlok">ನೀಲಜೀಮೂತಸಂಕಾಶೋ ಮಹಾಭುಜಶಿರೋಧರಃ ।</p>
<p class="Shlok">ಸಿಂಹಸತ್ತ್ವಗತಿಃ ಶ್ರೀಮಾನ್ ದೀಪ್ತಜಿಹ್ವಾಗ್ರಲೋಚನಃ ॥</p>
<p class="Shlok-Number" id="toc_marker-28-25">ಶ್ಲೋಕ - 25</p>
<p class="Shlok">ಚಲಾಗ್ರಮುಕುಟಪ್ರಾಂಶುಶ್ಚಿತ್ರ ಮಾಲ್ಯಾನುಲೇಪನಃ ।</p>
<p class="Shlok">ರಕ್ತಮಾಲ್ಯಾಂಬರಧರಸ್ತಪ್ತಾಂಗದವಿಭೂಷಣಃ ॥</p>
<p class="Shlok-Number" id="toc_marker-28-26">ಶ್ಲೋಕ - 26</p>
<p class="Shlok">ಶ್ರೋಣಿಸೂತ್ರೇಣ ಮಹತಾ ಮೇಚಕೇನ ಸುಸಂವೃತಃ ।</p>
<p class="Shlok">ಅಮೃತೋತ್ಪಾದನದ್ಧೇನ ಭುಜಂಗೇನೇವ ಮಂದರಃ ॥</p>
<p class="Shlok-Number" id="toc_marker-28-27">ಶ್ಲೋಕ - 27</p>
<p class="Shlok">ತಾಭ್ಯಾಂ ಸ ಪರಿಪೂರ್ಣಾಭ್ಯಾಂ ಭುಜಾಭ್ಯಾಂ ರಾಕ್ಷಸೇಶ್ವರಃ ।</p>
<p class="Shlok">ಶುಶುಭೇಚಲಸಂಕಾಶಃ ಶೃಂಗಾಭ್ಯಾಮಿವ ಮಂದರಃ ॥</p>
<p class="Text">ರಾವಣನು ನೀಲಮೇಘ ಸದೃಶನಾಗಿದ್ದನು. ಅವನಿಗೆ ದೊಡ್ಡ ಭುಜಗಳಿದ್ದವು. ದಪ್ಪವಾದ ಕುತ್ತಿಗೆಯಿತ್ತು. ಅವನು ಸಿಂಹ ಪರಾಕ್ರಮನೂ, ಸಿಂಹದಂತೆ ನಡಿಗೆಯುಳ್ಳವನೂ ಆಗಿದ್ದನು. ಶ್ರೀಸಂಪನ್ನನಾಗಿದ್ದನು. ಅವನ ನಾಲಿಗೆಯ ತುದಿಯೂ, ಕಣ್ಣುಗಳೂ ದೇದೀಪ್ಯಮಾನವಾಗಿ ಹೊಳೆಯುತ್ತಿದ್ದವು. ಕೋಪದ ಕಾರಣದಿಂದ ಅವನ ಕಿರೀಟದ ತುದಿಯು ಅಲ್ಲಾಡುತ್ತಿದ್ದು ಬಹಳ ಎತ್ತರವಾಗಿರುವಂತೆ ಕಾಣುತ್ತಿದ್ದನು. ವಿಚಿತ್ರವಾದ ಮಾಲೆಗಳನ್ನು ಧರಿಸಿದ್ದು, ಮೈಗೆ ಗಂಧವನ್ನು ಪೂಸಿಕೊಂಡಿದ್ದನು. ಕೆಂಪಾದ ಮಾಲೆಗಳನ್ನು ಮತ್ತು ವಸ್ತ್ರಗಳನ್ನು ಧರಿಸಿದ್ದನು. ಪುಟಕ್ಕೆ ಹಾಕಿದ ಚಿನ್ನದಿಂದ ಮಾಡಿದ ತೋಳ್ಬಳೆಗಳಿಂದ ವಿಭೂಷಿತನಾಗಿದ್ದನು. ಅಮೃತಕ್ಕಾಗಿ ಸಮುದ್ರವನ್ನು ಕಡೆದಾಗ ವಾಸುಕಿಯಿಂದ ಸುತ್ತುವರಿಯಲ್ಪಟ್ಟ ಮಂದರ ಪರ್ವತದಂತೆ, ಮಹಾಮೌಲ್ಯದ ನೀಲವರ್ಣದ ಕಟಿಸೂತ್ರದಿಂದ ಸಮಾವೃತನಾಗಿದ್ದನು. ಪರ್ವತಸದೃಶನಾದ ರಾಕ್ಷಸೇಶ್ವನು ಸುಪ್ರಸಿದ್ಧವಾದ ಅತಿ ಪುಷ್ಟವಾದ ಎರಡು ಬಾಹುಗಳಿಂದ ಕೂಡಿದ್ದು ಎರಡು ಶಿಖರವುಳ್ಳ ಮಂದರಾಚಲದಂತೆ ಶೋಭಿಸುತ್ತಿದ್ದನು. ॥24-27॥ </p>
<p class="Shlok-Number" id="toc_marker-28-28">ಶ್ಲೋಕ - 28</p>
<p class="Shlok">ತರುಣಾದಿತ್ಯವರ್ಣಾಭ್ಯಾಂ ಕುಂಡಲಾಭ್ಯಾಂ ವಿಭೂಷಿತಃ ।</p>
<p class="Shlok">ರಕ್ತಪಲ್ಲವಪುಷ್ಪಾಭ್ಯಾಮಶೋಕಾಭ್ಯಾಮಿವಾಚಲಃ ॥</p>
<p class="Text">ಬಾಲಸೂರ್ಯನಂತೆ ಥಳ-ಥಳಿಸುತ್ತಿದ್ದ ಕುಂಡಲಗಳನ್ನು ಧರಿಸಿದ್ದ ರಾವಣನು ಕೆಂಪಾದ ಚಿಗುರುಗಳಿಂದಲೂ, ಹೂವುಗಳಿಂದಲೂ, ಕೂಡಿದ ಎರಡು ಅಶೋಕವೃಕ್ಷಗಳಿಂದ ಶೋಭಿಸುವ ಪರ್ವತದಂತೆ ಶೋಭಿಸುತ್ತಿದ್ದನು. ॥ 28 ॥</p>
<p class="Shlok-Number" id="toc_marker-28-29">ಶ್ಲೋಕ - 29</p>
<p class="Shlok">ಸ ಕಲ್ಪವೃಕ್ಷಪ್ರತಿಮೋ ವಸಂತ ಇವ ಮೂರ್ತಿಮಾನ್ ।</p>
<p class="Shlok">ಶ್ಮಶಾನಚೈತ್ಯಪ್ರತಿಮೋ ಭೂಷಿತೋಪಿ ಭಯಂಕರಃ ॥</p>
<p class="Text">ಅವನು ಕಲ್ಪವೃಕ್ಷಸದೃಶವಾದ ಆಕೃತಿಯನ್ನು ಹೊಂದಿದ ವಸಂತನಂತೆ ಸರ್ವಾಲಂಕಾರ ಭೂಷಿತನಾಗಿದ್ದನು. ಆದರೂ ಅವನು ಸ್ಮಶಾನದಲ್ಲಿರುವ ಮಂಟಪದಂತೆ ಭಯಂಕರನಾಗಿದ್ದನು. ॥ 29 ॥</p>
<p class="Shlok-Number" id="toc_marker-28-30">ಶ್ಲೋಕ - 30</p>
<p class="Shlok">ಅವೇಕ್ಷಮಾಣೋ ವೈದೇಹೀಂ ಕೋಪಸಂರಕ್ತಲೋಚನಃ ।</p>
<p class="Shlok">ಉವಾಚ ರಾವಣಃ ಸೀತಾಂ ಭುಜಂಗ ಇವ ನಿಃಶ್ವಸನ್ ॥</p>
<p class="Text">ಅಂತಹ ರಾವಣನು ವೈದೇಹಿಯನ್ನು ದುರುಗುಟ್ಟಿ ನೋಡುತ್ತಾ ಕೋಪದಿಂದ ಕೆಂಪಾದ ಕಣ್ಣುಗಳುಳ್ಳವನಾಗಿ ಹಾವಿನಂತೆ ಬುಸುಗುಟ್ಟುತ್ತಾ ಅವಳಲ್ಲಿ ಹೀಗೆ ಹೇಳಿದನು ॥ 30 ॥ </p>
<p class="Shlok-Number" id="toc_marker-28-31">ಶ್ಲೋಕ - 31</p>
<p class="Shlok">ಅನಯೇನಾಭಿಸಂಪನ್ನಮರ್ಥಹೀನಮನುವ್ರತೇ ।</p>
<p class="Shlok">ನಾಶಯಾಮ್ಯಹಮದ್ಯ ತ್ವಾಂ ಸೂರ್ಯಃ ಸಂಧ್ಯಾಮಿವೌಜಸಾ ॥</p>
<p class="Text">ಎಲೈ ಸೀತೆ! ರಾಮನು ನೀತಿದಪ್ಪಿದವನು. ಧನಹೀನನು. ಅಂತಹವನನ್ನು ಅನುಸರಿಸುತ್ತಿರುವ ನಿನ್ನನ್ನು, ಸೂರ್ಯನು ಮುಂಜಾನೆಯ ಕತ್ತಲನ್ನು ತನ್ನ ತೇಜಸ್ಸಿನಿಂದ ಹೋಗಲಾಡಿಸುವಂತೆ ಈಗಲೇ ಇಲ್ಲವಾಗಿಸುತ್ತೇನೆ. ॥ 31 ॥</p>
<p class="Shlok-Number" id="toc_marker-28-32">ಶ್ಲೋಕ - 32</p>
<p class="Shlok">ಇತ್ಯುಕ್ತ್ವಾ ಮೈಥಿಲೀಂ ರಾಜಾ ರಾವಣಃ ಶತ್ರು ರಾವಣಃ ।</p>
<p class="Shlok">ಸಂದಿದೇಸ ತತಃ ಸರ್ವಾ ರಾಕ್ಷಸೀರ್ಘೋರದರ್ಶನಾಃ ॥</p>
<p class="Text"> ರಾಕ್ಷಸರಿಗೆ ರಾಜನೂ, ಶತ್ರುಗಳನ್ನು ವಧಿಸುವವನೂ ಆದ ರಾವಣನು ಸೀತಾದೇವಿಯ ಬಳಿ ಹೀಗೆ ಹೇಳಿ ಭಯಂಕರರಾಗಿದ್ದ ಕಾವಲಿನ ರಕ್ಕಸಿಯರಿಗೆ ಆಜ್ಞಾಪಿಸಿದನು ॥ 32 ॥ </p>
<p class="Shlok-Number" id="toc_marker-28-33">ಶ್ಲೋಕ - 33</p>
<p class="Shlok">ಏಕಾಕ್ಷೀಮೇಕಕರ್ಣಾಂ ಚ ಕರ್ಣಪ್ರಾವರಣಾಂ ತಥಾ ।</p>
<p class="Shlok">ಗೋಕರ್ಣೀಂ ಹಸ್ತಿಕರ್ಣೀಂ ಚ ಲಂಬಕರ್ಣೀಮಕರ್ಣಿಕಾಮ್ ॥</p>
<p class="Shlok-Number" id="toc_marker-28-34">ಶ್ಲೋಕ - 34</p>
<p class="Shlok">ಹಸ್ತಿಪಾದ್ಯಶ್ವಪಾದ್ಯೌ ಚ ಗೋಪದೀಂ ಪಾದಚೂಲಿಕಾಮ್ ।</p>
<p class="Shlok">ಏಕಾಕ್ಷೀಮೇಕಪಾದೀಂ ಚ ಪೃಥುಪಾದೀಮಪಾದಿಕಾಮ್ ॥</p>
<p class="Shlok-Number" id="toc_marker-28-35">ಶ್ಲೋಕ - 35</p>
<p class="Shlok">ಅತಿಮಾತ್ರಶಿರೋಗ್ರೀವಾಮತಿಮಾತ್ರಕುಚೋದರೀಮ್ ।</p>
<p class="Shlok">ಅತಿಮಾತ್ರಾಸ್ಯನೇತ್ರಾಂ ಚ ದೀರ್ಘಜಿಹ್ವಾಮಜಿಹ್ವಿಕಾಮ್ ॥</p>
<p class="Shlok-Number" id="toc_marker-28-36">ಶ್ಲೋಕ - 36</p>
<p class="Shlok">ಅನಾಸಿಕಾಂ ಸಿಂಹಮುಖೀಂ ಗೋಮುಖೀಂ ಸೂಕರೀಮುಖೀಮ್ ।</p>
<p class="Shlok">ಯಥಾ ಮದ್ವಶಗಾ ಸೀತಾ ಕ್ಷಿಪ್ರಂ ಭವತಿ ಜಾನಕೀ ॥</p>
<p class="Shlok-Number" id="toc_marker-28-37">ಶ್ಲೋಕ - 37</p>
<p class="Shlok">ತಥಾ ಕುರುತ ರಾಕ್ಷಸ್ಯಃ ಸರ್ವಾಃ ಕ್ಷಿಪ್ರಂ ಸಮೇತ್ಯ ಚ ।</p>
<p class="Shlok">ಪ್ರತಿಲೋಮಾನುಲೋಮೈಶ್ಚ ಸಾಮದಾನಾದಿಭೇದನೈಃ ॥</p>
<p class="Text">ಆ ರಾಕ್ಷಸಿಯರಲ್ಲಿ ಕೆಲವರಿಗೆ ಒಂದೇ ಕಣ್ಣಿತ್ತು. ಕೆಲವರಿಗೆ ಒಂದೇ ಕಿವಿಯಿತ್ತು. ಕೆಲವರು ಕಿವಿಗಳನ್ನು ತಲೆಯ ಸುತ್ತಲೂ ಸುತ್ತಿಕೊಂಡಿದ್ದರು. ಕೆಲವರಿಗೆ ಗೋವಿನ ಕಿವಿಗಳೂ, ಕೆಲವರಿಗೆ ಆನೆಯ ಕಿವಿಗಳೂ ಇದ್ದವು. ಕೆಲವರಿಗೆ ನೇತಾಡುತ್ತಿರುವ ಕಿವಿಗಳಿದ್ದವು. ಕೆಲವರಿಗೆ ಕಿವಿಗಳೇ ಇರಲಿಲ್ಲ. ಕೆಲವರಿಗೆ ಆನೆಯ ಕಾಲುಗಳೂ, ಕೆಲವರಿಗೆ ಕುದುರೆಯ ಕಾಲುಗಳೂ, ಕೆಲವರಿಗೆ ಹಸುವಿನ ಕಾಲುಗಳೂ ಇದ್ದುವು. ಕೆಲವರಿಗೆ ಕಾಲುಗಳಲ್ಲಿ ಕೂದಲುಗಳ ಜುಟ್ಟು ಇತ್ತು. ಕೆಲವರಿಗೆ ಒಂದೇ ಕಣ್ಣು ಇತ್ತು. ಕೆಲವರಿಗೆ ಒಂದೇ ಕಾಲಿತ್ತು. ಕೆಲವರಿಗೆ ಅತಿ ದೋಡ್ಡದಾದ ಕಾಲುಗಳಿದ್ದವು. ಕೆಲವರಿಗೆ ಕಾಲುಗಳೇ ಇರಲಿಲ್ಲ. ಕೆಲವರು ಅಳತೆ ಮೀರಿದ ತಲೆಗಳನ್ನು, ಕುತ್ತಿಗೆಗಳನ್ನು, ಹೊಂದಿದ್ದರು. ಕೆಲವರು ಮಿತಿಮೀರಿದ ಸ್ತನಗಳನ್ನೂ, ಹೊಟ್ಟೆಗಳನ್ನೂ ಹೊಂದಿದ್ದರು. ಕೆಲವರು ಅಳತೆ ಮೀರಿದ ಮುಖಗಳನ್ನು, ಕಣ್ಣುಗಳನ್ನು ಹೊಂದಿದ್ದರು. ಕೆಲವರಿಗೆ ಉದ್ದವಾದ ನಾಲಿಗೆಗಳಿದ್ದವು. ಕೆಲವರಿಗೆ ನಾಲಿಗೆ, ಮೂಗುಗಳೇ ಇರಲಿಲ್ಲ. ಕೆಲವರಿಗೆ ಸಿಂಹದ ಮುಖಗಳೂ, ಕೆಲವರಿಗೆ ಗೋವಿನ ಮುಖಗಳೂ, ಕೆಲವರಿಗೆ ಹಂದಿಯ ಮುಖಗಳೂ ಇದ್ದವು. ಇಂತಹ ನಾನಾವಿಕಾರ ರೂಪರಾಗಿದ್ದ ರಾಕ್ಷಸಿಯರಿಗೆ ರಾವಣನು ಅಪ್ಪಣೆ ಇತ್ತನು ಎಲೈ ರಾಕ್ಷಸಿಯರೇ! ನೀವೆಲ್ಲರೂ ಒಟ್ಟಾಗಿ ಸೇರಿ ಅನುಕೂಲ ವಿಧಾನದಿಂದಾಗಲೀ, ಪ್ರತಿಕೂಲ ವಿಧಾನದಿಂದಾಗಲೀ (ಚಂದವಾಗಿ ಮಾತಾಡಿ, ಭಯವನ್ನು ತೋರಿ) ಸಾಮ-ದಾನ-ಭೇದೋಪಾಯಗಳಿಂದಲೂ, ಕಡೆಗೆ ದಂಡೋಪಾಯದಿಂದಾದರೂ ಬಹಳ ಶೀಘ್ರವಾಗಿ ವೈದೇಹಿಯು ನನ್ನ ವಶಳಾಗುವಂತೆ ಮಾಡಿರಿ. ॥ 33-37 ॥ </p>
<p class="Shlok-Number" id="toc_marker-28-38">ಶ್ಲೋಕ - 38</p>
<p class="Shlok">ಆವರ್ಜಯತ ವೈದೇಹೀಂ ದಂಡಸ್ಯೋದ್ಯಮನೇನ ಚ ।</p>
<p class="Shlok">ಇತಿ ಪ್ರತಿಸಮಾದಿಶ್ಯ ರಾಕ್ಷಸೇಂದ್ರಃ ಪುನಃ ಪುನಃ ॥</p>
<p class="Shlok-Number" id="toc_marker-28-39">ಶ್ಲೋಕ - 39</p>
<p class="Shlok">ಕಾಮಮನ್ಯುಪರೀತಾತ್ಮಾ ಜಾನಕೀಂ ಪರ್ಯತರ್ಜಯತ್ ।</p>
<p class="Shlok">ಉಪಗಮ್ಯ ತತಃ ಕ್ಷಿಪ್ರಂ ರಾಕ್ಷಸೀ ಧಾನ್ಯಮಾಲಿನೀ ॥</p>
<p class="Shlok-Number" id="toc_marker-28-40">ಶ್ಲೋಕ - 40</p>
<p class="Shlok">ಪರಿಷ್ವಜ್ಯ ದಶಗ್ರೀವಮಿದಂ ವಚನಮಬ್ರವೀತ್ ।</p>
<p class="Shlok">ಮಯಾ ಕ್ರೀಡ ಮಹಾರಾಜ ಸೀತಯಾ ಕಿಂ ತವಾನಯಾ ॥</p>
<p class="Shlok-Number" id="toc_marker-28-41">ಶ್ಲೋಕ - 41</p>
<p class="Shlok">ವಿವರ್ಣಯಾ ಕೃಪಣಯಾ ಮಾನುಷ್ಯಾ ರಾಕ್ಷಸೇಶ್ವರ ।</p>
<p class="Shlok">ನೂನಮಸ್ಯಾ ಮಹಾರಾಜ ನ ದಿವ್ಯಾನ್ ಭೋಗಸತ್ತಮಾನ್ ॥</p>
<p class="Shlok-Number" id="toc_marker-28-42">ಶ್ಲೋಕ - 42</p>
<p class="Shlok">ವಿದಧಾತ್ಯಮರಶ್ರೇಷ್ಠಸ್ತವ ಬಾಹುಬಲಾರ್ಜಿತಾನ್ ।</p>
<p class="Shlok">ಅಕಾಮಾಂ ಕಾಮಯಾನಸ್ಯ ಶರೀರಮುಪತಪ್ಯತೇ ॥</p>
<p class="Shlok-Number" id="toc_marker-28-43">ಶ್ಲೋಕ - 43</p>
<p class="Shlok">ಇಚ್ಛಂತೀಂ ಕಾಮಯಾನಸ್ಯ ಪ್ರೀತಿರ್ಭವತಿ ಶೋಭನಾ ।</p>
<p class="Shlok">ಏವಮುಕ್ತಸ್ತು ರಾಕ್ಷಸ್ಯಾ ಸಮುತ್ಕ್ಷಿಪ್ತಸ್ತತೋ ಬಲೀ ॥</p>
<p class="Text">ಕಾಮಕ್ರೋಧಗಳಿಂದ ಆಕ್ರಾಂತನಾಗಿದ್ದ, ರಾಕ್ಷಸೇಂದ್ರನಾದ ರಾವಣನು ರಾಕ್ಷಸಿಯರಿಗೆ ಪದೇ-ಪದೇ ನಿರ್ದೇಶಿಸುತ್ತಾ ಜಾನಕಿಯನ್ನು ಹೆದರಿಸಿ ಹೊರಟನು. ಆಗ ಧಾನ್ಯಮಾಲಿನೀ ಎಂಬ ರಕ್ಕಸಿಯು ಕೂಡಲೇ ರಾವಣನ ಬಳಿಗೆ ಹೋಗಿ ಅವನನ್ನು ಆಲಿಂಗಿಸಿಕೊಂಡು ಹೇಳಿದಳು ಓ ಮಹಾರಾಜಾ! ಈ ಸೀತಾದೇವಿಯು ಮನುಷ್ಯ ಸ್ತ್ರೀಯು. ಕಾಂತಿಹೀನಳು. ದೀನಳೂ ಆದ ಇವಳಿಂದ ನಿನಗೇನು ಆಗಬೇಕಾಗಿದೆ? ನನ್ನೊಡನೆ ರಮಿಸು. ಒಡೆಯಾ! ನಿನ್ನ ಬಾಹುಬಲದಿಂದ ಉಪಾರ್ಜಿತವಾಗಿರುವ ದಿವ್ಯವಾದ ಭೋಗಸಾಮಗ್ರಿಗಳನ್ನು ಅನುಭವಿಸಲು ಸೃಷ್ಟಿಕರ್ತನಾದ ಬ್ರಹ್ಮನು ಇವಳ ಹಣೆಯಲ್ಲಿ ಬರೆದಿಲ್ಲವೆಂಬುದು ನಿಜ. ತನಗೆ ಒಲಿಯದಿರುವವಳನ್ನು ಕಾಮಿಸಿದರೆ ಶರೀರದಲ್ಲಿ ತಾಪವೂ ಹೆಚ್ಚುತ್ತದೆ. ತಾನಾಗಿ ಬಯಸಿ ಬಂದವಳನ್ನು ಕಾಮಿಸುವವನಿಗೆ ಅವಳ ಸಂಗದಿಂದ ಆನಂದವು ಹೆಚ್ಚುತ್ತದೆ. ಧಾನ್ಯಮಾಲಿನಿಯು ರಾಕ್ಷಸೇಶ್ವರನಿಗೆ ಹೀಗೆ ಹೇಳಿ ರಾವಣನನ್ನು ಬೇರೆಡೆಗೆ ಒಯ್ದಳು. ಬಲಿಷ್ಠನಾದ ಮೇಘ ಸದೃಶನಾದ ರಾವಣನು ಗಹ-ಗಹಿಸಿ ನಗುತ್ತಾ ಆ ಸ್ಥಳದಿಂದ ಹಿಂದಿರುಗಿದನು. ॥ 38-43 ॥ </p>
<p class="Shlok-Number" id="toc_marker-28-44">ಶ್ಲೋಕ - 44</p>
<p class="Shlok">ಪ್ರಹಸನ್ ಮೇಘಸಂಕಾಶೋ ರಾಕ್ಷಸಃ ಸ ನ್ಯವರ್ತತ ।</p>
<p class="Shlok">ಪ್ರಸ್ಥಿತಃ ಸ ದಶಗ್ರೀವಃ ಕಂಪಯನ್ನಿವ ಮೇದಿನೀಮ್ ॥</p>
<p class="Text">ಅಶೋಕವನದಿಂದ ಹೊರಟ ರಾವಣನು ಭೂಮಿಯನ್ನು ನಡುಗಿಸುತ್ತಾ, ಹೆಜ್ಜೆಗಳನ್ನಿಡುತ್ತಾ ಸೂರ್ಯನಂತೆ ಹೊಳೆಯುತ್ತಿರುವ ತನ್ನ ಅರಮನೆಯನ್ನು ಪ್ರವೇಶಿಸಿದನು. ॥ 44 ॥</p>
<p class="Shlok-Number" id="toc_marker-28-45">ಶ್ಲೋಕ - 45</p>
<p class="Shlok">ಜ್ವಲದ್ಭಾಸ್ಕರವರ್ಣಾಭಂ ಪ್ರವಿವೇಶ ನಿವೇಶನಮ್ ।</p>
<p class="Shlok">ದೇವಗಂಧರ್ವಕನ್ಯಾಶ್ಚ ನಾಗಕನ್ಯಾಶ್ಚ ಸರ್ವತಃ ।</p>
<p class="Shlok">ಪರಿವಾರ್ಯ ದಶಗ್ರೀವಂ ವಿವಿಶುಸ್ತದ್ಗೃಹೋತ್ತಮಮ್ ॥</p>
<p class="Text">ದೇವ, ಗಂಧರ್ವ, ನಾಗಕನ್ಯೆಯರು ದಶಗ್ರೀವನನ್ನು ಸುತ್ತುವರೆದು ಅವನ ಜೊತೆಯಲ್ಲೇ ಉತ್ತಮೋತ್ತಮವಾದ ಅರಮನೆಯನ್ನು ಪ್ರವೇಶಿದರು. ॥ 45 ॥</p>
<p class="Shlok-Number" id="toc_marker-28-46">ಶ್ಲೋಕ - 46</p>
<p class="Shlok">ಸ  ಮೈಥಿಲೀಂ ಧರ್ಮಪರಾಮವಸ್ಥಿತಾಂ</p>
<p class="Shlok"> ಪ್ರವೇಪಮಾನಾಂ ಪರಿಭರ್ತ್ಸ್ಯ ರಾವಣಃ ।</p>
<p class="Shlok">ವಿಹಾಯ ಸೀತಾಂ ಮದನೇನ ಮೋಹಿತಃ</p>
<p class="Shlok"> ಸ್ವಮೇವ ವೇಶ್ಮ ಪ್ರವಿವೇಶ ಭಾಸ್ವರಮ್ ॥</p>
<p class="Text">ಮದನಮೋಹಿತನಾದ ರಾವಣನು ಪತಿವ್ರತಾಧರ್ಮ ಪರಾಯಣೆಯಾದ, ಭಯದಿಂದ ಥರ-ಥರನೆ ನಡುಗುತ್ತಿದ್ದ ಸೀತೆಯನ್ನು ಗರ್ಜನೆಯಿಂದ ಮತ್ತಷ್ಟು ಹೆದರಿಸಿ, ಅವಳನ್ನು ಅಲ್ಲಿಯೇ ಬಿಟ್ಟು ಪ್ರಕಾಶಮಾನವಾದ ತನ್ನ ಅರಮನೆಯನ್ನು ಹೊಕ್ಕನು. ॥ 46 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ದ್ವಾವಿಂಶಃ ಸರ್ಗಃ ॥ 22 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಇಪ್ಪತ್ತೆರಡನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-29">ಇಪ್ಪತ್ತಮೂರನೆಯ ಸರ್ಗ</p>
<p class="Sub-Heading">ರಾಕ್ಷಸಿಯರು ಸೀತೆಯನ್ನು ಸಮಾಧಾನಗೊಳಿಸಲು ಪ್ರತ್ನಿಸಿದುದು</p>
<p class="Shlok-Number" id="toc_marker-29-1">ಶ್ಲೋಕ - 1</p>
<p class="Shlok">ಇತ್ಯುಕ್ತ್ವಾ ಮೈಥಿಲೀಂ ರಾಜಾ ರಾವಣಃ ಶತ್ರು ರಾವಣಃ ।</p>
<p class="Shlok">ಸಂದಿಶ್ಯ ಚ ತತಃ ಸರ್ವಾ ರಾಕ್ಷಸೀರ್ನಿರ್ಜಗಾಮ ಹ ॥</p>
<p class="Text">ಶತ್ರುಗಳನ್ನು ಹಾ ಹಾ ಎಂದು ಕೂಗಿಕೊಳ್ಳುವಂತೆ ಮಾಡಲು ಸಮರ್ಥನಾದ ರಾವಣನು ಸೀತೆಗೆ ಹೀಗೆ ಹೇಳಿ ಅವಳನ್ನು ಬಹಳ ಬೇಗ ತನ್ನ ವಶಳಾಗುವಂತೆ ಮಾಡಬೇಕೆಂದು ಎಲ್ಲ ರಕ್ಕಸಿಯರಿಗೆ ಆಜ್ಞಾಪಿಸಿ ಅಶೋಕವನದಿಂದ ನಿರ್ಗಮಿಸಿದನು.॥1॥</p>
<p class="Shlok-Number" id="toc_marker-29-2">ಶ್ಲೋಕ - 2</p>
<p class="Shlok">ನಿಷ್ಕ್ರಾಂತೇ ರಾಕ್ಷಸೇಂದ್ರೇ ತು ಪುನರಂತಃಪುರಂ ಗತೇ ।</p>
<p class="Shlok">ರಾಕ್ಷಸ್ಯೋ ಭೀಮರೂಪಾಸ್ತಾಃ ಸೀತಾಂ ಸಮಭಿದುದ್ರುವುಃ ॥</p>
<p class="Shlok-Number" id="toc_marker-29-3">ಶ್ಲೋಕ - 3</p>
<p class="Shlok">ತತಃ ಸೀತಾಮುಪಾಗಮ್ಯ ರಾಕ್ಷಸ್ಯಃ ಕ್ರೋಧಮೂರ್ಛಿತಾಃ ।</p>
<p class="Shlok">ಪರಂ ಪರುಷಯಾ ವಾಚಾ ವೈದೇಹೀಮಿದಮಬ್ರುವನ್ ॥</p>
<p class="Text">ರಾಕ್ಷಸೇಂದ್ರನು ಅಂತಃಪುರಕ್ಕೆ ಹೊರಟು ಹೋದ ಬಳಿಕ ಭಯಂಕರ ಆಕೃತಿಯ ರಾಕ್ಷಸ ಸ್ತ್ರೀಯರು ಸೀತೆಯ ಬಳಿಗೆ ವೇಗವಾಗಿ ಧಾವಿಸಿ ಬಂದರು. ಸೀತೆಯ ಬಳಿಗೆ ಬಂದು ಕ್ರೋಧಾಭಿಭೂತೆಯರಾದ ಆ ರಕ್ಕಸಿಯರು ಅತ್ಯಂತ ಕಠೋರವಾಗಿ ಹೀಗೆ ಹೇಳಿದರು ॥2-3॥ </p>
<p class="Shlok-Number" id="toc_marker-29-4">ಶ್ಲೋಕ - 4</p>
<p class="Shlok">ಪೌಲಸ್ತಸ್ಯ ವರಿಷ್ಠಸ್ಯ ರಾವಣಸ್ಯ ಮಹಾತ್ಮನಃ ।</p>
<p class="Shlok">ದಶಗ್ರೀವಸ್ಯ ಭಾರ್ಯಾತ್ವಂ ಸೀತೇ ನ ಬಹುಮನ್ಯಸೇ ॥</p>
<p class="Text">‘‘ಎಲೈ ಸೀತೆ! ರಾವಣನು ಪುಲಸ್ತ್ಯ ವಂಶಜನೂ, ಮಹಾತ್ಮನೂ, ಶ್ರೇಷ್ಠನೂ ಆಗಿದ್ದಾನೆ. ಅಂತಹ ದಶಕಂಠನಿಗೆ ಭಾರ್ಯೆಯಾಗುವುದನ್ನು ನೀನು ಒಂದು ದೊಡ್ಡ ಪುರಸ್ಕಾರವೆಂದು ಏಕೆ ಭಾವಿಸುತ್ತಿಲ್ಲ? ಇದು ನಿನ್ನ ಮೌಢ್ಯವೇ ಸರಿ’’ ॥ 4 ॥</p>
<p class="Shlok-Number" id="toc_marker-29-5">ಶ್ಲೋಕ - 5</p>
<p class="Shlok">ತತಸ್ತ್ವೇಕ ಜಟಾ ನಾಮ ರಾಕ್ಷಸೀ ವಾಕ್ಯಮಬ್ರವೀತ್ ।</p>
<p class="Shlok">ಆಮಂತ್ರ್ಯ ಕ್ರೋಧತಾಮ್ರಾಕ್ಷೀ ಸೀತಾಂ ಕರತಲೋದರೀಮ್ ॥</p>
<p class="Text">ರಾಕ್ಷಸಿಯರೆಲ್ಲರೂ ಒಟ್ಟಾಗಿ ಹೀಗೆ ಹೇಳಿದ ನಂತರ ಆ ರಾಕ್ಷಸಿಯರಲ್ಲಿ ಒಬ್ಬೊಬ್ಬರು ಒಂದೊಂದು ರೀತಿಯಿಂದ ಹೇಳತೊಡಗಿದರು. ಕ್ರೋಧದಿಂದ ಕೆಂಗಣ್ಣಳಾಗಿದ್ದ ‘ಏಕಜಟಾ’ ಎಂಬ ರಕ್ಕಸಿಯು ಸಣ್ಣನಡುವುಳ್ಳ ಸೀತಾದೇವಿಗೆ ಸಂಬೋಧಿಸಿ ಹೀಗೆ ಹೇಳಿದಳು ॥ 5 ॥ </p>
<p class="Shlok-Number" id="toc_marker-29-6">ಶ್ಲೋಕ - 6</p>
<p class="Shlok">ಪ್ರಜಾಪತೀನಾಂ ಷಣ್ಣಾಂ ತು ಚತುರ್ಥೋ ಯಃ ಪ್ರಜಾಪತಿಃ ।</p>
<p class="Shlok">ಮಾನಸೋ ಬ್ರಹ್ಮಣಃ ಪುತ್ರಃ ಪುಲಸ್ತ್ಯ ಇತಿ ವಿಶ್ರುತಃ ॥</p>
<p class="Text">ಎಲೆಗೆ ಸೀತೆ! ಮರಿಚಿ, ಅತ್ರಿ, ಅಂಗೀರಸ, ಪುಲಸ್ತ್ಯ, ಪುಲಹ, ಕ್ರತು ಎಂಬ ಆರು ಮಂದಿ ಪ್ರಜಾಪತಿಗಳಲ್ಲಿ ಪುಲಸ್ತ್ಯನು ನಾಲ್ಕನೆಯವನು. ಅವನು ಬ್ರಹ್ಮಮಾನಸ ಪುತ್ರನೂ, ವಿಖ್ಯಾತನೂ ಆಗಿರುವನು. ॥ 6 ॥ </p>
<p class="Shlok-Number" id="toc_marker-29-7">ಶ್ಲೋಕ - 7</p>
<p class="Shlok">ಪುಲಸ್ತ್ಯಸ್ಯ ತು ತೇಜಸ್ವೀ ಮಹರ್ಷಿರ್ಮಾನಸಃ ಸುತಃ ।</p>
<p class="Shlok">ನಾಮ್ನಾ ಸ ವಿಶ್ರವಾ ನಾಮ ಪ್ರಜಾಪತಿಸಮಪ್ರಭಃ ॥</p>
<p class="Text">ತೇಜಸ್ವಿಯಾದ ವಿಶ್ರವಸನು ಮಹರ್ಷಿ ಪುಲಸ್ತ್ಯನಿಗೆ ಮಾನಸಪುತ್ರನು. ಅವನು ತೇಜಸ್ಸಿನಲ್ಲಿ ಬ್ರಹ್ಮನಂತೆ ಇರುವವನು.॥7॥</p>
<p class="Shlok-Number" id="toc_marker-29-8">ಶ್ಲೋಕ - 8</p>
<p class="Shlok">ತಸ್ಯ ಪುತ್ರೋ ವಿಶಾಲಾಕ್ಷಿ ರಾವಣಃ ಶತ್ರುರಾವಣಃ ।</p>
<p class="Shlok">ತಸ್ಯ ತ್ವಂ ರಾಕ್ಷಸೇಂದ್ರಸ್ಯ ಭಾರ್ಯಾ ಭವಿತುಮರ್ಹಸಿ ॥</p>
<p class="Text">ಎಲೈ ವಿಶಾಲಾಕ್ಷಿಯೇ! ಸುಪ್ರಸಿದ್ಧನಾದ ವಿಶ್ರವಸುವಿನ ಮಗನೇ ರಾವಣನು. ಅವನು ಅತಿವೀರ ಭಯಂಕರನೂ, ರಾಕ್ಷಸರಿಗೆಲ್ಲ ಪ್ರಭುವೂ ಆದ ಅವನಿಗೆ ಭಾರ್ಯೆಯಾಗಲು ನೀನು ಯೋಗ್ಯಳಾಗಿರುವೆ. ॥ 8 ॥</p>
<p class="Shlok-Number" id="toc_marker-29-9">ಶ್ಲೋಕ - 9</p>
<p class="Shlok">ಮಯೋಕ್ತಂ ಚಾರುಸರ್ವಾಂಗಿ ವಾಕ್ಯ ಕಿಂ ನಾನುಮನ್ಯಸೇ ।</p>
<p class="Shlok">ತತೋ ಹರಿಜಟಾ ನಾಮ ರಾಕ್ಷಸೀ ವಾಕ್ಯಮಬ್ರವೀತ್ ॥</p>
<p class="Shlok-Number" id="toc_marker-29-10">ಶ್ಲೋಕ - 10</p>
<p class="Shlok">ವಿವರ್ತ್ಯ ನಯನೇ ಕೋಪಾನ್ಮಾರ್ಜಾರಸದೃಶೇಕ್ಷಣಾ ।</p>
<p class="Shlok">ಯೇನ ದೇವಾಸ್ತ್ರಯಸ್ತ್ರಿಂಶದ್ದೇವರಾಜಶ್ಚ ನಿರ್ಜಿತಾಃ ॥</p>
<p class="Shlok-Number" id="toc_marker-29-11">ಶ್ಲೋಕ - 11</p>
<p class="Shlok">ತಸ್ಯ ತ್ವಂ ರಾಕ್ಷಸೇಂದ್ರಸ್ಯ ಭಾರ್ಯಾ ಭವಿತುಮರ್ಹಸಿ ।</p>
<p class="Shlok">ತತಸ್ತು ಪ್ರಘಸಾ ನಾಮ ರಾಕ್ಷಸೀ ಕ್ರೋಧಮೂರ್ಛಿತಾ ॥</p>
<p class="Text"> ಸುಂದರಾಂಗಿಯೇ! ನನ್ನ ಈ ಮಾತನ್ನು ನೀನು ಏಕೆ ಅನುಮೋದಿಸುವುದಿಲ್ಲ? ಆಗ ಸೀತೆಯು ಉತ್ತರಿಸದಿದ್ದಾಗ, ಬೆಕ್ಕಿನ ಕಣ್ಣಿನವಳಾದ ‘ಹರಿಜಟಾ’ ಎಂಬ ರಾಕ್ಷಸಿಯು ಕೋಪದಿಂದ ಕಣ್ಣುಗಳನ್ನು ಅರಳಿಸಿಕೊಂಡು ಹೀಗೆ ನುಡಿದಳು-ರಾವಣನು ದೇವೇಂದ್ರನ ಸಹಿತ ಮೂವತ್ತಮೂರು ಕೋಟಿ ಪ್ರಮುಖ ದೇವತೆಗಳನ್ನು ತನ್ನ ಅತುಲ ಪರಾಕ್ರಮದಿಂದ ಜಯಿಸಿರುವನು. ಅಂತಹ ರಾಕ್ಷಸೇಂದ್ರನಿಗೆ ಮಡದಿಯಾಗಲು ನೀನು ಅರ್ಹಳಾಗಿರುವೆ. ರಾವಣನು ಗರ್ವದಿಂದ ಉಬ್ಬಿ ಹೋದ ಮಹಾಪರಾಕ್ರಮಿಯು. ಶೂರನೂ, ಯುದ್ಧದಲ್ಲಿ ಎಂದೂ ಬೆನ್ನುತೋರದಿರುವವನೂ, ಮಹಾಬಲಶಾಲಿಯೂ, ಮಹಾವೀರ್ಯವಂತನೂ ಆದ ಅವನಿಗೆ ಭಾರ್ಯೆಯಾಗಲು ನೀನೇಕೆ ಅಪೇಕ್ಷಿಸುವುದಿಲ್ಲ? ॥ 9-11 ॥ </p>
<p class="Shlok-Number" id="toc_marker-29-12">ಶ್ಲೋಕ - 12</p>
<p class="Shlok">ಬರ್ತ್ಸಯಂತೀ ತದಾ ಘೋರಮಿದಂ ವಚನಮಬ್ರವೀತ್ ।</p>
<p class="Shlok">ವೀರ್ಯೋತ್ತಿಸ್ಯ ಶೂರಸ್ಯ ಸಂಗ್ರಾಮೇಷ್ವನಿವರ್ತಿನಃ ॥</p>
<p class="Shlok-Number" id="toc_marker-29-13">ಶ್ಲೋಕ - 13</p>
<p class="Shlok">ಬಲಿನೋ ವೀರ್ಯಯುಕ್ತಸ್ಯ ಭಾರ್ಯಾತ್ವಂ ಕಿಂ ನ ಲಪ್ಸಸೇ ।</p>
<p class="Shlok">ಪ್ರಿಯಾಂ ಬಹುಮತಾಂ ಭಾರ್ಯಾಂ ತ್ಯಕ್ತ್ವಾ ರಾಜಾ ಮಹಾಬಲಃ ॥</p>
<p class="Text"> ಆಗಲೂ ಸೀತಾದೇವಿಯು ಮೌನದಿಂದಿರುವಾಗ - ‘ಪ್ರಘಸಾ’ ಎಂಬ ರಾಕ್ಷಸಿಯು ಕೋಪೋದ್ರಿಕ್ತಳಾಗಿ ಸೀತೆಯನ್ನು ಬೆದರಿಸುತ್ತಾ ಕಠೋರವಾದ ಈ ಮಾತನ್ನು ಹೇಳಿದಳು — ಎಲ್ಲ ಶ್ರೇಷ್ಠ ನಾರಿಯರಲ್ಲಿ ಅತ್ಯಂತ ಪ್ರಿಯಳಾದ, ಎಲ್ಲರಿಂದ ಗೌರವಿಸಲ್ಪಡುತ್ತಿರುವ, ಮಹಾಭಾಗ್ಯಶಾಲಿನಿಯಾದ ಮಂದೋದರಿಯನ್ನು ಕೂಡ ಪರಿತ್ಯಜಿಸಿ ಮಹಾಬಲನಾದ ರಾವಣನು ನಿನ್ನನ್ನು ಪಡೆಯಲು ಅಪೇಕ್ಷಿಸಿದ್ದಾನೆ. ॥ 12-13 ॥ </p>
<p class="Shlok-Number" id="toc_marker-29-14">ಶ್ಲೋಕ - 14</p>
<p class="Shlok">ಸರ್ವಾಸಾಂ ಚ ಮಹಾಭಾಗಾಂ ತ್ವಾಮುಪೈಷ್ಯತಿ ರಾವಣಃ ।</p>
<p class="Shlok">ಸಮೃದ್ಧಂ ಸ್ತ್ರೀಸಹಸ್ರೇಣ ನಾನಾರತ್ನೋಪಶೋಭಿತಮ್ ॥</p>
<p class="Text">ಅಮೂಲ್ಯವಾದ ರತ್ನಗಳಿಂದ ಶೋಭಿಸುತ್ತಿರುವ ಸಾವಿರಾರು ಕಾಂತೆಯರು ರಾವಣನ ಅಂತಃಪುರದಲ್ಲಿ ಇದ್ದಾರೆ. ಅಂತಹ ತರುಣೀಮಣಿಗಳನ್ನು ಕಡೆಗಣಿಸಿದ ರಾವಣನು ನಿನ್ನನ್ನು ಸೇರಲು ತವಕಿಸುತ್ತಿದ್ದಾನೆ. ॥ 14 ॥</p>
<p class="Shlok-Number" id="toc_marker-29-15">ಶ್ಲೋಕ - 15</p>
<p class="Shlok">ಅಂತಃಪುರಂ ಸಮುತ್ಸೃಜ್ಯ ತ್ವಾಮುಪೈಷ್ಯತಿ ರಾವಣಃ ।</p>
<p class="Shlok">ಅನ್ಯಾ ತು ವಿಕಟಾ ನಾಮ ರಾಕ್ಷಸೀ ವಾಕ್ಯಮಬ್ರವೀತ್ ॥</p>
<p class="Shlok-Number" id="toc_marker-29-16">ಶ್ಲೋಕ - 16</p>
<p class="Shlok">ಅಸಕೃದ್ದೇವತಾ ಯುದ್ಧೇ ನಾಗಗಂಧರ್ವದಾನವಾಃ ।</p>
<p class="Shlok">ನಿರ್ಜಿತಾಃ ಸಮರೇ ಯೇನ ಸ ತೇ ಪಾರ್ಶ್ವಮುಪಾಗತಃ ॥</p>
<p class="Shlok-Number" id="toc_marker-29-17">ಶ್ಲೋಕ - 17</p>
<p class="Shlok">ತಸ್ಯ ಸರ್ವಸಮೃದ್ಧಸ್ಯ ರಾವಣಸ್ಯ ಮಹಾತ್ಮನಃ ।</p>
<p class="Shlok">ಕಿಮದ್ಯ ರಾಕ್ಷಸೇಂದ್ರಸ್ಯ ಭಾರ್ಯಾತ್ವಂ ನೇಚ್ಛಸೇಧಮೇ ॥</p>
<p class="Text">ಅವರು ಹೇಳುತ್ತಿದ್ದುದನ್ನು, ಕೇಳುತ್ತಾ ಸುಮ್ಮನೆ ಕುಳಿತಿರುವ ಸೀತೆಗೆ ‘ವಿಕಟಾ’ ಎಂಬ ಮತ್ತೋರ್ವ ರಕ್ಕಸಿಯು ಹೀಗೆ ಹೇಳುತ್ತಾಳೆ ರಾವಣನು ಸಮರಾಂಗಣದಲ್ಲಿ ದೇವತೆಗಳನ್ನು ನಾಗರನ್ನು, ಗಂಧರ್ವರನ್ನು, ಹಲವಾರು ಬಾರಿ ಪರಾಭವಗೊಳಿಸಿರುವನು. ಅಂತಹ ಮಹಾಭಯಂಕರ ಪರಾಕ್ರಮಿಯಾದ, ಮಹಾಶೂರನಾದ, ರಾವಣೇಶ್ವರನು ಪ್ರಣಯಭಿಕ್ಷೆಯನ್ನು ಬೇಡುತ್ತಾ ನಿನ್ನ ಬಳಿಗೆ ಬಂದಿರುವನು. ಸರ್ವ ಸಮೃದ್ಧಿಯನ್ನು ಹೊಂದಿರುವ ಮಹಾತ್ಮನಾದ ರಾಕ್ಷಸೇಂದ್ರನಿಗೆ ಭಾರ್ಯೆಯಾಗಲು ಬಯಸದೆ ಇರುವ ನೀನು ನಿಜವಾಗಿ ಅಧಮಳಾಗಿರುವೆ. ॥ 15-17 ॥</p>
<p class="Shlok-Number" id="toc_marker-29-18">ಶ್ಲೋಕ - 18</p>
<p class="Shlok">ತತಸ್ತು ದುರ್ಮುಖೀ ನಾಮ ರಾಕ್ಷಸೀ ವಾಕ್ಯಮಬ್ರವೀತ್ ।</p>
<p class="Shlok">ಯಸ್ಯ ಸೂರ್ಯೋ ನ ತಪತಿ ಭೀತೋ ಯಸ್ಯ ಚ ಮಾರುತಃ ॥</p>
<p class="Shlok-Number" id="toc_marker-29-19">ಶ್ಲೋಕ - 19</p>
<p class="Shlok">ನ ವಾತಿ ಚಾಸಿತಾಪಾಂಗಿ ಕಿಂ ತ್ವಂ ತಸ್ಯ ನ ತಿಷ್ಠಸಿ ।</p>
<p class="Shlok">ಪುಷ್ಪವೃಷ್ಟಿಂ ಚ ತರವೋ ಮುಮುಚುರ್ಯಸ್ಯ ವೈ ಭಯಾತ್ ॥</p>
<p class="Shlok-Number" id="toc_marker-29-20">ಶ್ಲೋಕ - 20</p>
<p class="Shlok">ಶೈಲಾಶ್ಚ ಸುಭ್ರು ಪಾನೀಯಂ ಜಲದಾಶ್ಚ ಯದೇಚ್ಛತಿ ।</p>
<p class="Shlok">ತಸ್ಯ ನೈರ್ಋತರಾಜಸ್ಯ ರಾಜರಾಜಸ್ಯ ಭಾಮಿನಿ ॥</p>
<p class="Text">ಬಳಿಕ ‘ದುರ್ಮುಖಿ’ ಎಂಬ ರಾಕ್ಷಸಿಯು ಸೀತೆಗೆ ಹೀಗೆ ಉಪದೇಶಿಸತೊಡಗಿದಳು ಎಲೈ ಸುಂದರೀ! ರಾವಣನಿಗೆ ಭಯಪಟ್ಟು ಸೂರ್ಯನು ಕೂಡ ತೀಕ್ಷ್ಣವಾದ ಕಿರಣಗಳನ್ನು ಪಸರಿಸುವುದಿಲ್ಲ. ವಾಯುವು ಮಂದವಾಗಿ ಬೀಸುತ್ತಿರುವನು. ಓ ವಿಶಾಲಾಕ್ಷಿ! ಅಂತಹ ಪ್ರಭುವಿನ ಬಳಿಯಲ್ಲಿರಲು ನೀನೇಕೆ ಬಯಸುತ್ತಿಲ್ಲ? ಅವನಿಗೆ ಭಯಪಟ್ಟು ವೃಕ್ಷಗಳೂ ಕೂಡ ಅವನ ಬಯಕೆಯಂತೆ ಹೂವುಗಳನ್ನು ಸುರಿಸುತ್ತವೆ. ಹಾಗೆಯೇ ಪರ್ವತಗಳೂ, ಮೇಘಗಳೂ, ಕೂಡ ಅವನು ಬಯಸಿದಾಗ ಮಧುರ ಜಲವನ್ನು ಸುರಿಸುತ್ತವೆ. ಎಲೈ ಭಾಮಿನೀ! ಅಂತಹ ರಾಕ್ಷಸ ಚಕ್ರವರ್ತಿಯಾದ ರಾವಣೇಶ್ವರನ ಭಾರ್ಯೆಯಾಗಲು ನೀನೇಕೆ ಮನಸ್ಸು ಮಾಡುತ್ತಿಲ್ಲ? ಅವನ ಪತ್ನಿಯಾಗಲು ಏಕೆ ಸಿದ್ಧಳಾಗುವುದಿಲ್ಲ? ॥ 18-20 ॥ </p>
<p class="Shlok-Number" id="toc_marker-29-21">ಶ್ಲೋಕ - 21</p>
<p class="Shlok">ಕಿಂ ತ್ವಂ ನ ಕುರುಷೇ ಬುದ್ಧಿಂ ಭಾರ್ಯಾರ್ಥೆ ರಾವಣಸ್ಯ ಹಿ ।</p>
<p class="Shlok">ಸಾಧು ತೇ ತತ್ತ್ವತೋ ದೇವಿ ಕಥಿತಂ ಸಾಧು ಭಾಮಿನಿ ।</p>
<p class="Shlok">ಗೃಹಾಣ ಸುಸ್ಮಿತೇ ವಾಕ್ಯಮನ್ಯಥಾ ನ ಭವಿಷ್ಯಸಿ ॥</p>
<p class="Text">ಮಂದಸ್ಮಿತೆಯಾದ ಎಲೈ ಭಾಮಿನೀ! ದೇವೀ! ಒಳ್ಳೆಯ ರೀತಿಯಿಂದ ಹೇಳುತ್ತಿರುವ ನಮ್ಮ ಮಾತನ್ನು ಚೆನ್ನಾಗಿ ಪರಿಗ್ರಹಿಸು. ಹಾಗೇನಾದರೂ ನಮ್ಮ ಮಾತುಗಳನ್ನು ಕೇಳದಿದ್ದರೆ ನೀನು ಖಂಡಿತವಾಗಿ ಉಳಿಯಲಾರೆ. ॥ 21 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ತ್ರಯೋವಿಂಶಃ ಸರ್ಗಃ ॥ 23 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಇಪ್ಪತ್ತಮೂರನೆಯ ಸರ್ಗವು ಮುಗಿಯಿತು.<span class="char-style-override-8"></span></p>


<p class="Page-Break"> </p>
<p class="Chapter-Heading" id="toc_marker-30">ಇಪ್ಪತ್ತನಾಲ್ಕನೆಯ ಸರ್ಗ</p>
<p class="Sub-Heading">ಸೀತಾದೇವಿಯು ರಾಕ್ಷಸಿಯರ ಮಾತನ್ನು ತಿರಸ್ಕರಿಸಿದುದು, <br/>ರಾಕ್ಷಸಿಯರು ಅವಳನ್ನು ಕೊಲ್ಲುವುದಾಗಿ ಬೆದರಿಸಿದುದು</p>
<p class="Shlok-Number" id="toc_marker-30-1">ಶ್ಲೋಕ - 1</p>
<p class="Shlok">ತತಃ ಸೀತಾಂ ಸಮಸ್ತಾಸ್ತಾ ರಾಕ್ಷಸ್ಯೋ ವಿಕೃತಾನನಾಃ ।</p>
<p class="Shlok">ಪರುಷಂ ಪರುಷಾ ನಾರ್ಯ ಊಚುಸ್ತಾಂ ವಾಕ್ಯಮಪ್ರಿಯಮ್ ॥</p>
<p class="Text">ವಿಕೃತಾನನೆಯರಾದ ಆ ರಾಕ್ಷಸ ಸ್ತ್ರೀಯರು ಸೀತಾದೇವಿಯ ಹತ್ತಿರ ಸರಿದು ಕಠೋರವಾದ ಮಾತುಗಳು ತಟ್ಟದೇ ಇರುವ ಆ ಸುಕುಮಾರಿಯನ್ನು ಗದರಿಸಿ ಅಪ್ರಿಯವಾದ ಮಾತುಗಳನ್ನು ಪುನಃ ಹೇಳತೊಡಗಿದರು ॥ 1 ॥</p>
<p class="Shlok-Number" id="toc_marker-30-2">ಶ್ಲೋಕ - 2</p>
<p class="Shlok">ಕಿಂ ತ್ವಮಂತಃಪುರೇ ಸೀತೇ ಸರ್ವಭೂತಮನೋಹರೇ ।</p>
<p class="Shlok">ಮಹಾರ್ಹಶಯನೋಪೇತೇ ನ ವಾಸಮನುಮನ್ಯಸೇ ॥</p>
<p class="Text">ಎಲೈ ಸೀತೆ! ರಾವಣನ ಅಂತಃಪುರವು ಎಲ್ಲರಿಗೂ ಆಹ್ಲಾದಕರವಾಗಿದ್ದು ಮನೋಹರವಾಗಿದೆ. ಅತ್ಯುತ್ತಮವಾದ ಹಂಸ ತೂಲಿಕಾತಲ್ಪಯುಕ್ತವಾದ ಅದರಲ್ಲಿ ವಾಸಿಸಲು ನೀನೇಕೆ ಒಪ್ಪಿಕೊಳ್ಳುವುದಿಲ್ಲ? ॥ 2 ॥</p>
<p class="Shlok-Number" id="toc_marker-30-3">ಶ್ಲೋಕ - 3</p>
<p class="Shlok">ಮಾನುಷೀ ಮಾನುಷಸ್ಯೈವ ಭಾರ್ಯಾತ್ವಂ ಬಹು ಮನ್ಯಸೇ ।</p>
<p class="Shlok">ಪ್ರತ್ಯಾಹರ ಮನೋ ರಾಮಾನ್ನ ತ್ವಂ ಜಾತು ಭವಿಷ್ಯಸಿ ॥</p>
<p class="Text">ಮಾನವ ಕಾಂತೆಯಾದ ನೀನು ಸಾಮಾನ್ಯ ಮನುಷ್ಯನೊಬ್ಬನ ಹೆಂಡತಿಯಾಗಿರುವುದನ್ನು ದೊಡ್ಡದೆಂದು ತಿಳಿದುಕೊಂಡಿರುವೆ. ಇದು ಸರಿಯಲ್ಲ. ನೀನು ಎಂದೂ, ಯಾವ ವಿಧದಿಂದಲೂ ಪುನಃ ರಾಮನನ್ನು ಸೇರಲಾರೆ. ಆದುದರಿಂದ ನಿನ್ನ ಮನಸ್ಸು ಅವನಿಂದ ಹಿಂದಿರುಗಿಸು. ॥ 3 ॥</p>
<p class="Shlok-Number" id="toc_marker-30-4">ಶ್ಲೋಕ - 4</p>
<p class="Shlok">ತ್ರೈಲೋಕ್ಯವಸುಭೋಕ್ತಾರಂ ರಾವಣಂ ರಾಕ್ಷಸೇಶ್ವರಮ್ ।</p>
<p class="Shlok">ಭರ್ತಾರಮುಪಸಂಗಮ್ಯ ವಿಹರಸ್ವ ಯಥಾಸುಖಮ್ ॥</p>
<p class="Text">ಮೂರು ಲೋಕಗಳ ಐಶ್ವರ್ಯವನ್ನು ಉಪಭೋಗಿಸುತ್ತಿರುವ ರಾಕ್ಷಸೇಶ್ವರನಾದ ರಾವಣನನ್ನು ಪತಿಯನ್ನಾಗಿಸಿಕೊಂಡು ಸುಖವಾಗಿ ಅವನೊಡನೆ ವಿಹರಿಸು. ॥ 4 ॥ </p>
<p class="Shlok-Number" id="toc_marker-30-5">ಶ್ಲೋಕ - 5</p>
<p class="Shlok">ಮಾನುಷೀ ಮಾನುಷಂ ತಂ ತು ರಾಮಮಿಚ್ಛಸಿ ಶೋಭನೇ ।</p>
<p class="Shlok">ರಾಜ್ಯಾದ್ಭ್ರಷ್ಟಮಸಿದ್ಧಾರ್ಥಂ ವಿಕ್ಲವಂ ತ್ವಮನಿಂದಿತೇ ॥</p>
<p class="Text">ಎಲೈ ಮಂಗಳ ಸ್ವರೂಪಳೆ! ಪೂಜ್ಯಳೇ! ಮನುಷ್ಯಮಾತ್ರಳಾಗಿರುವ ನಿನಗೆ ಇಂತಹ ಸುವರ್ಣಾವಕಾಶ ದೊರೆತಾಗ, ಹುಲು ಮನುಜನಾದ ರಾಜ್ಯಭ್ರಷ್ಟನಾದ, ಅಪ್ರಯೋಜಕನಾದ, ಶಕ್ತಿಹೀನನಾದ ಆ ರಾಮನನ್ನೇ ಪುನಃ ಸೇರಲು ಬಯಸುತ್ತಿರುವೆ. ನಿಶ್ಚಯವಾಗಿಯೂ ನೀನು ಮೂಢಳೇ ಸರಿ.’’ ॥ 5 ॥</p>
<p class="Shlok-Number" id="toc_marker-30-6">ಶ್ಲೋಕ - 6</p>
<p class="Shlok">ರಾಕ್ಷಸೀನಾಂ ವಚಃ ಶ್ರುತ್ವಾ ಸೀತಾ ಪದ್ಮನಿಭೇಕ್ಷಣಾ ।</p>
<p class="Shlok">ನೇತ್ರಾಭ್ಯಾಮಶ್ರುಪೂರ್ಣಾಭ್ಯಾಮಿದಂ ವಚನಮಬ್ರವೀತ್ ॥</p>
<p class="Text">ಕಮಲಲೋಚನೆಯಾದ ಸೀತಾದೇವಿಯು ರಾಕ್ಷಸಿಯರ ಕರ್ಣ ಕರ್ಕಶವಾದ ಮಾತುಗಳನ್ನು ಕೇಳಿ ಕಣ್ಣಿರನ್ನು ತುಂಬಿಕೊಂಡು ಹೀಗೆಂದಳು ॥ 6 ॥ </p>
<p class="Shlok-Number" id="toc_marker-30-7">ಶ್ಲೋಕ - 7</p>
<p class="Shlok">ಯದಿದಂ ಲೋಕವಿದ್ವಿಷ್ಟಮುದಾಹರಥ ಸಂಗತಾಃ ।</p>
<p class="Shlok">ನೈ ತನ್ಮನಸಿ ವಾಕ್ಯಂ ಮೇ ಕಿಲ್ಬಿಷಂ ಪ್ರತಿಭಾತಿ ವಃ ॥</p>
<p class="Text">‘‘ರಾಕ್ಷಸಿಯರೇ! ನೀವೆಲ್ಲರೂ ಸೇರಿ ಹೇಳುತ್ತಿರುವ ಮಾತುಗಳು ಲೋಕಮರ್ಯಾದೆಗೆ ವಿರುದ್ಧವೂ, ಪಾಪಯುಕ್ತವೂ ಆಗಿದೆ. ಇವು ನನ್ನ ಮನಸ್ಸಿಲ್ಲಿ ಕ್ಷಣಕಾಲವೂ ಉಳಿಯುವುದಿಲ್ಲ. ನೀವು ಹೇಳುವ ಯಾವ ಮಾತೂ ನನ್ನ ಮನಸ್ಸಿಗೆ ಹಿಡಿಸುವುದಿಲ್ಲ. ॥ 7 ॥</p>
<p class="Shlok-Number" id="toc_marker-30-8">ಶ್ಲೋಕ - 8</p>
<p class="Shlok">ನ ಮಾನುಷೀ ರಾಕ್ಷಸಸ್ಯ ಭಾರ್ಯಾ ಭವಿತುಮರ್ಹತಿ ।</p>
<p class="Shlok">ಕಾಮಂ ಖಾದತ ಮಾಂ ಸರ್ವಾ ನ ಕರಿಷ್ಯಾಮಿ ವೋ ವಚಃ ॥</p>
<p class="Text">ಮಾನವ ಕಾಂತೆಯಾದ ನಾನು ರಾಕ್ಷಸನ ಪತ್ನಿಯಾಗಲಾರೆ. ನೀವೆಲ್ಲರೂ ಸೇರಿ ನನ್ನನ್ನು ಇಷ್ಟ ಬಂದಂತೆ ತಿಂದುಹಾಕಿರಿ. ನಾನು ನಿಮ್ಮ ಮಾತಿನಂತೆ ನಡೆಯಲಾರೆನು. ॥ 8 ॥</p>
<p class="Shlok-Number" id="toc_marker-30-9">ಶ್ಲೋಕ - 9</p>
<p class="Shlok">ದೀನೋ ವಾ ರಾಜ್ಯಹೀನೋ ವಾ ಯೋ ಮೇ ಭರ್ತಾ ಸ ಮೇ ಗುರುಃ ।</p>
<p class="Shlok">ತಂ ನಿತ್ಯಮನುರಕ್ತಾಸ್ಮಿ ಯಥಾ ಸೂರ್ಯಂ ಸುವರ್ಚಲಾ ॥</p>
<p class="Text"> ನನ್ನ ಪತಿಯು ದೀನನಾಗಿರಲೀ, ರಾಜ್ಯಹೀನನಾಗಿರಲೀ, ಅವನೇ ನನಗೆ ಗುರುವು. ಸುವರ್ಚಲಾ ದೇವಿಯು ಸೂರ್ಯನಲ್ಲಿರುವಂತೆ ನಾನು ಸದಾ ಕಾಲ ಪತಿಯಲ್ಲೇ ಅನುರಕ್ತಳಾಗಿರುವವಳು. ॥ 9 ॥</p>
<p class="Shlok-Number" id="toc_marker-30-10">ಶ್ಲೋಕ - 10</p>
<p class="Shlok">ಯಥಾ ಶಚೀ ಮಹಾಭಾಗಾ ಶಕ್ರಂ ಸಮುಪತಿಷ್ಠತಿ ।</p>
<p class="Shlok">ಅರುಂಧತೀ ವಸಿಷ್ಠಂ ಚ ರೋಹಿಣೀ ಶಶಿನಂ ಯಥಾ ॥</p>
<p class="Shlok-Number" id="toc_marker-30-11">ಶ್ಲೋಕ - 11</p>
<p class="Shlok">ಲೋಪಾಮುದ್ರಾ ಯಥಾಗಸ್ತ್ಯಂ ಸುಕನ್ಯಾ ಚ್ಯವನಂ ಯಥಾ ।</p>
<p class="Shlok">ಸಾವಿತ್ರೀ ಸತ್ಯವಂತಂ ಚ ಕಪಿಲಂ ಶ್ರೀಮತೀ ಯಥಾ ॥</p>
<p class="Shlok-Number" id="toc_marker-30-12">ಶ್ಲೋಕ - 12</p>
<p class="Shlok">ಸೌದಾಸಂ ಮದಯಂತೀವ ಕೇಶಿನೀ ಸಗರಂ ಯಥಾ ।</p>
<p class="Shlok">ನೈಷಧಂ ದಮಯಂತೀವ ಭೈಮೀ  ಪತಿಮನುವ್ರತಾ ॥</p>
<p class="Text">ಶಚಿದೇವಿಯು ಇಂದ್ರನನ್ನು ಅನುಸರಿಸುವಂತೆ, ಮಹಾಸಾಧ್ವಿ ಅರುಂಧತಿಯು ವಸಿಷ್ಠರನ್ನೂ, ರೋಹಿಣಿಯು ಚಂದ್ರನನ್ನೂ, ಲೋಪಾಮುದ್ರೆಯು ಅಗಸ್ತ್ಯರನ್ನೂ, ಸುಕನ್ಯೆಯು ಚ್ಯವನನನ್ನೂ, ಸಾವಿತ್ರಿಯು ಸತ್ಯವಂತನನ್ನೂ, ಶ್ರೀಮತಿಯು ಕಪಿಲ ಮಹರ್ಷಿಯನ್ನೂ, ಮದಯಂತಿಯು ಸೌದಾಸನನ್ನೂ. ಕೇಶಿನಿಯು ಸಗರನನ್ನೂ, ಭೀಮರಾಜನ ಮಗಳಾದ ಪತಿವ್ರತೆಯಾದ ದಮಯಂತಿಯು ನಳನನ್ನೂ, ಅನುಸರಿಸುವಂತೆ ನಾನು ನನ್ನ ಪತಿಯಾದ ಇಕ್ಷ್ವಾಕು ಕುಲತಿಲಕನಾದ ಶ್ರೀರಾಮನನ್ನೇ ಅನುಸರಿಸಿಕೊಂಡಿರುತ್ತೇನೆ.’’ ॥ 9-12 ॥ </p>
<p class="Shlok-Number" id="toc_marker-30-13">ಶ್ಲೋಕ - 13</p>
<p class="Shlok">ತಥಾಹಮಿಕ್ಷ್ವಾಕುವರಂ ರಾಮಂ ಪತಿಮನುವ್ರತಾ ।</p>
<p class="Shlok">ಸೀತಾಯಾ ವಚನಂ ಶ್ರುತ್ವಾ ರಾಕ್ಷಸ್ಯಃ ಕ್ರೋಧಮೂರ್ಛಿತಾಃ ॥</p>
<p class="Text">ಸೀತಾದೇವಿಯು ಹೇಳಿದ ಮಾತನ್ನು ಕೇಳಿ, ರಾವಣನಿಂದ ಪ್ರೇರಿತರಾದ ರಾಕ್ಷಸ ಸ್ತ್ರೀಯರು ಕೋಪೋದ್ರಿಕ್ತರಾಗಿ ಕಠೋರವಾದ ಮಾತುಗಳಿಂದ ಅವಳನ್ನು ಭಯಪಡಿಸುತ್ತಲೇ ಇದ್ದರು. ॥ 13 ॥ </p>
<p class="Shlok-Number" id="toc_marker-30-14">ಶ್ಲೋಕ - 14</p>
<p class="Shlok">ಭರ್ತ್ಸಯಂತಿ ಸ್ಮ ಪರುಷೈರ್ವಾಕ್ಯೈ ರಾವಣಚೋದಿತಾಃ ।</p>
<p class="Shlok">ಅವಲೀನಃ ಸ ನಿರ್ವಾಕ್ಯೋ ಹನುಮಾನ್ ಶಿಂಶಪಾದ್ರುಮೇ ॥</p>
<p class="Text">ಶಿಂಶುಪಾವೃಕ್ಷದಲ್ಲಿ ಮೌನವಾಗಿ ಹುದುಗಿಕೊಂಡಿದ್ದ ಹನುಮಂತನು ಸೀತಾದೇವಿಯನ್ನು ಭಯಪಡಿಸುತ್ತಿದ್ದ ರಾಕ್ಷಸಿಯರ ಮಾತುಗಳನ್ನು ಶಾಂತವಾಗಿ ಕೇಳುತ್ತಿದ್ದನು. ॥ 14 ॥</p>
<p class="Shlok-Number" id="toc_marker-30-15">ಶ್ಲೋಕ - 15</p>
<p class="Shlok">ಸೀತಾಂ ಸಂತರ್ಜಯಂತೀಸ್ತಾ ರಾಕ್ಷಸೀರಶೃಣೋತ್ ಕಪಿಃ ।</p>
<p class="Shlok">ತಾಮಭಿಕ್ರಮ್ಯ ಸಂಕ್ರುದ್ಧಾ ವೇಪಮಾನಾಂ ಸಮಂತತಃ ॥</p>
<p class="Text">ಕೋಪಗೊಂಡಿದ್ದ ಆ ರಾಕ್ಷಸಿಯರು ಭಯದಿಂದ ನಡುಗುತ್ತಿದ್ದ ಸೀತಾದೇವಿಯನ್ನು ಸುತ್ತುವರಿದು ಕುಳಿತು ಪ್ರದೀಪ್ತವಾಗಿಯೂ, ಜೋಲಾಡುತ್ತಲೂ ಇದ್ದ ತುಟಿಗಳನ್ನು ಆಗಾಗ ನೆಕ್ಕಿಕೊಳ್ಳುತ್ತಾ ಅವಳನ್ನು ತಿಂದುಬಿಡುವಂತೆ ಪ್ರವರ್ತಿಸುತ್ತಿದ್ದರು. ॥ 15 ॥</p>
<p class="Shlok-Number" id="toc_marker-30-16">ಶ್ಲೋಕ - 16</p>
<p class="Shlok">ಭೃಶಂ ಸಂಲಿಲಿಹುರ್ದೀಪ್ತಾನ್ ಪ್ರಲಂಬಾನ್ ದಶನಚ್ಛದಾನ್ ।</p>
<p class="Shlok">ಊಚುಶ್ಚ ಪರಮಕ್ರುದ್ಧಾಃ ಪ್ರಗೃಹ್ಯಾಶು ಪರಶ್ವಧಾನ್ ॥</p>
<p class="Shlok-Number" id="toc_marker-30-17">ಶ್ಲೋಕ - 17</p>
<p class="Shlok">ನೇಯಮರ್ಹತಿ ಭರ್ತಾರಂ ರಾವಣಂ ರಾಕ್ಷಸಾಧಿಪಮ್ ।</p>
<p class="Shlok">ಸಂಭರ್ತ್ಸ್ಯಮಾನಾ ಭೀಮಾಭೀ ರಾಕ್ಷಸೀಭಿರ್ವರಾನನಾ ॥</p>
<p class="Text">ಪರಮ ಕ್ರುದ್ಧೆಯರಾಗಿದ್ದ ಆ ರಾಕ್ಷಸಿಯರು ಗಂಡುಕೊಡಲಿಗಳನ್ನು ಮೇಲೆತ್ತಿಕೊಂಡು, ರಾಕ್ಷಸಾಧಿಪನಾದ ರಾವಣನನ್ನು ಪತಿಯಾಗಿ ವರಿಸಲು ಇವಳು ಖಂಡಿತವಾಗಿ ಯೋಗ್ಯಳಲ್ಲ. ಆದುದರಿಂದ ಇವಳನ್ನು ಸಂಹರಿಸುವುದೇ ಯುಕ್ತವಾಗಿದೆ ಎಂದು ಗಟ್ಟಿಯಾಗಿ ಕೂಗಿಕೊಳ್ಳುತ್ತಿದ್ದರು. ॥ 16-17 ॥ </p>
<p class="Shlok-Number" id="toc_marker-30-18">ಶ್ಲೋಕ - 18</p>
<p class="Shlok">ಸಾ ಬಾಷ್ಪಮಪಮಾರ್ಜಂತೀ ಶಿಂಶಪಾಂ ತಾಮುಪಾಗಮತ್ ।</p>
<p class="Shlok">ತತಸ್ತಾ ಶಿಂಶಪಾಂ ಸೀತಾ ರಾಕ್ಷಸೀಭಿಃ ಸಮಾವೃತಾ ॥</p>
<p class="Text">ಭಯಂಕರರಾದ ರಾಕ್ಷಸಿಯರು ಹೀಗೆ ಭಯಪಡಿಸುತ್ತಿರುವಾಗ ವರಾಂಗನೆಯಾದ ಸೀತಾದೇವಿಯು ಕಣ್ಣೀರನ್ನು ಒರೆಸಿಕೊಳ್ಳುತ್ತಾ ಹನುಮಂತನು ಅವಿತುಕೊಂಡಿದ್ದ ಶಿಂಶುಪಾ ವೃಕ್ಷದ ಬಳಿಗೆ ಹೋದಳು. ॥ 18 ॥</p>
<p class="Shlok-Number" id="toc_marker-30-19">ಶ್ಲೋಕ - 19</p>
<p class="Shlok">ಅಭಿಗಮ್ಯ ವಿಶಾಲಾಕ್ಷೀ ತಸ್ಥೌಶೋಕಪರಿಪ್ಲುತಾ ।</p>
<p class="Shlok">ತಾಂ ಕೃಶಾಂ ದೀನವದನಾಂ ಮಲಿನಾಂಬರಧಾರಿಣೀಮ್ ॥</p>
<p class="Shlok-Number" id="toc_marker-30-20">ಶ್ಲೋಕ - 20</p>
<p class="Shlok">ಭರ್ತ್ಸಯಾಂಚಕ್ರಿರೇ ಸೀತಾಂ ರಾಕ್ಷಸ್ಯಸ್ತಾಂ ಸಮಂತತಃ ।</p>
<p class="Shlok">ತತಸ್ತುಂ ವಿನತಾ ನಾಮ ರಾಕ್ಷಸೀ ಭೀಮದರ್ಶನಾ ॥</p>
<p class="Text">ಹೀಗೆ ಶಿಂಶುಪಾವೃಕ್ಷದ ಬಳಿಗೆ ಹೋದ ಸೀತಾದೇವಿಯನ್ನು ಆ ರಾಕ್ಷಸ ಸ್ತ್ರೀಯರು ಸುತ್ತುವರಿದರು. ಆಗ ವಿಶಾಲಾಕ್ಷಿಯಾದ ಅವಳು ಶೋಕ ಮಗ್ನಳಾದಳು. ಸೀತೆಯು ರಾಮವಿಯೋಗ ವ್ಯಸನದಿಂದ ಅತ್ಯಂತ ಕೃಶಕಾಯಳಾಗಿದ್ದಳು. ದೀನವದನೆಯಾಗಿದ್ದಳು. ಮಲಿನವಾದ ವಸ್ತ್ರವನ್ನುಟ್ಟಿದ್ದಳು. ಸುತ್ತಲೂ ಕುಳಿತ್ತಿದ್ದ ಭಯಂಕರಾಕಾರದ ರಕ್ಕಸಿಯರು ಅವಳನ್ನು ಭಯಪಡಿಸುತ್ತಲೇ ಇದ್ದರು. ॥ 19-20 ॥ </p>
<p class="Shlok-Number" id="toc_marker-30-21">ಶ್ಲೋಕ - 21</p>
<p class="Shlok">ಅಬ್ರವೀತ್ ಕುಪಿತಾಕಾರಾ ಕರಾಲಾ ನಿರ್ಣತೋದರೀ ।</p>
<p class="Shlok">ಸೀತೇ ಪರ್ಯಾಪ್ತಮೇತಾವದ್ಭರ್ತುಃ ಸ್ನೇಹೋ ನಿದರ್ಶಿತಃ ॥</p>
<p class="Text">ಅತ್ಯಂತ ಭಯಂಕರರಾಗಿ ಕಾಣುತ್ತಿದ್ದು, ಕೋಪಗೊಂಡಿದ್ದ, ಉಬ್ಬುಹಲ್ಲುಗಳಿದ್ದ, ಹಳ್ಳದಂತೆ ಹೊಟ್ಟೆಯಿದ್ದ, ‘ವಿನತಾ’ ಎಂಬ ರಕ್ಕಸಿಯು ಪುನಃ ಸೀತೆಗೆ ಹೇಳತೊಡಗಿದಳು. ॥ 21 ॥</p>
<p class="Shlok-Number" id="toc_marker-30-22">ಶ್ಲೋಕ - 22</p>
<p class="Shlok">ಸರ್ವತ್ರಾತಿಕೃತಂ ಭದ್ರೇ ವ್ಯಸನಾಯೋಪಕಲ್ಪತೇ ।</p>
<p class="Shlok">ಪರಿತುಷ್ಟಾಸ್ಮಿ ಭದ್ರಂ ತೇ ಮಾನುಷಸ್ತೇ ಕೃತೋ ವಿಧಿಃ ॥</p>
<p class="Text">‘‘ಎಲೈ ಸೀತೆ! ನಿನ್ನ ಗಂಡನ ವಿಷಯದಲ್ಲಿ ನಿನಗಿರುವ ಪ್ರೀತಿಯನ್ನು ಇಷ್ಟರವರೇಗೆ ಪ್ರದರ್ಶಿಸಿದ್ದನ್ನು ಸಾಕುಮಾಡು. ಮಂಗಳಾಂಗಿಯೇ! ಯಾವ ವಿಷಯದಲ್ಲೇ ಆಗಲೀ, ಯಾವಾಗಲೂ ಅತಿಯಾಗಿ ವರ್ತಿಸುವುದು ವ್ಯಸನಕ್ಕೆ ಕಾರಣವಾಗಿದೆ. ॥ 22 ॥</p>
<p class="Shlok-Number" id="toc_marker-30-23">ಶ್ಲೋಕ - 23</p>
<p class="Shlok">ಮಮಾಪಿ ತು ವಚಃ ಪಥ್ಯಂ ಬ್ರುವಂತ್ಯಾಃ ಕುರು ಮೈಥಿಲಿ ।</p>
<p class="Shlok">ರಾವಣಂ ಭಜ ಭರ್ತಾರಂ ಭರ್ತಾರಂ ಸರ್ವರಕ್ಷಸಾಮ್ ॥</p>
<p class="Text">ಎಲೈ ಸೀತೆ! ಓರ್ವ ಮಾನವಸ್ತ್ರೀಯ ಧರ್ಮವನ್ನು ನೀನು ಚೆನ್ನಾಗಿ ಆಚರಿಸಿದ್ದಿಯೇ. ಇದರಿಂದ ನನಗೆ ಸಂತೋಷವಾಗಿದೆ. ನಿನಗೆ ಮಂಗಳವಾಗಲಿ. ಆದರೆ ನಿನಗೆ ಹಿತವಾಗುವುದನ್ನು ನಾನು ಹೇಳುತ್ತೇನೆ. ಅದರಂತೆ ನಡೆ. ॥ 23 ॥ </p>
<p class="Shlok-Number" id="toc_marker-30-24">ಶ್ಲೋಕ - 24</p>
<p class="Shlok">ವಿಕ್ರಾಂತಂ ರೂಪವಂತಂ ಚ ಸುರೇಶಮಿವ ವಾಸವಮ್ ।</p>
<p class="Shlok">ದಕ್ಷಿಣಂ ತ್ಯಾಗಶೀಲಂ ಚ ಸರ್ವಸ್ಯ ಪ್ರಿಯದರ್ಶನಮ್ ॥</p>
<p class="Shlok-Number" id="toc_marker-30-25">ಶ್ಲೋಕ - 25</p>
<p class="Shlok">ಮಾನುಷಂ ಕೃಪಣಂ ರಾಮಂ ತ್ಯಕ್ತ್ವಾ ರಾವಣಮಾಶ್ರಯ ।</p>
<p class="Shlok">ದಿವ್ಯಾಂಗರಾಗಾ ವೈದೇಹೀ ದಿವ್ಯಾಭರಣಭೂಷಿತಾ ॥</p>
<p class="Text">ದೇವತೆಗಳ ಒಡೆಯನಾದ ಇಂದ್ರನಂತೆ ಪರಾಕ್ರಮಿಯೂ, ರೂಪವಂತನೂ, ಎಲ್ಲ ರಾಕ್ಷಸರಿಗೆ ಒಡೆಯನೂ ಆದ ರಾವಣನನ್ನು ಪತಿಯಂತೆ ಸೇವಿಸು. ಸಮರ್ಥನೂ, ತ್ಯಾಗಶೀಲನೂ, ಪ್ರಿಯದರ್ಶಿಯೂ ಆದ ರಾವಣೇಶ್ವರನನ್ನು ಆಶ್ರಯಿಸು. ಕೃಪಣನೂ, ತುಚ್ಛಮಾನವನೂ ಆದ ರಾಮನನ್ನು ತ್ಯಜಿಸಿಬಿಡು. ॥ 24-25 ॥ </p>
<p class="Shlok-Number" id="toc_marker-30-26">ಶ್ಲೋಕ - 26</p>
<p class="Shlok">ಅದ್ಯ ಪ್ರಭೃತಿ ಸರ್ವೇಷಾಂ ಲೋಕಾನಾಮೀಶ್ವರೀ ಭವ ।</p>
<p class="Shlok">ಅಗ್ನೇಃ ಸ್ವಾಹಾ ಯಥಾ ದೇವೀ ಶಚೀವೇಂದ್ರಸ್ಯ ಶೋಭನೇ ॥</p>
<p class="Text">ಎಲೈ ವೈದೇಹಿಯೇ! ಇಂದಿನಿಂದ ಲೋಕೇಶ್ವರನಾದ ರಾವಣನನ್ನು ವರಿಸಿ, ದಿವ್ಯವಾದ ಅಂಗರಾಗಗಳನ್ನು ಪೂಸಿಕೊಂಡು, ದಿವ್ಯಾಭರಣಗಳಿಂದ ಅಲಂಕೃತಳಾಗಿ ಎಲ್ಲ ಲೋಕಗಳಿಗೂ ಒಡತಿಯಾಗು. ॥ 26 ॥ </p>
<p class="Shlok-Number" id="toc_marker-30-27">ಶ್ಲೋಕ - 27</p>
<p class="Shlok">ಕಿಂ ತೇ ರಾಮೇಣ ವೈದೇಹಿ ಕೃಪಣೇನ ಗತಾಯುಷಾ ।</p>
<p class="Shlok">ಏತದುಕ್ತಂ ಚ ಮೇ ವಾಕ್ಯಂ ಯದಿ ತ್ವಂ ನ ಕರಿಷ್ಯಸಿ ॥</p>
<p class="Text">ಎಲೈ ಮಂಗಳ ಸ್ವರೂಪಳೇ! ಅಗ್ನಿದೇವನಿಗೆ ಸ್ವಾಹಾದೇವಿಯಂತೆ, ಇಂದ್ರನಿಗೆ ಶಚೀದೇವಿಯಂತೆ ನೀನು ರಾವಣೇಶ್ವರನಿಗೆ ಪತ್ನಿಯಾಗು. ಅಲ್ಪಾಯುವೂ, ದೀನನೂ ಆದ ಆ ರಾಮನಿಂದ ನಿನಗೆ ಏನಾಗಬೇಕಾಗಿದೆ? ॥ 27 ॥</p>
<p class="Shlok-Number" id="toc_marker-30-28">ಶ್ಲೋಕ - 28</p>
<p class="Shlok">ಅಸ್ಮಿನ್ ಮುಹೂರ್ತೇ ಸರ್ವಾಸ್ತ್ವಾಂ ಭಕ್ಷಯಿಷ್ಯಾಮಹೇ ವಯಮ್ ।</p>
<p class="Shlok">ಅನ್ಯಾ ತು ವಿಕಟಾ ನಾಮ ಲಂಬಮಾನಪಯೋಧರಾ ॥</p>
<p class="Text">ನಾನು ಹೇಳುವ ಮಾತಿನಂತೆ ನೀನು ನಡೆದುಕೊಳ್ಳದಿದ್ದರೆ, ಈ ಕ್ಷಣದಲ್ಲೇ ನಿನ್ನನ್ನು ನಾವೆಲ್ಲರೂ ತಿಂದುಬಿಡುತ್ತೇವೆ.’’ ॥ 28 ॥ </p>
<p class="Shlok-Number" id="toc_marker-30-29">ಶ್ಲೋಕ - 29</p>
<p class="Shlok">ಅಬ್ರವೀತ್ ಕುಪಿತಾ ಸೀತಾಂ ಮುಷ್ಟಿಮುದ್ಯಮ್ಯ ಗರ್ಜತೀ ।</p>
<p class="Shlok">ಬಹೂನ್ಯಪ್ರಿಯರೂಪಾಣಿ ವಚನಾನಿ ಸುದುರ್ಮತೇ ॥</p>
<p class="Text">ಜೋತುಬಿದ್ದ ಸ್ತನಗಳ್ಳುಳ್ಳ ವಿಕಟೆಯೆಂಬ ಮತ್ತೊಬ್ಬ ರಕ್ಕಸಿಯು ಕುಪಿತಳಾಗಿ ಮುಷ್ಟಿಯನ್ನು ಮೇಲೆತ್ತಿ ಸೀತಾದೇವಿಯನ್ನು ಭಯಪಡಿಸುತ್ತಾ ಇಂತು ನುಡಿದಳು. ॥ 29 ॥</p>
<p class="Shlok-Number" id="toc_marker-30-30">ಶ್ಲೋಕ - 30</p>
<p class="Shlok">ಅನುಕ್ರೋಶಾನ್ಮೃದುತ್ವಾಚ್ಚ ಸೋಢಾನಿ ತವ ಮೈಥಿಲಿ ।</p>
<p class="Shlok">ನ ಚ ನಃ ಕುರುಷೇ ವಾಕ್ಯಂ ಹಿತಂ ಕಾಲಪುರಃಸರಮ್ ॥</p>
<p class="Text">ಬುದ್ಧಿಹೀನಳಾದ ಎಲೈ ಮೈಥಿಲೀ! ಅಪ್ರಿಯವಾದ ನಿನ್ನ ಎಲ್ಲ ಮಾತುಗಳನ್ನು ತಾಳ್ಮೆಯಿಂದ ನಾವು ಕೇಳಿದೆವು. ಆದರೆ ನಿನ್ನ ಕುರಿತು ಕರುಣೆಯುಂಟಾಗುತ್ತಿದೆ. ಅದರಿಂದ ನಾನು ಹೇಳುವ ಮಾತನ್ನು ಕೇಳು. ॥ 30 ॥</p>
<p class="Shlok-Number" id="toc_marker-30-31">ಶ್ಲೋಕ - 31</p>
<p class="Shlok">ಆನೀತಾಸಿ ಸಮುದ್ರಸ್ಯ ಪಾರಮನ್ಯೈರ್ದುರಾಸದಮ್ ।</p>
<p class="Shlok">ರಾವಣಾಂತಃಪುರಂ ಘೋರಂ ಪ್ರವಿಷ್ಟಾ ಚಾಸಿ ಮೈಥಿಲಿ ॥</p>
<p class="Text">ಎಲೈ ಸೀತೆ! ಕಾಲಾನುಗುಣವಾಗಿ ನಿನಗೆ ಅತ್ಯಂತ ಹಿತಕರವಾದ ನಮ್ಮ ಮಾತಿನಂತೆ ನೀನು ನಡೆದುಕೊಳ್ಳುತ್ತಿಲ್ಲ. ಇತರರಿಂದ ದಾಟಲು ಅಶಕ್ಯವಾದ ಸಮುದ್ರದ ದಕ್ಷಿಣ ತೀರಕ್ಕೆ ರಾವಣನು ನಿನ್ನನ್ನು ಕರೆದು ತಂದಿರುವನು. ॥ 31 ॥</p>
<p class="Shlok-Number" id="toc_marker-30-32">ಶ್ಲೋಕ - 32</p>
<p class="Shlok">ರಾವಣಸ್ಯ ಗೃಹೇ ರುದ್ಧಾಮಸ್ಮಾಭಿಸ್ತು ಸುರಕ್ಷಿತಾಮ್ ।</p>
<p class="Shlok">ನ ತ್ವಾಂ ಶಕ್ತಃ ಪರಿತ್ರಾತುಮಪಿ ಸಾಕ್ಷಾತ್ ಪುರಂದರಃ ॥</p>
<p class="Shlok-Number" id="toc_marker-30-33">ಶ್ಲೋಕ - 33</p>
<p class="Shlok">ಕುರುಷ್ವ ಹಿತವಾದಿನ್ಯಾ ವಚನಂ ಮಮ ಮೈಥಿಲಿ ।</p>
<p class="Shlok">ಅಲಮಶ್ರುಪ್ರಪಾತೇನ ತ್ಯಜ ಶೋಕಮನರ್ಥಕಮ್ ॥</p>
<p class="Text">ಓ ಮೈಥಿಲೀ! ನೀನೀಗ ಅತಿಘೋರವಾಗಿ ಕಾಣುವ ರಾವಣನ ಅಂತಃಪುರದಲ್ಲಿ ಬಂಧಿತಳಾಗಿರುವೆ. ನಿನ್ನನ್ನು ನಾವೆಲ್ಲರೂ ಕಾವಲು ಕಾಯುತ್ತಿದ್ದೇವೆ. ಸಾಕ್ಷಾತ್ ಆ ದೇವೇಂದ್ರನೂ ಕೂಡ ನಿನ್ನನ್ನು ರಕ್ಷಿಸಲು ಸಮರ್ಥನಲ್ಲ. ಆದುದರಿಂದ ಹಿತಕರವಾದ ನನ್ನ ಮಾತಿನಂತೆ ನಡೆದುಕೊ. ॥ 32-33 ॥</p>
<p class="Shlok-Number" id="toc_marker-30-34">ಶ್ಲೋಕ - 34</p>
<p class="Shlok">ಭಜ ಪ್ರೀತಿಂ ಪ್ರಹರ್ಷಂ ಚ ತ್ಯಜೈತಾಂ ನಿತ್ಯದೈನ್ಯತಾಮ್ ।</p>
<p class="Shlok">ಸೀತೇ ರಾಕ್ಷಸರಾಜೇನ ಸಹ ಕ್ರೀಡ ಯಥಾಸುಖಮ್ ॥</p>
<p class="Shlok-Number" id="toc_marker-30-35">ಶ್ಲೋಕ - 35</p>
<p class="Shlok">ಜಾನಾಸಿ ಹಿ ಯಥಾ ಭೀರು ಸ್ತ್ರೀಣಾಂ ಯೌವನಮಧ್ರುವಮ್ ।</p>
<p class="Shlok">ಯಾವನ್ನ ತೇ ವ್ಯತಿಕ್ರಾಮೇತ್ತಾವತ್ ಸುಖಮವಾಪ್ನು ಹಿ ॥</p>
<p class="Text">ಎಲೈ ಸೀತಾದೇವೀ! ಅಳುವನ್ನು ನಿಲ್ಲಿಸು. ವ್ಯರ್ಥವಾದ ಶೋಕವನ್ನು ಪರಿತ್ಯಜಿಸು. ನಿತ್ಯದೈನ್ಯವನ್ನು ದೂರಮಾಡು. ಸುಪ್ರೀತಳಾಗು. ಉಲ್ಲಾಸದಿಂದಿರು. ಭಯಸ್ವಭಾವದವಳಾದ ಓ ಸೀತಾ! ಸ್ತ್ರೀಯರ ಯೌವನವೂ ಸ್ಥಿರವಾಗಿ ನಿಲ್ಲಲಾರದು. ಅದರ ಶೋಭೆಯು ಕ್ರಮವಾಗಿ ಕ್ಷಿಣಿಸುವುದು. ಅದು ಕಳೆದುಹೋಗುವುದರೊಳಗೆ ನೀನು ವಿಚಾರಮಾಡಿ ರಾಕ್ಷಸರಾಜನಾದ ರಾವಣನೊಡನೆ ಹಾಯಾಗಿ ರಮಿಸಿ ಸುಖವನ್ನು ಅನುಭವಿಸು. ॥ 34-35 ॥ </p>
<p class="Shlok-Number" id="toc_marker-30-36">ಶ್ಲೋಕ - 36</p>
<p class="Shlok">ಉದ್ಯಾನಾನಿ ಚ ರಮ್ಯಾಣಿ ಪರ್ವತೋಪವನಾನಿ ಚ ।</p>
<p class="Shlok">ಸಹ ರಾಕ್ಷಸರಾಜೇನ ಚರ ತ್ವಂ ಮದಿರೇಕ್ಷಣೇ ॥</p>
<p class="Shlok-Number" id="toc_marker-30-37">ಶ್ಲೋಕ - 37</p>
<p class="Shlok">ಸ್ತ್ರೀ ಸಹಸ್ರಾಣಿ ತೇ ಸಪ್ತ ವಶೇ ಸ್ಥಾಶ್ಯಂತಿ ಸುಂದರಿ ।</p>
<p class="Shlok">ರಾವಣಂ ಭಜ ಭರ್ತಾರಂ ಭರ್ತಾರಂ ಸರ್ವರಕ್ಷಸಾಮ್ ॥</p>
<p class="Text">ನೀನು ರಾವಣನಿಗೆ ವ್ಯತಿರೇಕವಾಗಿ ನಡೆದುಕೊಳ್ಳದೆ, ಅವನಿಗೆ ಅನುಕೂಲಳಾಗಿ ಇದ್ದರೆ ನಿನಗೆ ಸುಖಗಳು ದಕ್ಕುವುವು. ಆದುದರಿಂದ ಓ ಸುಂದರೀ! ರಾವಣೇಶ್ವರನೊಡನೆ ರಮ್ಯವಾದ ಉದ್ಯಾನವನಗಳಲ್ಲಿಯೂ, ಪರ್ವತದ ಉಪವನಗಳಲ್ಲಿಯೂ, ಆಮೋದದಿಂದ ವಿಹರಿಸು. ಆಗ ಏಳು ಸಾವಿರ ನಮ್ಮಂತಹ ಪರಿಚಾರಿಕೆಯರು ನಿನ್ನ ಅಧೀನದಲ್ಲಿರುತ್ತಾರೆ. ॥ 36-37 ॥ </p>
<p class="Shlok-Number" id="toc_marker-30-38">ಶ್ಲೋಕ - 38</p>
<p class="Shlok">ಉತ್ಪಾಟ್ಯ ವಾ ತೇ ಹೃದಯಂ ಭಕ್ಷಯಿಷ್ಯಾಮಿ ಮೈಥಿಲಿ ।</p>
<p class="Shlok">ಯದಿ ಮೇ ವ್ಯಾಹೃತಂ ವಾಕ್ಯಂ ನ ಯಥಾವತ್ ಕರಿಷ್ಯಸಿ ॥</p>
<p class="Text">ಸರ್ವರಾಕ್ಷಸರಿಗೆ ಸ್ವಾಮಿಯಾದ ರಾವಣನಿಗೆ ನೀನು ಭಾರ್ಯೆಯಾಗಿ ಅವನನ್ನು ಸೇವಿಸು. ನಾನು ಈಗ ಹೇಳಿದಂತೆ ನೀನು ನಡೆದುಕೊಳ್ಳದಿದ್ದರೆ ನಿನ್ನ ಎದೆಯನ್ನು ಸೀಳಿ ನಿನ್ನನ್ನು ತಿಂದು ಹಾಕುತ್ತೇವೆ. ॥ 38 ॥ </p>
<p class="Shlok-Number" id="toc_marker-30-39">ಶ್ಲೋಕ - 39</p>
<p class="Shlok">ತತಶ್ಚಂಡೋದರೀ ನಾಮ ರಾಕ್ಷಸೀ ಕ್ರೋಧಮೂರ್ಛಿತಾ ।</p>
<p class="Shlok">ಭ್ರಾಮಯಂತೀ ಮಹಚ್ಛೂಲಮಿದಂ ವಚನಮಬ್ರವೀತ್ ॥</p>
<p class="Text">ಅನಂತರ ಅತ್ಯಂತ ಕ್ರೂರಿಯಾಗಿ ಕಾಣುತ್ತಿದ್ದ ಚಂಡೋದರಿ ಎಂಬ ರಾಕ್ಷಸಿಯು ಮಹಾಶೂಲವನ್ನು ಎತ್ತಿಕೊಂಡು ಗರ-ಗರನೆ ತಿರುಗಿಸುತ್ತಾ ಇಂತು ಹೇಳಿದಳು ॥ 39 ॥</p>
<p class="Shlok-Number" id="toc_marker-30-40">ಶ್ಲೋಕ - 40</p>
<p class="Shlok">ಇಮಾಂ ಹರಿಣಲೋಲಾಕ್ಷೀಂ ತ್ರಾಸೋತ್ಕಂಪಿಪಯೋಧರಾಮ್ ।</p>
<p class="Shlok">ರಾವಣೇನ ಹೃತಾಂ ದೃಷ್ಟ್ವಾ ದೌಹೃದೋ ಮೇ ಮಹಾನಭೂತ್ ॥</p>
<p class="Text">ಭಯದಿಂದ ಕಂಪಿಸುತ್ತಿರುವ ವಕ್ಷಸ್ಥಳವುಳ್ಳವಳೂ, ಜಿಂಕೆಯಂತೆ ಹೆದರಿದ ಚಂಚಲ ಕಣ್ಣುಗಳುಳ್ಳವಳೂ, ರಾವಣನಿಂದ ಅಪಹರಿಸಿ ತಂದಿರುವ ಈ ಸೀತೆಯನ್ನು ನೋಡಿ ಗರ್ಭಿಣಿಯರಂತೆ ನನಗೆ ಮಹತ್ತರವಾದೊಂದು ಬಯಕೆ ಉಂಟಾಗಿದೆ. ॥ 40 ॥ </p>
<p class="Shlok-Number" id="toc_marker-30-41">ಶ್ಲೋಕ - 41</p>
<p class="Shlok">ಯಕೃತ್ಪ್ಲೀಹ ಮಥೋತ್ಪೀಡಂ ಹೃದಯಂ ಚ ಸಬಂಧನಮ್ ।</p>
<p class="Shlok">ಅಂತ್ರಾಣ್ಯಪಿ ತಥಾ ಶೀರ್ಷಂ ಖಾದೇಯಮಿತಿ ಮೇ ಮತಿಃ ॥</p>
<p class="Text">ಇವಳ ಹೃದಯದ ಬಲಭಾಗದಲ್ಲಿರುವ ಕಾಲಖಂಡ (ಯಕೃತ್ತು) ಎಂಬ ಮಾಂಸಖಂಡವನ್ನು, ಎಡಭಾಗದಲ್ಲಿರುವ ಗುಲ್ಮ (ಪ್ಲೀಹ) ಎಂಬ ಮಾಂಸಖಂಡವನ್ನು, ಎದೆಯ ಮೇಲಿರುವ ಮಾಂಸವನ್ನು, ಕರುಳುಗಳನ್ನು, ತಲೆಯನ್ನು ತಿಂದುಹಾಕಿಬಿಡಬೇಕೆಂಬ ಬುದ್ಧಿಯು ನನಗೆ ಉಂಟಾಗಿದೆ. ॥ 41 ॥ </p>
<p class="Shlok-Number" id="toc_marker-30-42">ಶ್ಲೋಕ - 42</p>
<p class="Shlok">ತತಸ್ತು ಪ್ರಘಸಾ ನಾಮ ರಾಕ್ಷಸೀ ವಾಕ್ಯಮಬ್ರವೀತ್ ।</p>
<p class="Shlok">ಕಂಠಮಸ್ಯಾ ನೃ ಶಂಸಾಯಾಃ ಪೀಡಯಾಮ ಕಿಮಾಸ್ಯತೇ ॥</p>
<p class="Shlok-Number" id="toc_marker-30-43">ಶ್ಲೋಕ - 43</p>
<p class="Shlok">ನಿವೇದ್ಯತಾಂ ತತೋ ರಾಜ್ಞೇ ಮಾನುಷೀ ಸಾ ಮೃತೇತಿ ಹ ।</p>
<p class="Shlok">ನಾತ್ರ ಕಶ್ಚನ ಸಂದೇಹಃ ಖಾದತೇತಿ ಸ ವಕ್ಷ್ಯತಿ ॥</p>
<p class="Text">ಬಳಿಕ ಪ್ರಘಸಾ ಎಂಬ ರಾಕ್ಷಸಿಯು ಹೀಗೆ ಹೇಳಿದಳು ‘‘ವ್ಯರ್ಥವಾಗಿ ಆಲೋಚಿಸುತ್ತಾ ಸುಮ್ಮನೆ ಏಕೆ ಕುಳಿತಿರುವಿರಿ? ಮೂರ್ಖಳಾದ ಇವಳ ಕತ್ತನ್ನು ಹಿಸುಕಿ ಕೊಂದುಬಿಡೋಣ. ಮತ್ತೆ ಈ ಮಾನವ ಕಾಂತೆಯು ಸತ್ತುಹೋದಳೆಂದು ರಾವಣನ ಬಳಿಗೆ ಹೋಗಿ ಹೇಳಿಬಿಡೋಣ. ಆಗ ನಮ್ಮ ರಾಜನು ನಮಗೆ ‘ಅವಳನ್ನು ತಿಂದುಬಿಡಿ’ ಎಂದು ಆಜ್ಞಾಪಿಸುವನು. ಇದರಲ್ಲಿ ಸಂದೇಹವೇ ಇಲ್ಲ. ॥ 42-43 ॥ </p>
<p class="Shlok-Number" id="toc_marker-30-44">ಶ್ಲೋಕ - 44</p>
<p class="Shlok">ತತಸ್ತ್ವಜಾಮುಖೀ ನಾಮ ರಾಕ್ಷಸೀ ವಾಕ್ಯಮಬ್ರವೀತ್ ।</p>
<p class="Shlok">ವಿಶಸ್ಯೇಮಾಂ ತತಃ ಸರ್ವಾಃ ಸಮಾನ್ ಕುರುತ ಪಿಂಡಕಾನ್ ॥</p>
<p class="Shlok-Number" id="toc_marker-30-45">ಶ್ಲೋಕ - 45</p>
<p class="Shlok">ವಿಭಜಾಮ ತತಃ ಸರ್ವಾಃ ವಿವಾದೋ ಮೇ ನ ರೋಚತೇ ।</p>
<p class="Shlok">ಪೇಯಮಾನೀಯತಾಂ ಕ್ಷಿಪ್ರಂ ಲೇಹ್ಯಮುಚ್ಚಾವಚಂ ಬಹು ॥</p>
<p class="Text">ಅನಂತರ ಅಜಾಮುಖಿ ಎಂಬ ರಾಕ್ಷಸಿಯು ಇಂತು ಅರುಹಿದಳು ‘‘ಗೆಳತಿಯರೇ! ನಾವೆಲ್ಲ ಸೇರಿ ಇವಳನ್ನು ಕತ್ತರಿಸಿ ಚೂರು-ಚೂರು ಮಾಡಿ ಮಾಂಸಖಂಡಗಳೆಲ್ಲವನ್ನೂ ಉಂಡೆಗಳನ್ನಾಗಿಮಾಡಿ ಸಮಾನವಾಗಿ ಹಂಚಿಕೊಳ್ಳೋಣ. ಹಂಚಿಕೆಯ ವಿಷಯದಲ್ಲಿ ವಿವಾದ ಉಂಟಾಗುವುದು ನನಗೆ ರುಚಿಸುವುದಿಲ್ಲ. ಇವಳ ಮಾಂಸದ ಜೊತೆಗೆ ಕುಡಿಯಲು ಮದ್ಯವನ್ನು, ವಿಧ-ವಿಧವಾದ ಲೇಹ್ಯ-ಚೋಷ್ಯಗಳನ್ನು ತಂದು ನಾವೆಲ್ಲರೂ ಔತಣವನ್ನು ಮಾಡೋಣ. ॥ 44-45 ॥</p>
<p class="Shlok-Number" id="toc_marker-30-46">ಶ್ಲೋಕ - 46</p>
<p class="Shlok">ತತಃ ಶೂರ್ಪಣಖಾ ನಾಮ ರಾಕ್ಷಸೀ ವಾಕ್ಯಮಬ್ರವೀತ್ ।</p>
<p class="Shlok">ಅಜಾಮುಖ್ಯಾ ಯದುಕ್ತಂ ಹಿ ತದೇವ ಮಮ ರೋಚತೇ ॥</p>
<p class="Shlok-Number" id="toc_marker-30-47">ಶ್ಲೋಕ - 47</p>
<p class="Shlok">ಸುರಾ ಚಾನೀಯತಾಂ ಕ್ಷಿಪ್ರಂ ಸರ್ವಶೋಕವಿನಾಶಿನೀ ।</p>
<p class="Shlok">ಮಾನುಷಂ ಮಾಂಸಮಾಸ್ವಾದ್ಯ ನೃತ್ಯಾಮೋಥ ನಿಕುಂಭಿಲಾಮ್ ॥</p>
<p class="Text">ಆಗ ಶೂರ್ಪನಖಿ ಎಂಬ ರಕ್ಕಸಿಯು ಹೇಳುತ್ತಾಳೆಸಖಿಯರೇ! ಅಜಾಮುಖಿಯು ಹೇಳುತ್ತಿರುವುದು ನನಗೂ ಸಮ್ಮತವಾಗಿದೆ. ಸರ್ವಶೋಕವನ್ನು ವಿನಾಶಗೊಳಿಸುವ ಮದ್ಯವನ್ನು ಬೇಗನೇ ತನ್ನಿರಿ. ಮದ್ಯದೊಡನೆ ಮನುಷ್ಯ ಮಾಂಸವನ್ನು ಭಕ್ಷಿಸಿ ನಿಕುಂಭಿಳೆಯೆಂಬ ಭದ್ರಕಾಲಿಯ ಸನ್ನಿಧಿಯಲ್ಲಿ ನರ್ತಿಸೋಣ. ॥ 46-47 ॥</p>
<p class="Shlok-Number" id="toc_marker-30-48">ಶ್ಲೋಕ - 48</p>
<p class="Shlok">ಏವಂ ಸಂಭರ್ತ್ಸ್ಯಮಾನಾ ಸಾ ಸೀತಾ ಸುರಸುತೋಪಮಾ ।</p>
<p class="Shlok">ರಾಕ್ಷಸೀಭಿಃ ಸುಘೋರಾಭಿರ್ಧೈರ್ಯಮುತ್ಸೃಜ್ಯ ರೋದಿತಿ ॥</p>
<p class="Text"> ವಿಕಾರರೂಪಿಣಿಯರಾದ ರಾಕ್ಷಸಿಯರು ದೇವಕನ್ಯೆಯಂತಿದ್ದ ಸೀತಾದೇವಿಯನ್ನು ಹೀಗೆ ಭಯಗೊಳಿಸುತ್ತಿರುವಾಗ ಸೀತೆಯು ಧೈರ್ಯವನ್ನು ಕಳಕೊಂಡು ಅಳತೊಡಗಿದಳು.॥ 48 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಚತುರ್ವಿಂಶಃ ಸರ್ಗಃ ॥ 24 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಇಪ್ಪತ್ತನಾಲ್ಕನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-31">ಇಪ್ಪತ್ತೈದನೆಯ ಸರ್ಗ </p>
<p class="Sub-Heading">ಸೀತಾದೇವಿಯು ರಾಕ್ಷಸಿಯರ ಮಾತುಗಳನ್ನು ತಿರಸ್ಕರಿಸುತ್ತಾ ಶೋಕಸಂತಪ್ತಳಾಗಿ ವಿಲಪಿಸಿದುದು</p>
<p class="Shlok-Number" id="toc_marker-31-1">ಶ್ಲೋಕ - 1</p>
<p class="Shlok">ತಥಾ ತಾಸಾಂ ವದಂತೀನಾಂ ಪರುಷಂ ದಾರುಣಂ ಬಹು ।</p>
<p class="Shlok">ರಾಕ್ಷಸೀನಾಮಸೌಮ್ಯಾನಾಂ ರುರೋದ ಜನಕಾತ್ಮಜಾ ॥</p>
<p class="Text">ಕ್ರೂರಸ್ವಭಾವದ ಆ ರಾಕ್ಷಸಿಯರು ಹೆಚ್ಚಾಗಿ ಭಯಪಡಿಸುವ ಕಠೋರವೂ, ದಾರುಣವೂ ಆದ ಮಾತುಗಳನ್ನು ಕೇಳಿ ಜಾನಕಿಯು ಅಳತೊಡಗಿದಳು. ॥ 1 ॥ </p>
<p class="Shlok-Number" id="toc_marker-31-2">ಶ್ಲೋಕ - 2</p>
<p class="Shlok">ಏವಮುಕ್ತಾ ತು ವೈದೇಹೀ ರಾಕ್ಷಸೀಭಿರ್ಮನಸ್ವಿನೀ ।</p>
<p class="Shlok">ಉವಾಚ ಪರಮತ್ರಸ್ತಾ ಬಾಷ್ಪಗದ್ಗದಯಾ ಗಿರಾ ॥</p>
<p class="Text">ಭಯಗ್ರಸ್ತಳಾಗಿದ್ದರೂ ಪಾತಿವ್ರತ್ಯದಲ್ಲಿ ದೃಢಚಿತ್ತಳಾಗಿದ್ದ ಸೀತಾದೇವಿಯು ಕಣ್ಣೀರಿಡುತ್ತಾ ಗದ್ಗದವಾದ ಸ್ವರದಿಂದ ಕೂಡಿ ತಡವರಿಸುತ್ತಾ ಹೀಗೆ ಹೇಳಿದಳು ॥ 2 ॥ </p>
<p class="Shlok-Number" id="toc_marker-31-3">ಶ್ಲೋಕ - 3</p>
<p class="Shlok">ನ ಮಾನುಷೀ ರಾಕ್ಷಸಸ್ಯ ಭಾರ್ಯಾ ಭವಿತುಮರ್ಹತಿ ।</p>
<p class="Shlok">ಕಾಮಂ ಖಾದತ ಮಾಂ ಸರ್ವಾ ನ ಕರಿಷ್ಯಾಮಿ ವೋ ವಚಃ ॥</p>
<p class="Text">ರಾಕ್ಷಸಸ್ತ್ರೀಯರೇ! ಮನುಷ್ಯ ಸ್ತ್ರೀಯು ರಾಕ್ಷಸನ ಭಾರ್ಯೆಯಾಗಲು ಖಂಡಿತವಾಗಿ ಅರ್ಹಳಲ್ಲ. ನೀವು ಬಯಸುವಿರಾದರೆ ಎಲ್ಲರೂ ನನ್ನನ್ನು ತಿಂದು ಬಿಡಿ. ನಾನು ಮಾತ್ರ ನಿಮ್ಮ ಮಾತಿನಂತೆ ಎಂದಿಗೂ ನಡೆದುಕೊಳ್ಳುವುದಿಲ್ಲ. ॥ 3 ॥</p>
<p class="Shlok-Number" id="toc_marker-31-4">ಶ್ಲೋಕ - 4</p>
<p class="Shlok">ಸಾ ರಾಕ್ಷಸೀಮಧ್ಯಗತಾ ಸೀತಾ ಸುರಸುತೋಪಮಾ ।</p>
<p class="Shlok">ನ ಶರ್ಮ ಲೇಭೇ ದುಃಖಾರ್ತಾ ರಾವಣೇನ ಚ ತರ್ಜಿತಾ ॥</p>
<p class="Text">ರಾವಣನಿಂದ ಭಯಪಡಿಸಲ್ಪಟ್ಟ ದೇವಕನ್ಯೆಯಂತಿದ್ದ ಆ ಸೀತಾದೇವಿಯು ರಾಕ್ಷಸಸ್ತ್ರೀಯರ ಮಧ್ಯದಲ್ಲಿ ಬಿಕ್ಕಿ-ಬಿಕ್ಕಿಅಳುತ್ತಾ ದುಃಖಾರ್ತೆಯಾಗಿ ಶಾಂತಿಯನ್ನು ಕಳಕೊಂಡಿದ್ದಳು. ॥ 4 ॥ </p>
<p class="Shlok-Number" id="toc_marker-31-5">ಶ್ಲೋಕ - 5</p>
<p class="Shlok">ವೇಪತೇ ಸ್ಮಾಧಿಕಂ ಸೀತಾ ವಿಶಂತೀವಾಂಗಮಾತ್ಮನಃ ।</p>
<p class="Shlok">ವನೇ ಯೂಥ ಪರಿಭ್ರಷ್ಟಾ ಮೃಗೀ ಕೋಕೈರಿವಾರ್ದಿತಾ ॥</p>
<p class="Text">ಅರಣ್ಯದಲ್ಲಿ ಗುಂಪಿನಿಂದ ತಪ್ಪಿಸಿಕೊಂಡು ತೋಳಗಳ ಮಧ್ಯದಲ್ಲಿ ಸಿಕ್ಕಿ ಪೀಡಿಸಲ್ಪಡುವ ಜಿಂಕೆಯಂತೆ ಸೀತಾದೇವಿಯು ತನ್ನ ಶರೀರವನ್ನು ಮುದುಡಿಸಿಕೊಂಡು ಗಡ-ಗಡನೆ ನಡುಗುತ್ತಿದ್ದಳು. ॥ 5 ॥</p>
<p class="Shlok-Number" id="toc_marker-31-6">ಶ್ಲೋಕ - 6</p>
<p class="Shlok">ಸಾ ತ್ವಶೋಕಸ್ಯ ವಿಪುಲಾಂ ಶಾಕಾಮಾಲಂಬ್ಯ ಪುಷ್ಪಿತಾಮ್ ।</p>
<p class="Shlok">ಚಿಂತಯಾಮಾಸ ಶೋಕೇನ ಭರ್ತಾರಂ ಭಗ್ನಮಾನಸಾ ॥</p>
<p class="Text">ಶೋಕಾಭಿಭೂತೆಯಾಗಿ, ಭಗ್ನಮಾನಸಳಾದ ಸೀತಾದೇವಿಯು ಚೆನ್ನಾಗಿ ಅರಳಿದ ಹೂವು ಗಳಿಂದೊಡಗೊಂಡ ಅಶೋಕ ವೃಕ್ಷದ ಒಂದು ದೊಡ್ಡ ಟೊಂಗೆಯನ್ನು ಆಧರಿಸಿಕೊಂಡು ಪತಿಯನ್ನೇ ಚಿಂತಿಸುತ್ತಾ ಇದ್ದಳು. ॥ 6 ॥ </p>
<p class="Shlok-Number" id="toc_marker-31-7">ಶ್ಲೋಕ - 7</p>
<p class="Shlok">ಸಾ ಸ್ನಾಪಯಂತೀ ವಿಪುಲೌ ಸ್ತನೌ ನೇತ್ರಜಲಸ್ರವೈಃ ।</p>
<p class="Shlok">ಚಿಂತಯಂತೀ ನ ಶೋಕಸ್ಯ ತದಾಂತಮಧಿಗಚ್ಛತಿ ॥</p>
<p class="Text">ಸೀತಾದೇವಿಯು ತನ್ನ ಪತಿಯನ್ನು ಸ್ಮರಿಸುತ್ತಾ, ಕಣ್ಣಿರು ಸುರಿಸುತ್ತಾ ವಿಲಪಿಸುತ್ತಿದ್ದಳು. ನಿರಂತರವಾಗಿ ಹರಿಯುವ ಕಣ್ಣೀರಧಾರೆಯಿಂದ ಅವಳ ವಕ್ಷಸ್ಥಳವು ತೊಯ್ದುಹೋಗಿತ್ತು. ಅವಳ ಶೋಕಕ್ಕೆ ಅಂತ್ಯವೇ ಇಲ್ಲದಂತಾಯಿತು. ॥ 7 ॥</p>
<p class="Shlok-Number" id="toc_marker-31-8">ಶ್ಲೋಕ - 8</p>
<p class="Shlok">ಸಾ ವೇಪಮಾನಾ ಪತಿತಾ ಪ್ರವಾತೇ ಕದಲೀ ಯಥಾ ।</p>
<p class="Shlok">ರಾಕ್ಷಸೀನಾಂ ಭಯತ್ರಸ್ತಾ ವಿಷಣ್ಣವದನಾಭವತ್ ॥</p>
<p class="Text">ಬಿರುಗಾಳಿಯ ಹೊಡೆತಕ್ಕೆ ಸಿಕ್ಕಿದ ಬಾಳೆಯು ನೆಲಕ್ಕುರುಳುವಂತೆ ಆ ಸೀತಾದೇವಿಯು ರಾಕ್ಷಸ ಸ್ತ್ರೀಯರ ಭಯದಿಂದ ನಡುಗುತ್ತಾ ನೆಲದ ಮೇಲೆ ಕುಸಿದುಬಿದ್ದಳು. ॥ 8 ॥</p>
<p class="Shlok-Number" id="toc_marker-31-9">ಶ್ಲೋಕ - 9</p>
<p class="Shlok">ತಸ್ಯಾಃ ಸಾ ದೀರ್ಘವಿಪುಲಾ ವೇಪಂತ್ಯಾ ಸೀತಯಾ ತದಾ ।</p>
<p class="Shlok">ದದೃಶೇ ಕಂಪಿನೀ ವೇಣೀ ವ್ಯಾಲೀವ ಪರಿಸರ್ಪತೀ ॥</p>
<p class="Text">ರಾಕ್ಷಸಿಯರ ಭಯದಿಂದಾಗಿ ಅವಳ ಮುಖವು ಬಹಳ ಬಾಡಿಹೋಗಿತ್ತು. ಉದ್ದವಾಗಿಯೂ, ದಪ್ಪವಾಗಿಯೂ ಇದ್ದ ಸೀತೆಯ ಜಡೆಯು ಡೊಂಕು-ಡೊಂಕಾಗಿ ಹರಿದುಹೋಗುತ್ತಿರುವ ಹೆಣ್ಣುಸರ್ಪದಂತೆ ಅಲ್ಲಾಡುತ್ತಿತ್ತು. ॥ 9 ॥</p>
<p class="Shlok-Number" id="toc_marker-31-10">ಶ್ಲೋಕ - 10</p>
<p class="Shlok">ಸಾ ನಿಃಶ್ವಸಂತೀ ದುಃಖಾರ್ತಾ ಶೋಕೋಪಹತಚೇತನಾ ।</p>
<p class="Shlok">ಆರ್ತಾ ವ್ಯಸೃಜದಶ್ರೂಣಿ ಮೈಥಿಲೀ ವಿಲಲಾಪ ಹ ॥</p>
<p class="Text">ಸೀತಾದೇವಿಯು ತನ್ನ ಪತಿಯ ಅಗಲುವಿಕೆಯಿಂದ ಹೆಚ್ಚಾಗಿ ಪರಿತಪಿಸುತ್ತಿದ್ದಳು. ಅದರಲ್ಲಿಯೂ ರಾಕ್ಷಸಸ್ತ್ರೀಯರ ಮಾತುಗಳು ಶೂಲದಂತೆ ಅವಳನ್ನು ಚುಚ್ಚುತ್ತಿದ್ದವು. ಆಗ ಅವಳು ನಿಟ್ಟುಸಿರು ಬಿಡುತ್ತಾ, ಕಣ್ಣೀರು ಸುರಿಸುತ್ತಾ ಹೀಗೆ ವಿಲಾಪಿಸತೊಡಗಿದಳು. ॥ 10 ॥</p>
<p class="Shlok-Number" id="toc_marker-31-11">ಶ್ಲೋಕ - 11</p>
<p class="Shlok">ಹಾ ರಾಮೇತಿ ಚ ದುಃಖಾರ್ತಾ ಹಾ ಪುನರ್ಲಕ್ಷ್ಮಣೇತಿ ಚ ।</p>
<p class="Shlok">ಹಾ ಶ್ವಶ್ರು ಮಮ ಕೌಸಲ್ಯೆ ಹಾ ಸುಮಿತ್ರೇತಿ ಭಾಮಿನೀ ॥</p>
<p class="Text">ಒಮ್ಮೆ ದುಃಖಾರ್ತಳಾಗಿ ಹಾ ರಾಮಾ! ಎನ್ನುವಳು. ಮತ್ತೊಮ್ಮೆ ಹಾ ಲಕ್ಷ್ಮಣಾ! ಎನ್ನುವಳು. ಅಯ್ಯೋ ಅತ್ತೆಯಾದ ಕೌಸಲ್ಯಾ ದೇವೀ! ಅಯ್ಯೋ ಸುಮಿತ್ರಾದೇವೀ! ನನ್ನ ಸ್ಥಿತಿಯು ಹೀಗಾಯಿತಲ್ಲ! ಎಂದು ಗೋಳಾಡುವಳು. ॥ 11 ॥</p>
<p class="Shlok-Number" id="toc_marker-31-12">ಶ್ಲೋಕ - 12</p>
<p class="Shlok">ಲೋಕಪ್ರವಾದಃ ಸತ್ಯೋಯಂ ಪಂಡಿತೈಃ ಸಮುದಾಹೃತಃ ।</p>
<p class="Shlok">ಅಕಾಲೇ ದುರ್ಲಭೋ ಮೃತ್ಯುಃ ಸ್ತ್ರಿಯಾ ವಾ ಪುರುಷಸ್ಯ ವಾ ॥</p>
<p class="Shlok-Number" id="toc_marker-31-13">ಶ್ಲೋಕ - 13</p>
<p class="Shlok">ಯತ್ರಾಹಮೇವಂ ಕ್ರೂರಾಭೀ ರಾಕ್ಷಸೀಭಿರಿಹಾರ್ದಿತಾ ।</p>
<p class="Shlok">ಜೀವಾಮಿ ಹೀನಾ ರಾಮೇಣ ಮುಹೂರ್ತಮಪಿ ದುಃಖಿತಾ ॥</p>
<p class="Text">‘‘ಸ್ತ್ರೀಯರಿಗಾಗಲೀ, ಪುರುಷರಿಗಾಗಲೀ, ಬಯಸಿದಾಗ ಮರಣವು ಸಂಭವಿಸುವುದಿಲ್ಲ’’ ಎಂಬ ಪ್ರಾಜ್ಞರು ಉದಾಹರಿಸುವ ಹಾಗೂ ಲೋಕದ ಜನರಾಡಿಕೊಳ್ಳುವ ಮಾತು ಸತ್ಯವಾಗಿಯೇ ಇದೆ. ರಾಮನಿಂದ ಅಗಲಿದ, ಈ ವಿಧವಾಗಿ ರಾಕ್ಷಸಸ್ತ್ರೀಯರು ಬಾಧೆಪಡಿಸುತ್ತಿರುವ ನಾನು ಕ್ಷಣ ಕಾಲವಾದರೂ ಜೀವಿಸಿ ಇರಬಾರದು. ಆದರೆ ಇಷ್ಟಾದರೂ ನಾನು ಜೀವಿಸಿದ್ದೇನಲ್ಲ! ಇದರಿಂದ ಪಂಡಿತರ ಮಾತು ನಿಶ್ಚಯವೆಂದೇ ಕಾಣುತ್ತದೆ. ॥ 12-13 ॥</p>
<p class="Shlok-Number" id="toc_marker-31-14">ಶ್ಲೋಕ - 14</p>
<p class="Shlok">ಏಷಾಲ್ಪಪುಣ್ಯಾ ಕೃಪಣಾ ವಿನಶಿಷ್ಯಾಮ್ಯನಾಥವತ್ ।</p>
<p class="Shlok">ಸಮುದ್ರಮಧ್ಯೇ ನೌಃ ಪೂರ್ಣಾ ವಾಯುವೇಗೈರಿವಾಹತಾ ॥</p>
<p class="Text">ಸಾಮಗ್ರಿಗಳಿಂದ ತುಂಬಿರುವ ಹಡಗು ಸಮುದ್ರ ಮಧ್ಯದಲ್ಲಿ ಬಿರುಗಾಳಿಯ ಬಡಿತದಿಂದ ಮುಳುಗಿಹೋಗುವಂತೆ, ದೀನಾವಸ್ಥೆಗೆ ಗುರಿಯಾದ ನಾನು ಶೋಕಭಾರದಿಂದ ವಿನಾಶ ಹೊಂದುವೆನು. ನಿಜವಾಗಿ ನಾನು ದುರದೃಷ್ಟವಂತೆಯೇ ಆಗಿರುವೆನು. ॥ 14 ॥</p>
<p class="Shlok-Number" id="toc_marker-31-15">ಶ್ಲೋಕ - 15</p>
<p class="Shlok">ಭರ್ತಾರಂ ತಮಪಶ್ಯಂತೀ ರಾಕ್ಷಸೀವಶಮಾಗತಾ ।</p>
<p class="Shlok">ಸೀದಾಮಿ ಖಲು ಶೋಕೇನ ಕೂಲಂ ತೋಯಹತಂ ಯಥಾ ॥</p>
<p class="Text">ರಾಕ್ಷಸಿಯರ ಅಧೀನದಲ್ಲಿರುವ ನಾನು, ಮಹಾಮಹಿಮನಾದ ಪತಿಯನ್ನು ಕಾಣದೆ, ಜಲಪ್ರವಾಹದಿಂದ ಶಿಥಿಲಗೊಂಡ ದಡಗಳು ಕೊಚ್ಚಿಕೊಂಡುಹೋಗುವಂತೆ ಈ ಪತಿವಿರಹ ಶೋಕದಿಂದಲೇ ವಿನಾಶಹೊಂದುವೆನು. ॥ 15 ॥</p>
<p class="Shlok-Number" id="toc_marker-31-16">ಶ್ಲೋಕ - 16</p>
<p class="Shlok">ತಂ ಪದ್ಮದಲಪತ್ರಾಕ್ಷಂ ಸಿಂಹವಿಕ್ರಾಂತಗಾಮಿನಮ್ ।</p>
<p class="Shlok">ಧನ್ಯಾಃ ಪಶ್ಯಂತಿ ಮೇ ನಾಥಂ ಕೃತಜ್ಞಂ ಪ್ರಿಯವಾದಿನಮ್ ॥</p>
<p class="Text">ನನ್ನ ಪತಿಯಾದ ಶ್ರೀರಾಮನು ಪದ್ಮದಳಾಯನೇತ್ರನೂ, ಸಿಂಹದಂತೆ ಪರಾಕ್ರಮಶಾಲಿಯೂ ಹಾಗೂ ಗಂಭೀರ ನಡೆಯುಳ್ಳವನೂ, ಕೃತಜ್ಞನೂ, ಪ್ರಿಯವಾಗಿ ಮಾತಾಡುವವನೂ ಆದ ಆ ಪ್ರಭುವನ್ನು ದರ್ಶಿಸುವವರೇ ಧನ್ಯರು. ॥ 16 ॥</p>
<p class="Shlok-Number" id="toc_marker-31-17">ಶ್ಲೋಕ - 17</p>
<p class="Shlok">ಸರ್ವಥಾ ತೇನ ಹೀನಾಯಾ ರಾಮೇಣ ವಿದಿತಾತ್ಮನಾ ।</p>
<p class="Shlok">ತೀಕ್ಷ್ಣಂ ವಿಷಮಿವಾಸ್ವಾದ್ಯ ದುರ್ಲಭಂ ಮಮ ಜೀವಿತಮ್ ॥</p>
<p class="Text">ಸದ್ಗುಣಸಂಪನ್ನನೂ, ಜಗದ್ವಿಖ್ಯಾತನೂ ಆದ ಶ್ರೀರಾಮನಿಂದ ಅಗಲಿದವಳಾದ ನಾನು-ತೀಕ್ಷ್ಣವಾದ ವಿಷವನ್ನು ಕುಡಿದವನು ಹೆಚ್ಚು ಕಾಲ ಜೀವಿಸಿರಲಾರನೋ ಹಾಗೆಯೇ ಹೆಚ್ಚುಕಾಲ ಬದುಕಿರಲಾರೆನು. ॥ 17 ॥ </p>
<p class="Shlok-Number" id="toc_marker-31-18">ಶ್ಲೋಕ - 18</p>
<p class="Shlok">ಕೀದೃಶಂ ತು ಮಯಾ ಪಾಪಂ ಪುರಾ ಜನ್ಮಾಂತರೇ ಕೃತಮ್ ।</p>
<p class="Shlok">ಯೇನೇದಂ ಪ್ರಾಪ್ಯತೇ ದುಃಖಂ ಮಯಾಘೋರಂ ಸುದಾರುಣಮ್ ॥</p>
<p class="Text">ನಾನು ಪೂರ್ವಜನ್ಮದಲ್ಲಿ ಎಂತಹ ಮಹಾಪಾಪವನ್ನು ಮಾಡಿರುವೆನೋ ತಿಳಿಯದು. ಅದರಿಂದಲೇ ಈಗ ನನಗೆ ಭಯಂಕರವಾದ, ಅತಿ ದಾರುಣವಾದ ಇಂತಹ ಸ್ಥಿತಿಯು ಉಂಟಾಗಿದೆ. ॥ 18 ॥</p>
<p class="Shlok-Number" id="toc_marker-31-19">ಶ್ಲೋಕ - 19</p>
<p class="Shlok">ಜೀವಿತಂ ತ್ಯಕ್ತುಮಿಚ್ಛಾಮಿ ಶೋಕೇನ ಮಹತಾ ವೃತಾ ।</p>
<p class="Shlok">ರಾಕ್ಷಸೀಭಿಶ್ಚ ರಕ್ಷಂತ್ಯಾ ರಾಮೋ ನಾಸಾದ್ಯತೇ ಮಯಾ ॥</p>
<p class="Text">ರಾಕ್ಷಸ ಸ್ತ್ರೀಯರ ಅಧೀನದಲ್ಲಿರುವ ನಾನು ಶ್ರೀರಾಮನನ್ನು ಸೇರಲಾರೆನು. ಆದುದರಿಂದ ಇಂತಹ ವಿರಹ ಶೋಕದಿಂದ ಸಂಕಟಪಡುತ್ತಿರುವ ನಾನು ಜೀವನವನ್ನು ಮುಗಿಸುವುದೇ ಯುಕ್ತವು. ॥ 19 ॥ </p>
<p class="Shlok-Number" id="toc_marker-31-20">ಶ್ಲೋಕ - 20</p>
<p class="Shlok">ಧಿಗಸ್ತು ಖಲು ಮಾನುಷ್ಯಂ ಧಿಗಸ್ತು ಪರವಶ್ಯತಾಮ್ ।</p>
<p class="Shlok">ನ ಶಕ್ಯಂ ಯತ್ ಪರಿತ್ಯಕ್ತುಮಾತ್ಮಚ್ಛಂದೇನ ಜೀವಿತಮ್ ॥</p>
<p class="Text">ನನ್ನ ಜೀವಿತವು ನನ್ನ ಪತಿಯಾದ ಶ್ರೀರಾಮನ ಅಧೀನವಾಗಿದೆ. ಭರ್ತೃಶರೀರವಾದ ಇದನ್ನು ಇಷ್ಟಾನುಸಾರವಾಗಿ ತ್ಯಜಿಸಲು ನನಗೆ ಅಧಿಕಾರವಿಲ್ಲ. ಮನುಷ್ಯತ್ವವು ಪಾಪಪುಣ್ಯಗಳನ್ನು ವಿಂಗಡಿಸುವಲ್ಲಿ ವಿಚಕ್ಷಣವಾದ ವಿವೇಕಯುತವಾಗಿದೆ. ಅದರಿಂದ ಈ ಜೀವಿತವನ್ನು ತ್ಯಜಿಸುವುದಕ್ಕೆ ನನಗೆ ಅವಕಾಶವಿಲ್ಲ.<span class="char-style-override-6">*</span> ॥ 20 ॥ </p>
<p class="Footnotes">* ಈ ಮಾನವಜನ್ಮವನ್ನು ಕೊಟ್ಟವನು ಭಗವಂತನು. ಅದರಿಂದ ಇದು ಭಗವದಧೀನವಾಗಿದೆ. ಅಂದರೆ ಪರಾಧೀನವಾಗಿದೆ. ಇದರಿಂದ ನಮ್ಮದಲ್ಲದ ಇದನ್ನು ತ್ಯಜಿಸುವ ಅಧಿಕಾರ ಯಾವ ಮನುಷ್ಯನಿಗೂ ಇಲ್ಲ. ಅದಕ್ಕಾಗಿ ಯಾರೂ ಆತ್ಮಹತ್ಯೆಯನ್ನು ಮಾಡಿಕೊಳ್ಳಬಾರದು. ಆತ್ಮಹತ್ಯೆಯು ಮಹಾಪಾಪವೂ, ಭಗವದಪಚಾರವೂ ಆಗಿದೆ.</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಪಂಚವಿಂಶಃ ಸರ್ಗಃ ॥ 25 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಇಪ್ಪತ್ತೈದನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-32">ಇಪ್ಪತ್ತಾರನೆಯ ಸರ್ಗ</p>
<p class="Sub-Heading">ಸೀತೆಯ ವಿಲಾಪ, ಪ್ರಾಣತ್ಯಾಗಮಾಡಲು ನಿಶ್ಚಯ </p>
<p class="Shlok-Number" id="toc_marker-32-1">ಶ್ಲೋಕ - 1</p>
<p class="Shlok">ಪ್ರಸಕ್ತಾಶ್ರುಮುಖೀ ತ್ವೇವಂ ಬ್ರುವಂತೀ ಜನಕಾತ್ಮಜಾ ।</p>
<p class="Shlok">ಅಧೋಮುಖಮುಖೀ ಬಾಲಾ ವಿಲಪ್ತುಮುಪಚಕ್ರಮೇ ॥</p>
<p class="Text">ಕಣ್ಣೀರಿನಿಂದ ತೊಯ್ದುಹೋಗಿದ್ದ ಮುಖದಿಂದ ಕೂಡಿದ್ದು ದಯನೀಯಳಾದ ಜಾನಕಿದೇವಿಯು ಹೀಗೆ ಹೇಳಿಕೊಳ್ಳುತ್ತಾ ತಲೆಯನ್ನು ತಗ್ಗಿಸಿಕೊಂಡು ಅಳತೊಡಗಿದಳು. ॥ 1 ॥</p>
<p class="Shlok-Number" id="toc_marker-32-2">ಶ್ಲೋಕ - 2</p>
<p class="Shlok">ಉನ್ಮತ್ತೇವ ಪ್ರಮತ್ತೇವ ಭ್ರಾಂತಚಿತ್ತೇವ ಶೋಚತೀ ।</p>
<p class="Shlok">ಉಪಾವೃತ್ತಾ ಕಿಶೋರೀವ ವಿವೇಷ್ಟಂತಿ ಮಹೀತಲೆ ॥</p>
<p class="Text">ಕೆಲವೊಮ್ಮೆ ಉನ್ಮತ್ತಳಂತೆ, ಮತ್ತೊಮ್ಮೆ ಮತ್ತೇರಿದವಳಂತೆ, ಮಗದೊಮ್ಮೆ ಚಿತ್ತಭ್ರಮೆಗೊಂಡವಳಂತೆ ಶೋಕಿಸುತ್ತಿದ್ದಳು. ಬಳಲಿಕೆಯ ಪರಿಹಾರಕ್ಕಾಗಿ ನೆಲದಮೇಲೆ ಹೊರಳಾಡುವ ಹೆಣ್ಣುಕುದುರೆ ಮರಿಯಂತೆ ಕೆಲವೊಮ್ಮೆ ಹೊರಳಾಡುತ್ತಿದ್ದಳು. ॥2॥</p>
<p class="Shlok-Number" id="toc_marker-32-3">ಶ್ಲೋಕ - 3</p>
<p class="Shlok">ರಾಘವಸ್ಯ ಪ್ರಮತ್ತಸ್ಯ ರಕ್ಷಸಾ ಕಾಮರೂಪಿಣಾ ।</p>
<p class="Shlok">ರಾವಣೇನ ಪ್ರಮಥ್ಯಾಹಮಾನೀತಾ ಕ್ರೋಶತೀ ಬಲಾತ್ ॥</p>
<p class="Text">ಶ್ರೀರಾಮನು ಬಂಗಾರದ ಜಿಂಕೆಯ ಕೋರಿಕೆಯಂತೆ ದೂರ ಹೋದಾಗ, ಕಾಮರೂಪಿಯಾದ, ಮಾಯಾವಿಯಾದ ರಾವಣನು ಕೂಗಿಕೊಳ್ಳುತ್ತಿದ್ದರೂ ಬಲಾತ್ಕಾರದಿಂದ ನನ್ನನ್ನು ಇಲ್ಲಿಗೆ ಸೆಳೆದು ತಂದನು. ॥ 3 ॥</p>
<p class="Shlok-Number" id="toc_marker-32-4">ಶ್ಲೋಕ - 4</p>
<p class="Shlok">ರಾಕ್ಷಸೀವಶಮಾಪನ್ನಾ ಭರ್ತ್ಸ್ಯಮಾನಾ ಸುದಾರುಣಮ್ ।</p>
<p class="Shlok">ಚಿಂತಯಂತೀ ಸುದುಃಖಾರ್ತಾ ನಾಹಂ ಜೀವಿತುಮುತ್ಸಹೇ ॥</p>
<p class="Text">ಈಗ ರಾಕ್ಷಸಸ್ತ್ರೀಯರು ನನ್ನನ್ನು ವಶದಲ್ಲಿರಿಸಿಕೊಂಡು ಕ್ರೂರವಾದ ರೀತಿಯಿಂದ ಬೆದರಿಸುತ್ತಿದ್ದಾರೆ. ಮಹಾ ದುಃಖದಲ್ಲಿ ಮುಳುಗಿರುವ ನನಗೆ ಚಿಂತಾವ್ಯಾಕುಲದಿಂದೊಡಗೊಂಡ ಈ ಜೀವಿತದ ಮೇಲೆ ಯಾವ ಆಶೆಯೂ ಇಲ್ಲ. ॥ 4 ॥</p>
<p class="Shlok-Number" id="toc_marker-32-5">ಶ್ಲೋಕ - 5</p>
<p class="Shlok">ನ ಹಿ ಮೇ ಜೀವಿತೇನಾರ್ಥೋ ನೈವಾರ್ಥೈರ್ನ ಚ ಭೂಷಣೈಃ ।</p>
<p class="Shlok">ವಸಂತ್ಯಾ ರಾಕ್ಷಸೀಮಧ್ಯೇ ವಿನಾ ರಾಮಂ ಮಹಾರಥಮ್ ॥</p>
<p class="Text">ಮಹಾರಥಿಯೂ, ಪ್ರಾಣನಾಥನೂ ಆದ ಶ್ರೀರಾಮನಿಂದ ದೂರವಾಗಿ ಈ ರಾಕ್ಷಸಿಯರ ನಡುವೆ ಸಿಕ್ಕಿಕೊಂಡಿರುವ ನನಗೆ ಸಂಪತ್ತುಗಳೇಕೆ? ಭೂಷಣಗಳೂ ಏಕೆ? ಕೊನೆಗೆ ಈ ಸ್ಥಿತಿಯಲ್ಲಿರುವ ನಾನು ಜೀವಿಸಿರುವುದು ಏತಕ್ಕಾಗಿ? ॥ 5 ॥</p>
<p class="Shlok-Number" id="toc_marker-32-6">ಶ್ಲೋಕ - 6</p>
<p class="Shlok">ಅಶ್ಮಸಾರಮಿದಂ ನೂನಮಥವಾಪ್ಯಜರಾಮರಮ್ ।</p>
<p class="Shlok">ಹೃದಯಂ ಮಮ ಯೇನೇದಂ ನ ದುಃಖೇನಾವಶೀರ್ಯತೇ ॥</p>
<p class="Text">ನನ್ನ ಹೃದಯವು ನಿಜವಾಗಿ ಕಬ್ಬಿಣದ್ದಾಗಿರಬೇಕು ಅಥವಾ ಮುಪ್ಪು-ಸಾವುಗಳಿಲ್ಲದ್ದಾಗಿರಬೇಕು. ಏಕೆಂದರೆ ಇಂತಹ ದಾರುಣವಾದ ದುಃಖವನ್ನು ಅನುಭವಿಸುತ್ತಿದ್ದರೂ ಸೀಳಿ ಹೊಗುತ್ತಿಲ್ಲವಲ್ಲ! ॥ 6 ॥</p>
<p class="Shlok-Number" id="toc_marker-32-7">ಶ್ಲೋಕ - 7</p>
<p class="Shlok">ದಿಙ್ಮಾಮನಾರ್ಯಾಮಸತೀಂ ಯಾಹಂ ತೇನ ವಿನಾಕೃತಾ ।</p>
<p class="Shlok">ಮುಹೂರ್ತಮಪಿ ರಕ್ಷಾಮಿ ಜೀವಿತಂ ಪಾಪಜೀವಿತಾ ॥</p>
<p class="Text">ಪುರುಷೋತ್ತಮನಾದ ಶ್ರೀರಾಮನಿಂದ ರಹಿತಳಾಗಿರುವ ನಾನು ಇನ್ನೂ ಜೀವಿಸಿರುವೆನಲ್ಲ! ಅನಾರ್ಯೆಯಂತೆಯೂ, ಪತಿತೆಯಂತೆಯೂ, ಪರಪುರುಷನ ಮನೆಯಲ್ಲಿರುವ ನನಗೆ ಧಿಕ್ಕಾರವಿರಲಿ! ಇದು ನಿಶ್ಚಯವಾಗಿಯೂ ಪಾಪಜೀವಿಕೆಯೇ ಸರಿ! ॥ 7 ॥ </p>
<p class="Shlok-Number" id="toc_marker-32-8">ಶ್ಲೋಕ - 8</p>
<p class="Shlok">ಕಾ ಚ ಮೇ ಜೀವಿತೇ ಶ್ರದ್ಧಾ ಸುಖೇ ವಾ ತಂ ಪ್ರಿಯಂ ವಿನಾ ।</p>
<p class="Shlok">ಭರ್ತಾರಂ ಸಾಗರಾಂತಾಯಾ ವಸುಧಾಯಾಃ ಪ್ರಿಯಂವದಮ್ ॥</p>
<p class="Text">ಸಮುದ್ರದಿಂದ ಆವೃತವಾದ ಈ ಭೂಮಂಡಲಕ್ಕೆ ಒಡೆಯನಾದ ನನ್ನ ಪತಿ ಶ್ರೀರಾಮನು. ಅವನು ಪ್ರಿಯಭಾಷಿ, ಅಂತಹ ಪ್ರಾಣಪ್ರಿಯನಿಂದ ದೂರವಿರುವ ನನಗೆ ಸುಖಗಳಲ್ಲಿ, ಜೀವಿತದಲ್ಲಿ ಆಸಕ್ತಿ ಏಕೆ? ॥ 8 ॥</p>
<p class="Shlok-Number" id="toc_marker-32-9">ಶ್ಲೋಕ - 9</p>
<p class="Shlok">ಭಿದ್ಯತಾಂ ಭಕ್ಷ್ಯತಾಂ ವಾಪಿ ಶರೀರಂ ವಿಸೃಜಾಮ್ಯಹಮ್ ।</p>
<p class="Shlok">ನ ಚಾಪ್ಯಹಂ ಚಿರಂ ದುಃಖಂ ಸಹೇಯಂ ಪ್ರಿಯವರ್ಜಿತಾ ॥</p>
<p class="Text">ಈ ರಾಕ್ಷಸಸ್ತ್ರೀಯರು ನಾಶವುಳ್ಳ ಈ ಶರೀರವನ್ನು ತುಂಡು-ತುಂಡು ಮಾಡಿದರೂ, ತಿಂದು ಹಾಕಿದರೂ ನನಗೆ ಸಮ್ಮತವೇ. ಇದನ್ನು ತ್ಯಜಿಸಲಿಕ್ಕಾಗಿ ನಾನು ಸಿದ್ಧಳೇ ಆಗಿದ್ದೇನೆ. ಪ್ರಿಯನಿಗೆ ದೂರವಾಗಿದ್ದು ಅಂತ್ಯವಿಲ್ಲದ ಈ ದುಃಖಗಳನ್ನು ಇನ್ನು ಯಾವ ರೀತಿಯಿಂದಲೂ ಸಹಿಸಲಾರೆನು. ॥ 9 ॥</p>
<p class="Shlok-Number" id="toc_marker-32-10">ಶ್ಲೋಕ - 10</p>
<p class="Shlok">ಚರಣೇನಾಪಿ ಸವ್ಯೇನ ನ ಸ್ಪೃಶೇಯಂ ನಿಶಾಚರಮ್ ।</p>
<p class="Shlok">ರಾವಣಂ ಕಿಂ ಪುನರಹಂ ಕಾಮಯೇಯಂ ವಿಗರ್ಹಿತಮ್ ॥</p>
<p class="Text">ನಿಕೃಷ್ಟವಾದ ಆ ನಿಶಾಚರನನ್ನು ನಾನು ಎಡಗಾಲಿನಿಂದಲೂ ಮುಟ್ಟುವುದಿಲ್ಲ. ಹೀಗಿರುವಾಗ ಆ ರಾವಣನ ಕೋರಿಕೆಗಳನ್ನು ಈಡೇರಿಸುವೆನೇ? ॥ 10 ॥ </p>
<p class="Shlok-Number" id="toc_marker-32-11">ಶ್ಲೋಕ - 11</p>
<p class="Shlok">ಪ್ರತ್ಯಾಖ್ಯಾನಂ ನ ಜಾನಾತಿ ನಾತ್ಮಾನಂ ನಾತ್ಮನಃ ಕುಲಮ್ ।</p>
<p class="Shlok">ಯೋ ನೃಶಂಸಸ್ವಭಾವೇನ ಮಾಂ ಪ್ರಾರ್ಥಯಿತುಮಿಚ್ಛತಿ ॥</p>
<p class="Text">ಕ್ರೂರವಾದ ಸ್ವಭಾವದಿಂದ ನನ್ನನ್ನು ಪಡೆದುಕೊಳ್ಳಲು ಬಯಸಿರುವ ಆ ರಾವಣನು ತನ್ನ ಸ್ವರೂಪವನ್ನಾಗಲೀ, ಕುಲವನ್ನಾಗಲೀ, ನಾನು ಮಾಡುತ್ತಿರುವ ತಿರಸ್ಕಾರವನ್ನಾಗಲೀ ತಿಳಿಯುವುದೇ ಇಲ್ಲವಲ್ಲ! ॥ 11 ॥ </p>
<p class="Shlok-Number" id="toc_marker-32-12">ಶ್ಲೋಕ - 12</p>
<p class="Shlok">ಛಿನ್ನಾ ಭಿನ್ನಾ ಪ್ರಭಿನ್ನಾ ವಾ ದೀಪ್ತಾ ವಾಗ್ನೌ ಪ್ರದೀಪಿತಾ ।</p>
<p class="Shlok">ರಾವಣಂ ನೋಪತಿಷ್ಠೇಯಂ ಕಿಂ ಪ್ರಲಾಪೇನ ವಶ್ಚಿರಮ್ ॥</p>
<p class="Text">ರಾಕ್ಷಸಿಯರೇ! ನೀವು ನನ್ನನ್ನು ಚೂರು-ಚೂರಾಗಿ ಕತ್ತಿರಿಸಿರಿ, ಜಜ್ಜಿರಿ, ಅಥವಾ ಅಂಗಾಂಗಗಳನ್ನು ಬೇರ್ಪಡಿಸಿರಿ; ಉರಿಯುತ್ತಿರುವ ಬೆಂಕಿಯಲ್ಲಿ ಸುಟ್ಟುಬಿಡಿರಿ. ಆದರೆ ನಾನು ಮಾತ್ರ ರಾವಣನ ಬಳಿಗೆ ಸೇರೆನು. ನೀವು ಹೀಗೆ ಹಗಲು - ರಾತ್ರಿಗಳಹುತ್ತಿದ್ದರೂ ವ್ಯರ್ಥವೇ. ॥ 12 ॥ </p>
<p class="Shlok-Number" id="toc_marker-32-13">ಶ್ಲೋಕ - 13</p>
<p class="Shlok">ಖ್ಯಾತಃ ಪ್ರಾಜ್ಞಃ ಕೃತಜ್ಞಶ್ಚ ಸಾನುಕ್ರೋಶಶ್ಚ ರಾಘವಃ ।</p>
<p class="Shlok">ಸದ್ವೃತ್ತೋ ನಿರನುಕ್ರೋಶಃ ಶಂಕೇ ಮದ್ಭಾಗ್ಯಸಂಕ್ಷಯಾತ್ ॥</p>
<p class="Text">ನನಗನಿಸುತ್ತದೆ ವಿಶ್ವವಿಖ್ಯಾತನೂ, ಜ್ಞಾನಿಯೂ, ಕೃತಜ್ಞನೂ, ಸದಾಚಾರಿಯೂ, ಪರಮ ದಯಾಳುವೂ ಆದ ಶ್ರೀರಘುನಾಥನು ನನ್ನ ಕುರಿತು ನಿಷ್ಠುರನಾಗಿರುವನಲ್ಲ! ಇದು ನನ್ನ ದುರದೃಷ್ಟವೇ ಆಗಿದೆ. ॥ 13 ॥ </p>
<p class="Shlok-Number" id="toc_marker-32-14">ಶ್ಲೋಕ - 14</p>
<p class="Shlok">ರಾಕ್ಷಸಾನಾಂ ಜನಸ್ಥಾನೇ ಸಹಸ್ರಾಣಿ ಚತುರ್ದಶ ।</p>
<p class="Shlok">ಯೇನೈಕೇನ ನಿರಸ್ತಾನಿ ಸ ಮಾಂ ಕಿಂ ನಾಭಿಪದ್ಯತೇ ॥</p>
<p class="Text">ಶ್ರೀರಾಮನು ತಾನೊಬ್ಬನೇ ದಂಡಕಾರಣ್ಯದಲ್ಲಿ ಹದಿನಾಲ್ಕು ಸಾವಿರ ರಾಕ್ಷಸರನ್ನು ಧ್ವಂಸಮಾಡಿದನು. ಅಂತಹ ಮಹಾನುಭಾವನು ನನ್ನನ್ನು ಪುನಃ ಪಡೆಯಲಾರನೇ? ॥ 14 ॥ </p>
<p class="Shlok-Number" id="toc_marker-32-15">ಶ್ಲೋಕ - 15</p>
<p class="Shlok">ನಿರುದ್ಧಾ ರಾವಣೇನಾಹಮಲ್ಪವೀರ್ಯೇಣ ರಕ್ಷಸಾ ।</p>
<p class="Shlok">ಸಮರ್ಥಃ ಖಲು ಮೇ ಭರ್ತಾ ರಾವಣಂ ಹಂತುಮಾಹವೇ ॥</p>
<p class="Text">ಅಲ್ಪವೀರ್ಯನಾದ, ರಾಕ್ಷಸನಾದ ರಾವಣನು ನನ್ನನ್ನು ಇಂದು ಬಂಧಿಸಿಟ್ಟಿರುವನು. ಆದರೆ ಯುದ್ಧದಲ್ಲಿ ನನ್ನ ಪತಿಯು ಇವನನ್ನು ಸಂಹರಿಸಲು ಖಂಡಿತವಾಗಿ ಸಮರ್ಥನಾಗಿದ್ದಾನೆ. ॥ 15 ॥</p>
<p class="Shlok-Number" id="toc_marker-32-16">ಶ್ಲೋಕ - 16</p>
<p class="Shlok">ವಿರಾಧೋ ದಂಡಕಾರಣ್ಯೇ ಯೇನ ರಾಕ್ಷಸಪುಂಗವಃ ।</p>
<p class="Shlok">ರಣೇ ರಾಮೇಣ ನಿಹತಃ ಸ ಮಾಂ ಕಿಂ ನಾಭಿಪದ್ಯತೇ ॥</p>
<p class="Text">ದಂಡಕಾರಣ್ಯದಲ್ಲಿ ನಡೆದ ಯುದ್ಧದಲ್ಲಿ ನನ್ನ ಪತಿಯು ವಿರಾಧನೇ ಮೊದಲಾದ ಪ್ರಮುಖ ರಾಕ್ಷಸರನ್ನು ಸಂಹರಿಸಿದನು. ಅಂತಹ ಮಹಾವೀರನು ನನ್ನನ್ನು ರಕ್ಷಿಸಲು ಏಕೆ ಬರುವುದಿಲ್ಲ? ॥ 16 ॥</p>
<p class="Shlok-Number" id="toc_marker-32-17">ಶ್ಲೋಕ - 17</p>
<p class="Shlok">ಕಾಮಂ ಮಧ್ಯೇ ಸಮುದ್ರಸ್ಯ ಲಂಕೇಯಂ ದುಷ್ಟ್ರಧರ್ಷಣಾ ।</p>
<p class="Shlok">ನ ತು ರಾಘವಬಾಣಾನಾಂ ಗತಿರೋಧೀಹ ವಿದ್ಯತೇ ॥</p>
<p class="Text">ಸಮುದ್ರದ ಮಧ್ಯದಲ್ಲಿರುವ ಈ ಲಂಕಾ ಪಟ್ಟಣವು ಇತರರಿಗೆ ದುರ್ಭೇದ್ಯವಾಗಿರಬಹುದು. ಆದರೆ ಶ್ರೀರಾಮನ ಬಾಣಗಳಿಗೆ ಎಲ್ಲಿಯೂ ಯಾವ ವಿಧವಾದ ಅಡೆತಡೆಯೂ ಇರುವುದಿಲ್ಲ. ॥ 17 ॥</p>
<p class="Shlok-Number" id="toc_marker-32-18">ಶ್ಲೋಕ - 18</p>
<p class="Shlok">ಕಿಂ ನು ತತ್ ಕಾರಣಂ ಯೇನ ರಾಮೋ ದೃಢಪರಾಕ್ರಮಃ ।</p>
<p class="Shlok">ರಕ್ಷಸಾಪಹೃತಾಂ ಭಾರ್ಯಾಂ ಇಷ್ಟಾಂ ನಾಭ್ಯವಪದ್ಯತೇ ॥</p>
<p class="Text">ದೃಢಪರಾಕ್ರಮಿಯಾದ ಶ್ರೀರಾಮನು ರಾಕ್ಷಸನಿಂದ ಅಪಹೃತಳಾಗಿರುವ, ತನಗೆ ಇಷ್ಟವಾದ ಭಾರ್ಯೆಯಾಗಿರುವ ನನ್ನನ್ನು ಪುನಃ ಪಡೆಯಲು ಪ್ರಯತ್ನಿಸದಿರುವುದಕ್ಕೆ ಕಾರಣವಾದರೂ ಏನಿರಬಹುದು? ॥ 18 ॥</p>
<p class="Shlok-Number" id="toc_marker-32-19">ಶ್ಲೋಕ - 19</p>
<p class="Shlok">ಇಹಸ್ಥಾಂ ಮಾಂ ನ ಜಾನೀತೇ ಶಂಕೇ ಲಕ್ಷ್ಮಣಪೂರ್ವಜಃ ।</p>
<p class="Shlok">ಜಾನನ್ನ ಪಿ ಹಿ ತೇಜಸ್ವೀ ಧರ್ಷಣಂ ಮರ್ಷಯಿಷ್ಯತಿ ॥</p>
<p class="Text">ಲಕ್ಷ್ಮಣಾಗ್ರಜನು ನಾನಿಲ್ಲಿರುವುದನ್ನು ತಿಳಿಯಲಾರನೆಂದೇ ಅರಿಯುತ್ತೇನೆ. ಒಂದು ವೇಳೆ ತಿಳಿದಿದ್ದರೆ ತೇಜಸ್ವಿಯಾದ ಶ್ರೀರಾಮನು ರಾವಣನ ಈ ದುರಾಕ್ರಮಣವನ್ನು ಸಹಿಸಿಕೊಂಡಿರುವನೇ? ಎಂದಿಗೂ ಇಲ್ಲ. ॥ 19 ॥</p>
<p class="Shlok-Number" id="toc_marker-32-20">ಶ್ಲೋಕ - 20</p>
<p class="Shlok">ಹೃತೇತಿ ಯೋಧಿಗತ್ವಾ ಮಾಂ ರಾಘವಾಯ ನಿವೇದಯೇತ್ ।</p>
<p class="Shlok">ಗೃಧ್ರರಾಜೋಽಪಿ ಸ ರಣೇ ರಾವಣೇನ ನಿಪಾತಿತಃ ॥</p>
<p class="Text">ಶ್ರೀರಾಮನ ಬಳಿಗೆ ಹೋಗಿ ‘ಸೀತಾದೇವಿಯನ್ನು ರಾವಣನು ಅಪಹರಿಸಿರುವನು’ ಎಂಬ ವಾರ್ತೆಯನ್ನು ತಿಳಿಸಲು ಅವಕಾಶವುಳ್ಳವನು ಜಟಾಯುವು ಒಬ್ಬನೇ. ಆದರೆ ಅವನೂ ಕೂಡ ಯುದ್ಧದಲ್ಲಿ ರಾವಣನಿಂದ ಹತನಾದನು. ॥ 20 ॥ </p>
<p class="Shlok-Number" id="toc_marker-32-21">ಶ್ಲೋಕ - 21</p>
<p class="Shlok">ಕೃತಂ ಕರ್ಮ ಮಹತ್ತೇನ ಮಾಂ ತಥಾಭ್ಯವಪದ್ಯತಾ ।</p>
<p class="Shlok">ತಿಷ್ಠತಾ ರಾವಣದ್ವಂದ್ವೇ ವೃದ್ಧೇನಾಪಿ ಜಟಾಯುಷಾ ॥</p>
<p class="Text">ಜಟಾಯುವು ವೃದ್ಧನಾದರೂ ನನ್ನನ್ನು ರಕ್ಷಿಸಲಿಕ್ಕಾಗಿ ದ್ವಂದ್ವಯುದ್ಧದಲ್ಲಿ ರಾವಣನನ್ನು ಎದುರಿಸಿದನು. ಅವನು ಮಾಡಿದ ಆ ಒಂದು ಮಹತ್ಕಾರ್ಯವು ಶ್ಲಾಘನೀಯವು. ॥ 21 ॥ </p>
<p class="Shlok-Number" id="toc_marker-32-22">ಶ್ಲೋಕ - 22</p>
<p class="Shlok">ಯದಿ ಮಾಮಿಹ ಜಾನೀಯಾದ್ವರ್ತಮಾನಾಂ ಸ ರಾಘವಃ ।</p>
<p class="Shlok">ಅದ್ಯ ಬಾಣೈರಭಿಕ್ರುದ್ಧಃ ಕುರ್ಯಾಲ್ಲೋಕಮರಾಕ್ಷಸಮ್ ॥</p>
<p class="Shlok-Number" id="toc_marker-32-23">ಶ್ಲೋಕ - 24</p>
<p class="Shlok">ವಿಧಮೇಚ್ಚ ಪುರೀಂ ಲಂಕಾಂ ಶೋಷಯೇಚ್ಚ ಮಹೋದಧಿಮ್ ।</p>
<p class="Shlok">ರಾವಣಸ್ಯ ಚ ನೀಚಸ್ಯ ಕೀರ್ತಿಂ ನಾಮ ಚ ನಾಶಯೇತ್ ॥</p>
<p class="Text">ನಾನು ಇಲ್ಲಿರುವುದನ್ನು ರಾಘವನು ಏನಾದರೂ ತಿಳಿದರೆ, ಕ್ರುದ್ಧನಾದ ಅವನು ಕ್ಷಣಮಾತ್ರದಲ್ಲಿ ತೀಕ್ಷ್ಣವಾದ ಬಾಣಗಳಿಂದ ಈ ಲೋಕದಲ್ಲಿ ರಾಕ್ಷಸರಿಲ್ಲದಂತೆ ಮಾಡಿಯಾನು. ಅಷ್ಟೇ ಅಲ್ಲ ಈ ಲಂಕೆಯನ್ನು ಬೂದಿಮಾಡಿ ಬಿಡುವನು. ಈ ಮಹಾ ಸಮುದ್ರವನ್ನು ಇಂಗಿಸಿಬಿಡುವನು. ಈ ನೀಚ ರಾವಣನ ನಾಮ-ರೂಪಗಳು ಉಳಿಯದಂತೆ ಅಳಿಸಿಬಿಡುವನು. ॥ 22-23 ॥ </p>
<p class="Shlok-Number" id="toc_marker-32-24">ಶ್ಲೋಕ - 24</p>
<p class="Shlok">ತತೋ ನಿಹತನಾಥಾನಾಂ ರಾಕ್ಷಸೀನಾಂ ಗೃಹೇ ಗೃಹೇ ।</p>
<p class="Shlok">ಯಥಾಹಮೇವಂ ರುದತೀ ತಥಾ ಭೂಯೋ ನ ಸಸಂಶಯಃ ॥</p>
<p class="Text">ಈಗ ನಾನು ಅಳುತ್ತಿರುವಂತೆ ಲಂಕೆಯ ಪ್ರತಿಯೊಂದು ಮನೆಗಳಲ್ಲಿಯೂ ಅನಾಥರಾದ ರಾಕ್ಷಸಿಯರು ಎದೆ ಬಡಿದುಕೊಂಡು ಅಳುವರು. ಇದರಲ್ಲಿ ಸಂದೇಹವೇ ಇಲ್ಲ. ॥ 24 ॥ </p>
<p class="Shlok-Number" id="toc_marker-32-25">ಶ್ಲೋಕ - 25</p>
<p class="Shlok">ಅನ್ವಿಷ್ಯ ರಕ್ಷಸಾಂ ಲಂಕಾಂ ಕುರ್ಯಾದ್ರಾಮಃ ಸಲಕ್ಷ್ಮಣಃ ।</p>
<p class="Shlok">ನ ಹಿ ತಾಭ್ಯಾಂ ರಿಪುರ್ದೃಷ್ಟೋ ಮುಹೂರ್ತಮಪಿ ಜೀವತಿ ॥</p>
<p class="Text">ಲಕ್ಷ್ಮಣನೊಡಗೂಡಿದ ಶ್ರೀರಾಮನು ರಾಕ್ಷಸರ ಈ ಲಂಕೆಯನ್ನು ಹುಡುಕಿ, ಶತ್ರುಗಳನ್ನು ವಧಿಸುವನು. ಅವರ ಕಣ್ಣಿಗೆ ಬಿದ್ದ ಶತ್ರುವು ಯಾರೇ ಆಗಿರಲೀ ಕ್ಷಣಕಾಲವೂ ಕೂಡ ಪ್ರಾಣ ಸಹಿತ ಉಳಿಯಲಾರನು. ॥ 25 ॥</p>
<p class="Shlok-Number" id="toc_marker-32-26">ಶ್ಲೋಕ - 26</p>
<p class="Shlok">ಚಿತಾಧೂಮಾಕುಲಪಥಾ ಗೃಧ್ರಮಂಡಲಸಂಕುಲಾ ।</p>
<p class="Shlok">ಅಚಿರೇಣ ತು ಲಂಕೇಯಂ ಶ್ಮಶಾನಸದೃಶೀ ಭವೇತ್ ॥</p>
<p class="Text">ಅತ್ಯಲ್ಪಕಾಲದಲ್ಲೇ ಈ ಲಂಕಾಪಟ್ಟಣವು ಸ್ಮಶಾನದಂತಾಗುತ್ತದೆ. ಚಿತೆಗಳಿಂದ ಹೊರಡುವ ಹೊಗೆಯು ಲಂಕೆಯ ಎಲ್ಲೆಡೆ ತುಂಬಿ ಹೋಗುವುದು. ರಣಹದ್ದುಗಳು ಗುಂಪು-ಗುಂಪಾಗಿ ಆವರಿಸಿಕೊಳ್ಳುವವು. ॥ 26 ॥ </p>
<p class="Shlok-Number" id="toc_marker-32-27">ಶ್ಲೋಕ - 27</p>
<p class="Shlok">ಅಚಿರೇಣೈವ ಕಾಲೇನ ಪ್ರಾಪ್ಸ್ಯಾಮ್ಯೇವ ಮನೋರಥಮ್ ।</p>
<p class="Shlok">ದುಷ್ಪ್ರಸ್ಥಾನೋಽಯಮಾಭಾತಿ ಸರ್ವೇಷಾಂ ವೋ ವಿಪರ್ಯಯಃ ॥</p>
<p class="Text">ಸ್ವಲ್ಪಕಾಲದಲ್ಲೇ ನನ್ನ ಮನೋರಥವು ಈಡೇರಿಯೇ ತೀರುವುದು. ರಾಕ್ಷಸಿಯರೇ! ನಿಮ್ಮ ದುರಾಚಾರವು ನಿಮಗೆ ವಿಪರೀತವಾದ ಪರಿಣಾಮವನ್ನುಂಟುಮಾಡುತ್ತದೆ. ಎಂಬುದು ಸ್ಪಷ್ಟವಾಗಿ ಕಂಡು ಬರುತ್ತದೆ. ॥ 27 ॥ </p>
<p class="Shlok-Number" id="toc_marker-32-28">ಶ್ಲೋಕ - 28</p>
<p class="Shlok">ಯಾದೃಶಾನೀಹ ದೃಶ್ಯಂತೇ ಲಂಕಾಯಾಮಶುಭಾನಿ ವೈ ।</p>
<p class="Shlok">ಅಚಿರೇಣೈವ ಕಾಲೇನ ಭವಿಷ್ಯತಿ ಹತಪ್ರಭಾ ॥</p>
<p class="Text">ಈ ಲಂಕೆಯಲ್ಲಿ ಕಂಡುಬರುವ ಅಪಶಕುನಗಳಿಂದ ಇದು ಬಹುಬೇಗನೇ ಖಂಡಿತವಾಗಿ ಪಾಳು ಬೀಳುತ್ತದೆ ಎಂಬುದು ಸೂಚಿಸುತ್ತದೆ. ॥ 28 ॥ </p>
<p class="Shlok-Number" id="toc_marker-32-29">ಶ್ಲೋಕ - 29</p>
<p class="Shlok">ನೂನಂ ಲಂಕಾ ಹತೇ ಪಾಪೇ ರಾವಣೇ ರಾಕ್ಷಸಾಧಮೇ ।</p>
<p class="Shlok">ಶೋಷಂ ಯಾಸ್ಯತಿ ದುರ್ಧರ್ಷಾ ಪ್ರಮದಾ ವಿಧವಾ ಯಥಾ ॥</p>
<p class="Text">ರಾಕ್ಷಸಾಧಿಪತಿಯಾದ ಪಾಪಿಷ್ಠನಾದ ರಾವಣನು ಹತನಾಗುತ್ತಲೇ ಇಷ್ಟರವರೆಗೆ ದುರ್ಭೇದ್ಯವಾಗಿದ್ದ ಈ ಲಂಕೆಯು ಗಂಡ ಸತ್ತ ವಿಧವೆಯಂತೆ ಕಳಾಹೀನವಾಗುತ್ತದೆ. ಇದು ನಿಶ್ಚಯ. ॥ 29 ॥ </p>
<p class="Shlok-Number" id="toc_marker-32-30">ಶ್ಲೋಕ - 30</p>
<p class="Shlok">ಪುಣ್ಯೋತ್ಸವಸಮುತ್ಥಾ ಚ ನಷ್ಟಭರ್ತ್ರೀ ಸರಾಕ್ಷಸಿ ।</p>
<p class="Shlok">ಭವಿಷ್ಯತಿ ಪುರೀ ಲಂಕಾ ನಷ್ಟಭರ್ತ್ರೀ ಯಥಾಂಗನಾ ॥</p>
<p class="Text">ರಾಕ್ಷಸರಿಂದ ತುಂಬಿರುವ, ಮಂಗಳೋತ್ಸವಗಳಿಂದ ಸಮೃದ್ಧವಾದ ಈ ಲಂಕಾಪಟ್ಟಣವು ಅತ್ಯಲ್ಪಕಾಲದಲ್ಲೇ ಒಡೆಯನನ್ನು ಕಳೆದುಕೊಂಡು ಗಂಡನಿಲ್ಲದ ಹೆಂಗಸಿನಂತಾಗುತ್ತದೆ. ॥ 30 ॥</p>
<p class="Shlok-Number" id="toc_marker-32-31">ಶ್ಲೋಕ - 31</p>
<p class="Shlok">ನೂನಂ ರಾಕ್ಷಸಕನ್ಯಾನಾಂ ರುದಂತೀನಾಂ ಗೃಹೇ ಗೃಹೇ ।</p>
<p class="Shlok">ಶ್ರೋಷ್ಯಾಮಿ ನಚಿರಾದೇವ ದುಃಖಾರ್ತಾನಾಮಿಹ ಧ್ವನಿಮ್ ॥</p>
<p class="Text"> ಪ್ರತಿಯೊಂದು ಮನೆಯಲ್ಲೂ ಪತಿವಿಯೋಗ ದುಃಖದಿಂದ ಪೀಡಿತರಾಗಿ ರೋದಿಸುವ ರಾಕ್ಷಸಕನ್ಯೆಯರ ಅಳುವಿನ ಧ್ವನಿಯನ್ನು ನಾನು ಬಹು ಬೇಗನೇ ಕೇಳಲಿದ್ದೇನೆ. ॥ 31 ॥</p>
<p class="Shlok-Number" id="toc_marker-32-32">ಶ್ಲೋಕ - 32</p>
<p class="Shlok">ಸಾಂಧಕಾರಾ ಹತದ್ಯೋತಾ ಹತರಾಕ್ಷಸ ಪುಂಗವಾ ।</p>
<p class="Shlok">ಭವಿಷ್ಯತಿ ಪುರೀ ಲಂಕಾ ನಿರ್ದಗ್ಧಾ ರಾಮಸಾಯಕೈಃ ॥</p>
<p class="Shlok-Number" id="toc_marker-32-33">ಶ್ಲೋಕ - 33</p>
<p class="Shlok">ಯದಿ ನಾಮ ಸ ಶೂರೋ ಮಾಂ ರಾಮೋ ರಕ್ತಾಂತಲೋಚನಃ ।</p>
<p class="Shlok">ಜಾನಿಯಾದ್ವರ್ತಮಾನಾಂ ಹಿ ರಾವಣಸ್ಯ ನಿವೇಶನೇ ॥</p>
<p class="Text"> ರಕ್ತಾಂತಲೋಚನನಾದ ಹಾಗೂ ಶೂರನಾದ ಶ್ರೀರಾಮನು ನಾನು ರಾಕ್ಷಸನಾದ ರಾವಣನ ಮನೆಯಲ್ಲಿರುವೆನೆಂಬ ವಾರ್ತೆಯನ್ನು ತಿಳಿದನಾದರೆ, ಅವನ ನಿಶ್ಚಿತವಾದ ಬಾಣಗಳಿಂದ ಈ ಲಂಕಾಪಟ್ಟಣವು ಕ್ಷಣಮಾತ್ರದಲ್ಲಿ ದಗ್ಧವಾಗಿ ಅಂಧಕಾರಮಯವಾಗುತ್ತದೆ. ಕಾಂತಿಹೀನವಾಗುತ್ತದೆ. ಲಂಕೆಯಲ್ಲಿರುವ ಎಲ್ಲ ರಾಕ್ಷಸ ಶ್ರೇಷ್ಠರು ಹತರಾಗುತ್ತಾರೆ. ॥ 32-33॥</p>
<p class="Shlok-Number" id="toc_marker-32-34">ಶ್ಲೋಕ - 34</p>
<p class="Shlok">ಅನೇನ ತು ನೃ ಶಂಸೇನ ರಾವಣೇನಾಧಮೇನ ಮೇ ।</p>
<p class="Shlok">ಸಮಯೋ ಯಸ್ತು ನಿರ್ದಿಷ್ಟಃ ತಸ್ಯ ಕಾಲೋಽಯಮಾಗತಃ ॥</p>
<p class="Shlok-Number" id="toc_marker-32-35">ಶ್ಲೋಕ - 35</p>
<p class="Shlok">ಸ ಚ ಮೇ ವಿಹಿತೋ ಮೃತ್ಯುರಸ್ಮಿನ್ ದುಷ್ಟೇನ ವರ್ತತೇ ।</p>
<p class="Shlok">ಅಕಾರ್ಯಂ ಯೇ ನ ಜಾನಂತಿ ನೈರ್ಋತಾಃ ಪಾಪಕಾರಿಣಃ ॥</p>
<p class="Shlok-Number" id="toc_marker-32-36">ಶ್ಲೋಕ - 36</p>
<p class="Shlok">ಅಧರ್ಮಾತ್ತು ಮಹೋತ್ಪಾತೋ ಭವಿಷ್ಯತಿ ಹಿ ಸಾಂಪ್ರತಮ್ ।</p>
<p class="Shlok">ನೈತೇ ಧರ್ಮಂ ವಿಜಾನಂತಿ ರಾಕ್ಷಸಾಃ ಪಿಶಿತಾಶನಾಃ ॥</p>
<p class="Text">ಕ್ರೂರಿಯಾದ, ಅಧಮನಾದ ರಾವಣನು ನನ್ನನ್ನು ಸಂಹರಿಸಲು ನಿಗದಿಪಡಿಸಿದ ಕಾಲವೀಗ ಅವನಿಗೇ ಸನ್ನಿಹಿತವಾಗಿದೆ. ಆ ದುಷ್ಟನು ನನಗೆ ವಿಧಿಸಿದ ಮೃತ್ಯುವು ಅವನಿಗೇ ವರ್ತಿಸುತ್ತದೆ. ಪಾಪಕರ್ಮನಿರತರಾದ ರಾಕ್ಷಸರು ಮಾಡಲು ಹೊರಟ ಕಾರ್ಯವನ್ನು ತಿಳಿಯರು. ಹಸಿಮಾಂಸವನ್ನು ತಿನ್ನುವ ಈ ರಾಕ್ಷಸರು ಧರ್ಮವನ್ನು ಅರಿಯರು. ಪರಸ್ತ್ರೀಯ ಅಪಹರಣವೆಂಬ ಅಧರ್ಮ ಕಾರ್ಯದಿಂದಾಗಿ ಈ ಪಟ್ಟಣದಲ್ಲಿ ಬೇಗನೇ ದೊಡ್ಡದಾದ ಅನರ್ಥವೇ ಸಂಭವಿಸುತ್ತದೆ. ॥ 34-36 ॥</p>
<p class="Shlok-Number" id="toc_marker-32-37">ಶ್ಲೋಕ - 37</p>
<p class="Shlok">ಧ್ರುವಂ ಮಾಂ ಪ್ರಾತರಾಶಾರ್ಥೇ ರಾಕ್ಷಸಃ ಕಲ್ಪಯಿಷ್ಯತಿ ।</p>
<p class="Shlok">ಸಾಹಂ ಕಥಂ ಕರಿಷ್ಯಾಮಿ ತಂ ವಿನಾ ಪ್ರಿಯದರ್ಶನಮ್ ॥</p>
<p class="Shlok-Number" id="toc_marker-32-38">ಶ್ಲೋಕ - 38</p>
<p class="Shlok">ರಾಮಂ ರಕ್ತಾಂತನಯನಮಪಶ್ಯಂತೀ ಸುದುಃಖಿತಾ ।</p>
<p class="Shlok">ಯದಿ ಕಶ್ಚಿತ್ ಪ್ರದಾತಾ ಮೇ ವಿಷಸ್ಯಾದ್ಯ ಭವೇದಿಹ ॥</p>
<p class="Text">ಆ ರಾಕ್ಷಸನಾದ ರಾವಣನು ಪ್ರಾತಃಕಾಲದ ಭೋಜನಕ್ಕಾಗಿ ನನ್ನನ್ನು ವಧಿಸಿಯೇ ತೀರುವನು. ಆಗ ಪ್ರಿಯದರ್ಶನನಾದ ರಾಮನಿಲ್ಲದೆ ಅಬಲೆಯಾದ ನಾನು ಏನು ತಾನೇ ಮಾಡಲು ಸಾಧ್ಯವಾಗುತ್ತದೆ. ಅಂದವಾದ ಕಣ್ಣುಗಳುಳ್ಳ ಶ್ರೀರಾಮನ ದರ್ಶನ ಭಾಗ್ಯವು ಇಲ್ಲದೆ ದುಃಖಾರ್ತಳಾಗಿ ಪತಿವಿಯೋಗವನ್ನು ಪಡೆದಿರುವೆ. ನನಗೆ ಯಾರಾದರೂ ಸ್ವಲ್ಪ ವಿಷವನ್ನು ಕೊಡುವ ಮಹಾನುಭಾವನು ಸಿಕ್ಕಿದರೆ ಚೆನ್ನಾಗಿತ್ತು. ಆಗ ಬೇಗನೇ ನಾನು ಪತಿಯನ್ನು ನೋಡದೆ ಯಮನನ್ನು ದರ್ಶಿಸುತ್ತಿದ್ದೆ. ॥ 37-38 ॥ </p>
<p class="Shlok-Number" id="toc_marker-32-39">ಶ್ಲೋಕ - 39</p>
<p class="Shlok">ಕ್ಷಿಪ್ರಂ ವೈವಸ್ವತಂ ದೇವಂ ಪಶ್ಯೇಯಂ ಪತಿನಾ ವಿನಾ ।</p>
<p class="Shlok">ನಾಜಾನಾಜ್ಜೀವತೀಂ ರಾಮಃ ಸ ಮಾಂ ಲಕ್ಷ್ಮಣಪೂರ್ವಜಃ ॥</p>
<p class="Text">ಲಕ್ಷ್ಮಣಾಗ್ರಜನಾದ ಶ್ರೀರಾಮನಿಗೆ ನಾನಿನ್ನು ಜೀವಿಸಿರುವೆನೆಂದು ಬಹುಶಃ ತಿಳಿಯಲಾರದು. ಹಾಗೇನಾದರೂ ತಿಳಿದಿದ್ದರೆ ಈ ಪೃಥ್ವಿಯಲ್ಲಿ ನನಗಾಗಿ ಹುಡುಕದೇ ಇರುತ್ತಿರಲಿಲ್ಲ. ತಪ್ಪದೆ ಹುಡುಕಿಯೇ ತೀರುವನು. ॥39॥</p>
<p class="Shlok-Number" id="toc_marker-32-40">ಶ್ಲೋಕ - 40</p>
<p class="Shlok">ಜಾನಂತೌ ತೌ ನ ಕುರ್ಯಾತಾಂ ನೋರ್ವ್ಯಾಂ ಹಿ ಮಮ ಮಾರ್ಗಣಮ್ ।</p>
<p class="Shlok">ನೂನಂ ಮಮೈವ ಶೋಕೇನ ಸ ವೀರೋ ಲಕ್ಷ್ಮಣಾಗ್ರಜಃ ॥</p>
<p class="Text">ಲಕ್ಷ್ಮಣನಿಗೆ ಅಣ್ಣನಾದ, ವೀರನಾದ ರಾಮನು ನನ್ನ ವಿರಹ ಬಾಧೆಯಿಂದ ಮನುಷ್ಯದೇಹವನ್ನು ತ್ಯಾಗಮಾಡಿ ಖಂಡಿತವಾಗಿ ದೇವಲೋಕಕ್ಕೆ ಹೋಗಿಬಿಟ್ಟಿರಬಹುದು. ॥ 40 ॥ </p>
<p class="Shlok-Number" id="toc_marker-32-41">ಶ್ಲೋಕ - 41</p>
<p class="Shlok">ದೇವಲೋಕಮಿತೋ ಯಾತಸ್ತ್ಯಕ್ತ್ವಾ ದೇಹಂ ಮಹೀತಲೇ ।</p>
<p class="Shlok">ಧನ್ಯಾ ದೇವಾಃ ಸಗಂಧರ್ವಾಃ ಸಿದ್ಧಾಶ್ಚ ಪರಮರ್ಷಯಃ ॥</p>
<p class="Text">ದೇವಲೋಕದಲ್ಲಿರುವ ದೇವತೆಗಳೂ, ಗಂಧರ್ವರೂ, ಸಿದ್ಧರೂ, ಮಹರ್ಷಿಗಳೂ, ರಾಜೀವಲೋಚನನಾದ ನನ್ನ ರಾಮಚಂದ್ರಪ್ರಭುವನ್ನು ದರ್ಶಿಸಿ ಧನ್ಯರಾಗುವರು. ॥ 41 ॥</p>
<p class="Shlok-Number" id="toc_marker-32-42">ಶ್ಲೋಕ - 42</p>
<p class="Shlok">ಮಮ ಪಶ್ಯಂತಿ ಯೇ ನಾಥಂ ರಾಮಂ ರಾಜೀವಲೋಚನಮ್ ।</p>
<p class="Shlok">ಅಥವಾ ನ ಹಿ ತಸ್ಯಾರ್ಥೋ ಧರ್ಮಕಾಮಸ್ಯ ಧೀಮತಃ ॥</p>
<p class="Text">ಆ ರಾಮಚಂದ್ರಪ್ರಭುವು ಧರ್ಮೈಕದೃಷ್ಟಿಯುಳ್ಳವನು, ಜ್ಞಾನನಿಧಿ. ಅಷ್ಟೇ ಅಲ್ಲ, ಅವನು ರಾಜರ್ಷಿ. ವಸ್ತುತಃ ಪರಮಾತ್ಮನು. ಅಂತಹ ಮಹಾನುಭಾವನಿಗೆ ಭಾರ್ಯೆಯಿಂದ ಏನಾಗಬೇಕು? ॥ 42 ॥</p>
<p class="Shlok-Number" id="toc_marker-32-43">ಶ್ಲೋಕ - 43</p>
<p class="Shlok">ಮಯಾ ರಾಮಸ್ಯ ರಾಜರ್ಷೇರ್ಭಾರ್ಯಯಾ ಪರಮಾತ್ಮನಃ ।</p>
<p class="Shlok">ದೃಶ್ಯಮಾನೇ ಭವೇತ್ ಪ್ರೀತಿಃ ಸೌಹೃದಂ ನಾಸ್ತ್ಯಪಶ್ಯತಃ ॥</p>
<p class="Text">ಸಾಮಾನ್ಯವಾಗಿ ಲೋಕದಲ್ಲಿ ಜನರಿಗೆ ಕಣ್ಣೆದುರಿಗೆ ಇದ್ದರೇನೇ ಪ್ರೇಮ, ಸೌಹಾರ್ದವು ಉಳಿಯುವುದು. ಅವರು ಕಾಣದಿದ್ದರೆ ಅವರ ಮೇಲಿನ ಪ್ರೇಮವು ಮುಗಿದುಹೋಗುತ್ತದೆ. ಇದು ಕೃತಘ್ನರ ಲಕ್ಷಣವು. ಆದರೆ ಶ್ರೀರಾಮನು ಕೃತಜ್ಞನು. ಆದುದರಿಂದ ಆ ಸ್ವಾಮಿಯು ನನ್ನನ್ನು ಮರೆಯತಕ್ಕವನಲ್ಲ. ॥ 43 ॥</p>
<p class="Shlok-Number" id="toc_marker-32-44">ಶ್ಲೋಕ - 44</p>
<p class="Shlok">ನಾಶಯಂತಿ ಕೃತಘ್ನಾಸ್ತು ನ ರಾಮೋ ನಾಶಯಿಷ್ಯತಿ ।</p>
<p class="Shlok">ಕಿಂ ನು ಮೇ ನ ಗುಣಾಃ ಕೇಚಿತ್ ಕಿಂ ವಾ ಭಾಗ್ಯಕ್ಷಯೋ ಮಮ ॥</p>
<p class="Text">ಜಗನ್ನಾಥನಾದ ಶ್ರೀರಾಮನಿಗೆ ಪತ್ನಿಯಾಗಿದ್ದರೂ ನಾನು ಈ ದುರವಸ್ಥೆಗೆ ಗುರಿಯಾಗಲು ಕಾರಣವೇನು? ನನ್ನಲ್ಲಿ ಯಾವ ಸದ್ಗುಣಗಳೂ ಇಲ್ಲವೇ? ಅಥವಾ ನನ್ನ ಸೌಭಾಗ್ಯವೆಲ್ಲವೂ ನಾಶವಾಗಿ ಹೋಯಿತೇ? ॥ 44 ॥</p>
<p class="Shlok-Number" id="toc_marker-32-45">ಶ್ಲೋಕ - 45</p>
<p class="Shlok">ಯಾಹಂ ಸೀದಾಮಿ ರಾಮೇಣ ಹೀನಾ ಮುಖ್ಯೇನ ಭಾಮಿನೀ ।</p>
<p class="Shlok">ಶ್ರೇಯೋ ಮೇ ಜೀವಿತಾನ್ಮರ್ತುಂ ವಿಹೀನಾಯಾ ಮಹಾತ್ಮನಃ ॥</p>
<p class="Text">ನನ್ನ ರಾಮನು ಉದಾತ್ತ ಚರಿತನು, ಶತ್ರುಗಳನ್ನು ನಿರ್ಮೂಲನಗೊಳಿಸುವಲ್ಲಿ ಏಕೈಕ ವೀರನು. ಮಹಾತ್ಮನಾದ ನನ್ನ ಪ್ರಭುವಿಗೆ ದೂರವಾಗಿದ್ದು ಜೀವಿಸಿರುವುದಕ್ಕಿಂತ ಈ ತನುವನ್ನು ತ್ಯಜಿಸುವುದೇ ಮೇಲು. ॥ 45 ॥ </p>
<p class="Shlok-Number" id="toc_marker-32-46">ಶ್ಲೋಕ - 46</p>
<p class="Shlok">ರಾಮಾದಕ್ಲಿಷ್ಟಚಾರಿತ್ರಾಚ್ಛೂರಾಚ್ಛತ್ರುನಿಬರ್ಹಣಾತ್ ।</p>
<p class="Shlok">ಅಥವಾ ನ್ಯಸ್ತಶಸ್ತ್ರೌ ತೌ ವನೇ ಮೂಲಫಲಾಶಿನೌ ॥</p>
<p class="Text">ಅಥವಾ ಮಹಾಪುರುಷರಾದ ಸೋದರರೀರ್ವರೂ, ಅಸ್ತ್ರ-ಶಸ್ತ್ರಗಳನ್ನು ಬದಿಗಿರಿಸಿ, ವನದಲ್ಲಿ ಕಂದ-ಮೂಲಗಳನ್ನು ತಿನ್ನುತ್ತಾ ಮುನಿವೃತ್ತಿಯನ್ನು ಅವಲಂಬಿಸಿರುವರೋ ಏನೋ? ॥ 46 ॥ </p>
<p class="Shlok-Number" id="toc_marker-32-47">ಶ್ಲೋಕ - 47</p>
<p class="Shlok">ಭ್ರಾತರೌ ಹಿ ನರಶ್ರೇಷ್ಠೌ ಸಂವೃತ್ತೌ ವನಗೋಚರೌ ।</p>
<p class="Shlok">ಅಥವಾ ರಾಕ್ಷಸೇಂದ್ರೇಣ ರಾವಣೇನ ದುರಾತ್ಮನಾ ॥</p>
<p class="Text">ಶೂರರೂ, ಸೋದರರೂ, ಆದ ಆ ರಾಮ-ಲಕ್ಷ್ಮಣರನ್ನು ದುರ್ಮಾರ್ಗಿಯಾದ ರಾಕ್ಷಸರಾಜನಾದ ರಾವಣನು ಕಪಟೋಪಾಯದಿಂದ ಸಂಹರಿಸಿಬಿಟ್ಟಿರಬಹುದೇ? (‘‘ಅತಿ ಪ್ರೇಮಃಪಾಪಶಂಕಿ’’ ಅಲ್ಲವೇ?) ॥ 47 ॥</p>
<p class="Shlok-Number" id="toc_marker-32-48">ಶ್ಲೋಕ - 48</p>
<p class="Shlok">ಛದ್ಮನಾ ಸಾದಿತೌ ಶೂರೌ ಭ್ರಾತರೌ ರಾಮಲಕ್ಷ್ಮಣೌ ।</p>
<p class="Shlok">ಸಾಹಮೇವಂ ಗತೇ ಕಾಲೇ ಮರ್ತುಮಿಚ್ಛಾಮಿ ಸರ್ವಥಾ ॥</p>
<p class="Text">ಅತ್ಯಂತ ದುರ್ಭಾಗ್ಯಳಾಗಿರುವ ನನಗೆ ಇಂತಹ ಆಪತ್ಕಾಲದಲ್ಲಿ ಸರ್ವಥಾ ಸಾಯುವ ಇಚ್ಛೆಯೇ ಉಂಟಾಗುತ್ತದೆ. ಆದರೆ ಇಂತಹ ದುಃಖದ ಸಮಯದಲ್ಲಿಯೂ ನನಗೆ ಮರಣವು ಬರುವುದಿಲ್ಲವಲ್ಲ? ॥ 48 ॥ </p>
<p class="Shlok-Number" id="toc_marker-32-49">ಶ್ಲೋಕ - 49</p>
<p class="Shlok">ನ ಚ ಮೇ ವಿಹಿತೋ ಮೃತ್ಯುರಸ್ಮಿನ್ ದುಃಖೇಽಪಿ ವರ್ತತಿ ।</p>
<p class="Shlok">ಧನ್ಯಾಃ ಖಲು ಮಹಾತ್ಮಾನೋ ಮುನಯಸ್ತ್ಯಕ್ತ ಕಿಲ್ಬಿಷಾಃ ॥</p>
<p class="Text">ಮುನೀಶ್ವರರೂ, ಪುಣ್ಯಪುರುಷರೂ, ಜಿತೇಂದ್ರಿಯರೂ, ಮಹಾನುಭಾವರೂ, ಆದ ಮಹಾತ್ಮರೂ ನಿಜವಾಗಿ ಧನ್ಯರು. ಅವರಿಗೆ ‘‘ಇದು ಪ್ರಿಯವು, ಇದು ಅಪ್ರಿಯವು’’ ಎನ್ನುವ ಧ್ಯಾಸವೇ ಇರುವುದಿಲ್ಲ.* ॥ 49 ॥</p>
<p class="Footnote-Shloka">* ನ ಪ್ರಹೃಷ್ಯೇತ್ಪ್ರಿಯಂ ಪ್ರಾಪ್ಯ ನೋದ್ವಿಜೇತ್ಪ್ರಾಪ್ಯ ಚಾಪ್ರಿಯಮ್ । ಸ್ಥಿರಬುದ್ಧಿರಮ್ಮೂಢೋ ಬ್ರಹ್ಮವಿದ್ ಬ್ರಹ್ಮಣಿ ಸ್ಥಿತಃ ॥ </p>
<p class="Footnotes-Right">(ಗೀತಾ 5/20)</p>
<p class="Footnotes">ಯಾವ ಪುರುಷನು ಪ್ರಿಯವಾದುದನ್ನು ಪಡೆದರೂ ಹರ್ಷಿತನಾಗುವುದಿಲ್ಲವೋ ಮತ್ತು ಅಪ್ರಿಯವು ದೊರೆತಾಗಲೂ ಉದ್ವಿಗ್ನವಾಗುವುದಿಲ್ಲವೋ ಆ ಸ್ಥಿರಬುದ್ಧಿಯುಳ್ಳ ಸಂಶಯರಹಿತನಾದ, ಬ್ರಹ್ಮವೇತ್ತನಾದ ಪುರುಷನು ಸಚ್ಚಿದಾನಂದ ಘನ ಪರಬ್ರಹ್ಮಪರಮಾತ್ಮನಲ್ಲಿ ಏಕೀಭಾವದಿಂದ ಸದಾ ಸ್ಥಿತನಾಗಿರುತ್ತಾನೆ.</p>
<p class="Shlok-Number" id="toc_marker-32-50">ಶ್ಲೋಕ - 50</p>
<p class="Shlok">ಜಿತಾತ್ಮಾನೋ ಮಹಾಭಾಗಾ ಯೇಷಾಂ ನ ಸ್ತಃ ಪ್ರಿಯಾಪ್ರಿಯೇ ।</p>
<p class="Shlok">ಪ್ರಿಯಾನ್ನ ಸಂಭವೇದ್ದುಃಖಮಪ್ರಿಯಾನ್ನಾಧಿಕಂ ಭಯಮ್ ।</p>
<p class="Shlok">ತಾಭ್ಯಾಂ ಹಿ ಯೇ ವಿಯುಜ್ಯಂತೇ ನಮಸ್ತೇಷಾಂ ಮಹಾತ್ಮನಾಮ್ ॥</p>
<p class="Text">ಸಾಮಾನ್ಯರಾದವರಿಗೆ ಪ್ರಿಯವಾದ ಕಾರ್ಯವು ನಡೆದರೆ ದುಃಖವಾಗದೆ ಸಂತೋಷವಾಗುತ್ತದೆ. ಅಪ್ರಿಯ ಕಾರ್ಯವು ನಡೆದರೆ ಅಧಿಕವಾದ ಭಯ ದುಃಖವೇ ಆಗುತ್ತದೆ. ಆದರೆ ಪ್ರಿಯಾಪ್ರಿಯಗಳೆರಡನ್ನು ಪರಿತ್ಯಜಿಸಿದವರೂ, ಪ್ರಿಯಾಪ್ರಿಯಗಳೆರಡನ್ನು ಸಮಾನವಾಗಿ ಕಾಣುವವರೂ ಆದ ಮಹಾತ್ಮರಿಗೆ ನನ್ನ ನಮಸ್ಕಾರವು. ॥ 50 ॥ </p>
<p class="Shlok-Number" id="toc_marker-32-51">ಶ್ಲೋಕ - 51</p>
<p class="Shlok">ಸಾಹಂ ತ್ಯಕ್ತಾ ಪ್ರಿಯಾರ್ಹೇಣ ರಾಮೇಣ ವಿದಿತಾತ್ಮನಾ ।</p>
<p class="Shlok">ಪ್ರಾಣಾಂಸ್ತ್ಯಕ್ಷ್ಯಾಮಿ ಪಾಪಸ್ಯ ರಾವಣಸ್ಯ ಗತಾ ವಶಮ್ ॥</p>
<p class="Text">ಆತ್ಮಜ್ಞಾನಿಯಾದ, ಪ್ರಿಯನಾದ, ಶ್ರೀರಾಮನನ್ನು ಅಗಲಿದ್ದು, ಪಾಪಿಷ್ಠನಾದ ರಾವಣನ ವಶಳಾಗಿರುವ ನಾನು ಖಂಡಿತವಾಗಿಯೂ ಪ್ರಾಣಗಳನ್ನು ಪರಿತ್ಯಜಿಸುವೆನು. ॥ 51 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಷಡ್ವಿಂಶಃ ಸರ್ಗಃ ॥ 26 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಇಪ್ಪತ್ತಾರನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-33">ಇಪ್ಪತ್ತೇಳನೆಯ ಸರ್ಗ </p>
<p class="Sub-Heading">ತ್ರಿಜಟೆಯ ಸ್ವಪ್ನ ವೃತ್ತಾಂತ</p>
<p class="Shlok-Number" id="toc_marker-33-1">ಶ್ಲೋಕ - 1</p>
<p class="Shlok">ಇತ್ಯುಕ್ತಾಃ ಸೀತಯಾ ಘೋರಾ ರಾಕ್ಷಸ್ಯಃ ಕ್ರೋಧಮೂರ್ಛಿತಾಃ ।</p>
<p class="Shlok">ಕಾಶ್ಚಿಜ್ಜಗ್ಮುಸ್ತದಾಖ್ಯಾತುಂ ರಾವಣಸ್ಯ ತರಸ್ವಿನಃ ॥</p>
<p class="Text">ಸೀತಾದೇವಿಯು ಹೇಳಿದ ಪ್ರಾಣ ತ್ಯಾಗ ಮಾಡುವ ನಿಶ್ಚಯದ ಮಾತುಗಳನ್ನು ಕೇಳಿ ಘೋರರೂಪಿಯರಾದ ಕೆಲವು ರಾಕ್ಷಸಿಯರು ಕೋಪದಿಂದ ಮೈಮರೆತವರಾಗಿ, ದುರಾತ್ಮನಾದ ರಾವಣನಿಗೆ ಈ ವಿಷಯವನ್ನು ತಿಳಿಸಲು ಹೋದರು. ॥ 1 ॥</p>
<p class="Shlok-Number" id="toc_marker-33-2">ಶ್ಲೋಕ - 2</p>
<p class="Shlok">ತತಃ ಸೀತಾಮುಪಾಗಮ್ಯ ರಾಕ್ಷಸ್ಯೋ ಘೋರದರ್ಶನಾಃ ।</p>
<p class="Shlok">ಪುನಃ ಪರುಷಮೇಕಾರ್ಥಮನರ್ಥಾರ್ಥಮಥಾಬ್ರುವನ್ ॥</p>
<p class="Text">ಬಳಿಕ ಭಯಂಕರವಾಗಿ ಕಾಣುತ್ತಿದ್ದ ಕೆಲವು ರಾಕ್ಷಸಿಯರು ಪುನಃ ಸೀತೆಯ ಬಳಿಗೆ ಬಂದು ರಾವಣನನ್ನು ವರಿಸಬೇಕೆಂಬ ಒಂದೇ ಅಭಿಪ್ರಾಯದಿಂದ ಕೂಡಿದ್ದ, ಕ್ರೂರವಾದ ಹಾಗೂ ಅನರ್ಥಕರವಾದ ಮಾತನ್ನು ಹೇಳತೊಡಗಿದರು. ॥ 2 ॥ </p>
<p class="Shlok-Number" id="toc_marker-33-3">ಶ್ಲೋಕ - 3</p>
<p class="Shlok">ಅದ್ಯೇದಾನೀಂ ತವಾನಾರ್ಯೇ ಸೀತೇ ಪಾಪವಿನಿಶ್ಚಯೇ ।</p>
<p class="Shlok">ರಾಕ್ಷಸ್ಯೋ ಭಕ್ಷಯಿಷ್ಯಂತಿ ಮಾಂಸಮೇತದ್ಯಥಾಸುಖಮ್ ॥</p>
<p class="Text">‘‘ದುರ್ಮಾರ್ಗಿಯಾದ ಎಲೈ ಸೀತೆಯೇ! ರಾವಣನನ್ನು ತಿರಸ್ಕರಿಸಿದ ನಿನ್ನ ನಿಶ್ಚಯವೂ ಅನುಚಿತವಾದುದು ಹಾಗೂ ಪಾಪಮಯವಾದುದು. ಎಲ್ಲ ರಾಕ್ಷಸಸ್ತ್ರೀಯರು ಸೇರಿ ಇಂದೇ ಈಗಲೇ ನಿನ್ನ ಶರೀರದಲ್ಲಿರುವ ಮಾಂಸವನ್ನು ತೃಪ್ತಿಯಾಗಿ, ಸುಖವಾಗಿ ತಿಂದು ಹಾಕುತ್ತೇವೆ.’’ ॥ 3 ॥</p>
<p class="Shlok-Number" id="toc_marker-33-4">ಶ್ಲೋಕ - 4</p>
<p class="Shlok">ಸೀತಾಂ ತಾಭಿರನಾರ್ಯಾಭಿರ್ದೃಷ್ಟ್ವಾ ಸಂತರ್ಜಿತಾಂ ತದಾ ।</p>
<p class="Shlok">ರಾಕ್ಷಸೀ ತ್ರಿಜಟಾ ವೃದ್ಧಾ ಪ್ರಬುದ್ಧಾ ವಾಕ್ಯಮಬ್ರವೀತ್ ॥</p>
<p class="Text">ಅನಾರ್ಯೆಯರಾದ ಆ ರಕ್ಕಸಿಯರು ಸೀತೆಯನ್ನು ಹೀಗೆ ಭಯಪಡಿಸುತ್ತಿರುವುದನ್ನು ನೋಡಿ, ಆಗ ತಾನೇ ನಿದ್ದೆಯಿಂದ ಎಚ್ಚೆತ್ತ ಜ್ಞಾನವೃದ್ಧಳಾದ, ವಿಭೀಷಣನ ಮಗಳಾದ ತ್ರಿಜಟಾ ಎಂಬ ರಾಕ್ಷಸಿಯು ಹೀಗೆ ಹೇಳಿದಳು ॥ 4 ॥ </p>
<p class="Shlok-Number" id="toc_marker-33-5">ಶ್ಲೋಕ - 5</p>
<p class="Shlok">ಆತ್ಮಾನಂ ಖಾದತಾನಾರ್ಯಾ ನ ಸೀತಾಂ ಭಕ್ಷಯಿಷ್ಯಥ ।</p>
<p class="Shlok">ಜನಕಸ್ಯ ಸುತಾಮಿಷ್ಟಾಂ ಸ್ನುಷಾಂ ದಶರಥಸ್ಯ ಚ ॥</p>
<p class="Text">ಎಲೈ ದುಷ್ಟ ಸ್ತ್ರೀಯರೇ! ನೀವು ನಿಮ್ಮನ್ನೇ ಭಕ್ಷಿಸುವಿರಿ. ಇವಳು ಜನಕನ ಪ್ರಿಯ ಪುತ್ರಿಯೂ, ದಶರಥನಸೊಸೆಯೂ ಆಗಿರುವಳು. ಈ ಸೀತೆಯನ್ನು ಮಾತ್ರ ಭಕ್ಷಿಸಲಾರಿರಿ. ॥ 5 ॥</p>
<p class="Shlok-Number" id="toc_marker-33-6">ಶ್ಲೋಕ - 6</p>
<p class="Shlok">ಸ್ವಪ್ನೋ ಹ್ಯದ್ಯ ಮಯಾ ದೃಷ್ಟೋ ದಾರುಣೋ ರೋಮಹರ್ಷಣಃ ।</p>
<p class="Shlok">ರಾಕ್ಷಸಾನಾಮಭಾವಾಯ ಭರ್ತುರಸ್ಯಾ ಜಯಾಯ ಚ ॥</p>
<p class="Text"> ಈಗ ತಾನೇ ನಾನು ರಾಕ್ಷಸರ ಅಳಿವನ್ನೂ, ಈಕೆಯ ಪತಿಯಾದ ಶ್ರೀರಾಮನ ಅಭ್ಯುದಯವನ್ನು ಸೂಚಿಸುವ ಭಯಂಕರವಾದ ಹಾಗೂ ರೋಮಾಂಚವನ್ನು ಉಂಟುಮಾಡುವ ಕನಸೊಂದನ್ನು ಕಂಡೆನು. ॥ 6 ॥</p>
<p class="Shlok-Number" id="toc_marker-33-7">ಶ್ಲೋಕ - 7</p>
<p class="Shlok">ಏವಮುಕ್ತಾಸ್ತ್ರಿಜಟಯಾ ರಾಕ್ಷಸ್ಯಃ ಕ್ರೋಧಮೂರ್ಛಿತಾಃ ।</p>
<p class="Shlok">ಸರ್ವಾ ಏವಾಬ್ರುವನ್ ಭೀತಾಸ್ತ್ರಿಜಟಾಂ ತಾಮಿದಂ ವಚಃ ॥</p>
<p class="Text">ಕೋಪೋದ್ರಿಕ್ತರಾಗಿದ್ದ ಆ ರಕ್ಕಸಿಯರು ತ್ರಿಜಟೆಯ ಮಾತನ್ನು ಕೇಳಿ ಬಹಳ ಭಯಗೊಂಡರು. ಮತ್ತೆ ಅವರೆಲ್ಲರೂ ಹೀಗೆ ಹೇಳತೊಡಗಿದರು ॥ 7 ॥ </p>
<p class="Shlok-Number" id="toc_marker-33-8">ಶ್ಲೋಕ - 8</p>
<p class="Shlok">ಕಥಯಸ್ವ ತ್ವಯಾ ದೃಷ್ಟಃ ಸ್ವಪ್ನೋಽಯಂ ಕೀದೃಶೋ ನಿಶಿ ।</p>
<p class="Shlok">ತಾಸಾಂ ತು ವಚನಂ ಶ್ರುತ್ವಾ ರಾಕ್ಷಸೀನಾಂ ಮುಖಾಚ್ಚ್ಯುತಮ್ ॥</p>
<p class="Shlok-Number" id="toc_marker-33-9">ಶ್ಲೋಕ - 9</p>
<p class="Shlok">ಉವಾಚ ವಚನಂ ಕಾಲೇ ತ್ರಿಜಟಾ ಸ್ವಪ್ನಸಂಶ್ರಿತಮ್ ।</p>
<p class="Shlok">ಗಜದಂತಮಯೀಂ ದಿವ್ಯಾಂ ಶಿಬಿಕಾಮಂತರಿಕ್ಷಗಾಮ್ ॥</p>
<p class="Shlok-Number" id="toc_marker-33-10">ಶ್ಲೋಕ - 10</p>
<p class="Shlok">ಯುಕ್ತಾಂ ಹಂಸಸಹಸ್ರೇಣ ಸ್ವಯಮಾಸ್ಥಾಯ ರಾಘವಃ ।</p>
<p class="Shlok">ಶುಕ್ಲಮಾಲ್ಯಾಂಬರಧರೋ ಲಕ್ಷ್ಮಣೇನ ಸಹಾಗತಃ ॥</p>
<p class="Text">‘‘ಓ ತ್ರಿಜಟಾ! ಈ ರಾತ್ರಿಯಲ್ಲಿ ನೀನು ಕಂಡ ಸ್ವಪ್ನ ಎಂತಹುದು? ಎಂಬುದನ್ನು ಹೇಳು.’’ ಎಂದು ರಾಕ್ಷಸಿಯರು ನುಡಿದ ಮಾತನ್ನು ಕೇಳಿ ತ್ರಿಜಟೆಯು ಬೆಳಗಿನಜಾವದಲ್ಲಿ ತನಗೆ ಬಿದ್ದ ಸ್ವಪ್ನದ ವಿಚಾರವನ್ನು ಇಂತು ವಿವರಿಸತೊಡಗಿದಳು ‘‘ಆನೆಯ ದಂತದಿಂದಲೇ ನಿರ್ಮಿಸಲ್ಪಟ್ಟ, ಅಂತರಿಕ್ಷದಲ್ಲಿ ಸಂಚರಿಸಲು ಸಮರ್ಥವಾಗಿದ್ದು, ಸಾವಿರಾರು ಹಂಸಗಳು ಹೂಡಲ್ಪಟ್ಟ ಅಲಂಕೃತವಾದ ಪಲ್ಲಕ್ಕಿಯೊಂದನ್ನು ನೋಡಿದೆನು. ಅದರಲ್ಲಿ ಲಕ್ಷ್ಮಣನೊಡಗೂಡಿದ ಶ್ರೀರಾಮನು ಬಿಳುಪಾದ ಮಾಲೆಗಳಿಂದಲೂ, ವಸ್ತ್ರಗಳಿಂದಲೂ ಸಮಲಂಕೃತನಾಗಿ ಕುಳಿತು ಲಂಕೆಗೆ ಆಗಮಿಸಿದನು. ॥ 8-10 ॥</p>
<p class="Shlok-Number" id="toc_marker-33-11">ಶ್ಲೋಕ - 11</p>
<p class="Shlok">ಸ್ವಪ್ನೇ ಚಾದ್ಯ ಮಯಾ ದೃಷ್ಟಾ ಸೀತಾ ಶುಕ್ಲಾಂಬರಾವೃತಾ ।</p>
<p class="Shlok">ಸಾಗರೇಣ ಪರಿಕ್ಷಿಪ್ತಂ ಶ್ವೇತಂ ಪರ್ವತಮಾಸ್ಥಿತಾ ॥</p>
<p class="Text">ನಾನು ಸ್ವಪ್ನದಲ್ಲಿ ಸೀತೆಯನ್ನು ನೋಡಿದೆನು. ಅವಳು ಸಮುದ್ರದಿಂದ ಸುತ್ತುವರಿಯಲ್ಪಟ್ಟ ಶ್ವೇತಪರ್ವತದಲ್ಲಿ ಕುಳಿತಿದ್ದಳು. ಅವಳು ಬಿಳಿಯ ವಸ್ತ್ರವನ್ನು ಉಟ್ಟಿದ್ದಳು. ॥ 11 ॥</p>
<p class="Shlok-Number" id="toc_marker-33-12">ಶ್ಲೋಕ - 12</p>
<p class="Shlok">ರಾಮೇಣ ಸಂಗತಾ ಸೀತಾ ಭಾಸ್ಕರೇಣ ಪ್ರಭಾ ಯಥಾ ।</p>
<p class="Shlok">ರಾಘವಶ್ಚ ಮಯಾ ದೃಷ್ಟಶ್ಚತುರ್ದಂತಂ ಮಹಾಗಜಮ್ ॥</p>
<p class="Text">ಸೂರ್ಯನಿಗೂ, ಸೂರ್ಯಕಾಂತಿಗೂ ಭೇದವು ಇಲ್ಲದಂತೆ ಶ್ರೀರಾಮನನ್ನು ಈ ಸೀತಾದೇವಿಯು ಸೇರಿಕೊಂಡೇ ಇದ್ದಳು. ಮತ್ತೊಮ್ಮೆ ನಾಲ್ಕು ದಂತಗಳುಳ್ಳ ಪರ್ವತೋಪಮವಾದ ಮಹಾಗಜದ ಮೇಲೆ ಶ್ರೀರಾಮನು ಲಕ್ಷ್ಮಣನೊಡನೆ ಸಂಚರಿಸುತ್ತಿರುವುದನ್ನು ನಾನು ಕನಸಿನಲ್ಲಿ ಕಂಡೆನು. ॥ 12 ॥ </p>
<p class="Shlok-Number" id="toc_marker-33-13">ಶ್ಲೋಕ - 13</p>
<p class="Shlok">ಆರೂಢಃ ಶೈಲಸಂಕಾಶಂ ಚಕಾಸ ಸಹಲಕ್ಷ್ಮಣಃ ।</p>
<p class="Shlok">ತತಸ್ತೌ ನರಶಾರ್ದೂಲೌ ದೀಪ್ಯಮಾನೌ ಸ್ವತೇಜಸಾ ॥</p>
<p class="Text">ಬಳಿಕ ತಮ್ಮ ತೇಜಸ್ಸಿನಿಂದ ಬೆಳಗುತ್ತಿದ್ದ, ಸೂರ್ಯಸದೃಶರಾಗಿದ್ದ ಬಿಳಿಯ ಮಾಲೆಗಳನ್ನು ಧರಿಸಿದ್ದ ರಾಮ-ಲಕ್ಷ್ಮಣರು ಜಾನಕಿಯ ಬಳಿಗೆ ಬಂದರು.॥13॥ </p>
<p class="Shlok-Number" id="toc_marker-33-14">ಶ್ಲೋಕ - 14</p>
<p class="Shlok">ಶುಕ್ಲಮಾಲ್ಯಾಂಬರಧರೌ ಜಾನಕೀಂ ಪರ್ಯುಪಸ್ಥಿತೌ ।</p>
<p class="Shlok">ತತಸ್ತಸ್ಯ ನಗಸ್ಯಾಗ್ರೇ ಹ್ಯಾಕಾಶಸ್ಥಸ್ಯ ದಂತಿನಃ ॥</p>
<p class="Text">ಅನಂತರ ಆ ಪರ್ವತದ ಶಿಖರದಲ್ಲಿ ಆಕಾಶದಲ್ಲಿ ಆನೆಯ ಮೇಲೆ ಕುಳಿತ್ತಿದ್ದ ಶ್ರೀರಾಮನು ಸೀತಾದೇವಿಯನ್ನು ಕೈಹಿಡಿದು ಆನೆಯ ಮೇಲೆ ಕುಳ್ಳಿರಿಸಿಕೊಂಡನು.<span class="char-style-override-6">*</span> ॥ 14 ॥</p>
<p class="Footnote-Shloka">* ಆರೋಹಣಂ ಗೋವೃಷಕುಂಜರಾಣಾಂ ಪ್ರಸಾದ ಶೈಲಾಗ್ರ ವನಸ್ಪತೀನಾಮ್ ॥ ‘‘ಧ್ರುವಮರ್ಥಲಾಭಮ್’’</p>
<p class="Footnotes">	ಸ್ವಪ್ನಫಲಭಾಗದಲ್ಲಿ ಹೀಗೆ ಹೇಳಿದೆ - ಗಜಾರೋಹಣ, ವೃಷಭಾರೋಹಣ, ಪರ್ವತಶಿಖರಕ್ಕೇರುವುದು, ವನಸ್ಪತಿಗಳನ್ನು ನೋಡುವುದು ಇವೆಲ್ಲವೂ ಮುಂದೆ ನಿಶ್ಚಯವಾಗಿ ಸಂಪತ್ತುಗಳು ದೊರೆಯುತ್ತವೆ, ಎಂಬುದನ್ನು ಸೂಚಿಸುತ್ತದೆ.</p>
<p class="Shlok-Number" id="toc_marker-33-15">ಶ್ಲೋಕ - 15</p>
<p class="Shlok">ಭರ್ತ್ರಾ ಪರಿಗೃಹೀತಸ್ಯ ಜಾನಕೀ ಸ್ಕಂಧಮಾಶ್ರಿತಾ ।</p>
<p class="Shlok">ಭರ್ತುರಂಕಾತ್ ಸಮುತ್ಪತ್ಯ ತತಃ ಕಮಲಲೋಚನಾ ॥</p>
<p class="Text">ಮತ್ತೆ ಕಮಲದಂತೆ ವಿಶಾಲವಾದ ಕಣ್ಣುಗಳನ್ನು ಹೊಂದಿದ್ದ, ಪ್ರಸನ್ನಚಿತ್ತಳಾದ ಸೀತಾದೇವಿಯು ತನ್ನ ಪತಿಯ ತೊಡೆಯ ಮೇಲಿಂದ ನೆಗೆದು ಆಕಾಶದಲ್ಲಿದ್ದ ಸೂರ್ಯ-ಚಂದ್ರರನ್ನು ಎರಡೂ ಕೈಗಳಿಂದ ಸವರುತ್ತಿದ್ದುದನ್ನು ನಾನು ಕನಸಿನಲ್ಲಿ ಕಂಡೆನು.<span class="char-style-override-6">**</span> ॥ 15 ॥</p>
<p class="Footnotes"><span class="char-style-override-6">**</span>ಕನಸಿನಲ್ಲಿ ಸೂರ್ಯ-ಚಂದ್ರರನ್ನು ಹಿಡಿದುಕೊಂಡರೆ ಅವರಿಗೆ ಮಹಾರಾಜ್ಯವು ಪ್ರಾಪ್ತವಾಗುತ್ತದೆ, ಎಂದು ಸ್ವಪ್ನಫಲ ನಿರ್ಣಯದಲ್ಲಿ ಹೇಳಿದೆ </p>
<p class="Footnote-Shloka">	ಆದಿತ್ಯಮಂಡಲಂ ಚಾಪಿ ಚಂದ್ರಮಂಡಲ ಮೇವವಾ ಸ್ವಪ್ನೆಗೃಹ್ಣಾತಿ ಹಸ್ತಾಭ್ಯಾಂ ಮಹದ್ರಾಜ್ಯಂ ಸಮಾಪ್ನುಯಾತ್ ॥ (ಗೋವಿಂದರಾಜೀಯವ್ಯಾಖ್ಯಾ) </p>
<p class="Shlok-Number" id="toc_marker-33-16">ಶ್ಲೋಕ - 16</p>
<p class="Shlok">ಚಂದ್ರಸೂರ್ಯೌ ಮಯಾ ದೃಷ್ಟೌ ಪಾಣಿನಾ ಪರಿಮಾರ್ಜತೀ ।</p>
<p class="Shlok">ತತಸ್ತಾಭ್ಯಾಂ ಕುಮಾರಾಭ್ಯಾಮಾಸ್ಥಿತಃ ಸ ಗಜೋತ್ತಮಃ ॥</p>
<p class="Text">ಬಳಿಕ ದಶರಥನ ಕುಮಾರರಾದ ರಾಮ - ಲಕ್ಷ್ಮಣರನ್ನು ವಿಶಾಲಾಕ್ಷಿಯಾದ ಸೀತಾದೇವಿಯನ್ನು ಹೊತ್ತಿದ್ದ ಆ ಆನೆಯು ಲಂಕೆಯ ಮೇಲ್ಭಾಗದಲ್ಲಿ ನಿಂತಿತು.॥16॥ </p>
<p class="Shlok-Number" id="toc_marker-33-17">ಶ್ಲೋಕ - 17</p>
<p class="Shlok">ಸೀತಯಾ ಚ ವಿಶಾಲಾಕ್ಷ್ಯಾ ಲಂಕಾಯಾ ಉಪರಿ ಸ್ಥಿತಃ ।</p>
<p class="Shlok">ಪಾಂಡರರ್ಷಭಯುಕ್ತೇನ ರಥೇನಾಷ್ಟಯುಜಾ ಸ್ವಯಮ್ ॥</p>
<p class="Text">ಬಿಳುಪಾದ ಎಂಟು ಎತ್ತುಗಳನ್ನು ಹೂಡಿದ ರಥದಲ್ಲಿ ಪತ್ನಿಯಾದ ಸೀತಾದೇವಿಯೊಡನೆ ಕುಳಿತು ಕಾಕುತ್ಸ್ಥನು ಇಲ್ಲಿಗೆ ಆಗಮಿಸಿದ ಮತ್ತೊಂದು ದೃಶ್ಯವನ್ನು ನಾನು ಕನಸಿನಲ್ಲಿ ಕಂಡೆನು. ॥ 17 ॥</p>
<p class="Shlok-Number" id="toc_marker-33-18">ಶ್ಲೋಕ - 18</p>
<p class="Shlok">ಇಹೋಪಯಾತಃ ಕಾಕುತ್ಸ್ಥಃ ಸೀತಯಾ ಸಹ ಭಾರ್ಯಯಾ ।</p>
<p class="Shlok">ಲಕ್ಷ್ಮಣೇನ ಸಹ ಭ್ರಾತ್ರಾ ವಿಮಾನೇ ಪುಷ್ಪಕೇ ಸ್ಥಿತಃ ॥</p>
<p class="Shlok-Number" id="toc_marker-33-19">ಶ್ಲೋಕ - 19</p>
<p class="Shlok">ಶುಕ್ಲಮಾಲ್ಯಾಂಬರಧರೋ ಲಕ್ಷ್ಮಣೇನ ಸಮಾಗತಃ ।</p>
<p class="Shlok">ಆರುಹ್ಯ ಪುಷ್ಪಕಂ ದಿವ್ಯಂ ವಿಮಾನಂ ಸೂರ್ಯಸನ್ನಿಭಮ್ ॥</p>
<p class="Shlok-Number" id="toc_marker-33-20">ಶ್ಲೋಕ - 20</p>
<p class="Shlok">ಉತ್ತರಾಂ ದಿಶಮಾಲೋಕ್ಯ ಜಗಾಮ ಪುರುಷೋತ್ತಮಃ ।</p>
<p class="Shlok">ಏವಂ ಸ್ವಪ್ನೇ ಮಯಾ ದೃಷ್ಟೋ ರಾಮೋ ವಿಷ್ಣು ಪರಾಕ್ರಮಃ ।</p>
<p class="Shlok">ಲಕ್ಷ್ಮಣೇನ ಸಹ ಭ್ರಾತ್ರಾ ಸೀತಯಾ ಸಹ ರಾಘವಃ ॥</p>
<p class="Text">ಹೀಗೆ ನಾನು ಸ್ವಪ್ನದಲ್ಲಿ ತಮ್ಮನಾದ ಲಕ್ಷ್ಮಣನೊಡನೆಯೂ, ಪತ್ನಿಯಾದ ಜಾನಕಿಯೊಡನೆಯೂ ಇದ್ದ ಬಿಳಿಯ ಪುಷ್ಪಮಾಲೆಗಳಿಂದ ಅಲಂಕೃತನಾದ, ಸತ್ಯಪರಾಕ್ರಮಿಯಾದ ಶ್ರೀರಾಮನನ್ನು ನೋಡಿದೆನು. ಮರಳಿ ಮಹಾಪರಾಕ್ರಮಶಾಲಿಯೂ, ಮಹಾವೀರನೂ, ಪುರುಷೋತ್ತಮನೂ ಆದ ಶ್ರೀರಾಮನು ಪತ್ನಿಯಾದ ಸೀತೆಯೊಡನೆ, ತಮ್ಮನಾದ ಲಕ್ಷ್ಮಣನೊಡಗೂಡಿ ಸೂರ್ಯಕಾಂತಿಯಂತೆ ಬೆಳಗುತ್ತಿದ್ದ ದಿವ್ಯವಾದ ಪುಷ್ಪಕವಿಮಾನದಲ್ಲಿ ಕುಳಿತು ಉತ್ತರ ದಿಕ್ಕಿಗೆ ಪಯಣ ಬೆಳೆಸಿದನು. ಸೀತಾಲಕ್ಷ್ಮಣ ಸಮೇತನಾದ ವಿಷ್ಣುವಿನಂತೆ ಪರಾಕ್ರಮವುಳ್ಳ ಶ್ರೀರಾಮನನ್ನು ಈ ವಿಧವಾಗಿ ಸ್ವಪ್ನದಲ್ಲಿ ನಾನು ನೋಡಿದೆನು. ॥ 18-20 ॥</p>
<p class="Shlok-Number" id="toc_marker-33-21">ಶ್ಲೋಕ - 21</p>
<p class="Shlok">ನ ಹಿ ರಾಮೋ ಮಹಾತೇಜಾಃ ಶಕ್ಯೋ ಜೇತುಂ ಸುರಾಸುರೈಃ ।</p>
<p class="Shlok">ರಾಕ್ಷಸೈರ್ವಾಪಿ ಚಾನ್ಯೈರ್ವಾ ಸ್ವರ್ಗಃ ಪಾಪಜನೈರಿವ ॥</p>
<p class="Text">ಪಾಪಿಗಳು ಸ್ವರ್ಗವನ್ನು ಸೇರಲಾರರು. ಅಂತೆಯೇ ಮಹಾ ತೇಜಶ್ಶಾಲಿಯಾದ ಶ್ರೀರಾಮನನ್ನು ಸುರಾಸುರರಾಗಲೀ, ರಾಕ್ಷಸರಾಗಲೀ, ಬೇರೆ ಯಾರೂ ಜಯಿಸಲು ಸಮರ್ಥರಲ್ಲ. ॥ 21 ॥</p>
<p class="Shlok-Number" id="toc_marker-33-22">ಶ್ಲೋಕ - 22</p>
<p class="Shlok">ರಾವಣಶ್ಚ ಮಯಾ ದೃಷ್ಟಃ ಕ್ಷಿತೌ ತೈಲಸಮುಕ್ಷಿತಃ ॥</p>
<p class="Shlok-Number" id="toc_marker-33-23">ಶ್ಲೋಕ - 23</p>
<p class="Shlok">ರಕ್ತವಾಸಾಃ ಪಿಬನ್ ಮತ್ತಃ ಕರವೀರಕೃತಸ್ರಜಃ ।</p>
<p class="Shlok">ವಿಮಾನಾತ್ ಪುಷ್ಪಕಾದದ್ಯ ರಾವಣಃ ಪತಿತೋ ಭುವಿ ॥</p>
<p class="Text">ಅದೇ ಕನಸಿನಲ್ಲಿ ನಾನು ರಾಕ್ಷಸ ರಾಜನಾದ ರಾವಣನು ಮೈಗೆಲ್ಲ ಎಣ್ಣೆಯನ್ನು ಹಚ್ಚಿಕೊಂಡಿದ್ದನು. ಕೆಂಪು ಬಟ್ಟೆಯನ್ನು ಉಟ್ಟಿದ್ದನು. ಸುರಾಪಾನದಿಂದ ಉನ್ಮತ್ತನಾಗಿದ್ದನು. ಕೆಂಪು ಕಣಗಿಲೆ ಹೂವಿನ ಹಾರವನ್ನು ಹಾಕಿಕೊಂಡಿದ್ದ ರಾವಣನು ಪುಷ್ಪಕವಿಮಾನದಿಂದ ಭೂಮಿಗೆ ಬೀಳುವುದನ್ನು ನೋಡಿದೆನು. ॥ 22-23 ॥</p>
<p class="Shlok-Number" id="toc_marker-33-24">ಶ್ಲೋಕ - 24</p>
<p class="Shlok">ಕೃಷ್ಯಮಾಣಃ ಸ್ತ್ರಿಯಾ ದೃಷ್ಟೋ ಮುಂಡಃ ಕೃಷ್ಣಾಂಬರಃ ಪುನಃ ।</p>
<p class="Shlok">ರಥೇನ ಖರಯುಕ್ತೇನ ರಕ್ತಮಾಲ್ಯಾನುಲೇಪನಃ ॥</p>
<p class="Text">ತಲೆಯನ್ನು ಬೋಳಿಸಿಕೊಂಡಿದ್ದು, ಕಪ್ಪುಬಟ್ಟೆಯನ್ನು ಧರಿಸಿದ್ದ ಆ ರಾವಣನನ್ನು ಓರ್ವ ಹೆಂಗಸು ಅತ್ತಿಂದಿತ್ತ ಎಳೆದಾಡುತ್ತಿದ್ದಳು. ಮತ್ತೊಮ್ಮೆ ಕೆಂಪಾದ ಮಾಲೆಗಳನ್ನು ಧರಿಸಿ, ಕೆಂಪುಗಂಧವನ್ನು ಹಚ್ಚಿಕೊಂಡು ಕತ್ತೆಗಳು ಹೂಡಿದ ರಥದಲ್ಲಿ ಸಾಗುತ್ತಿದ್ದನು. ॥ 24 ॥</p>
<p class="Shlok-Number" id="toc_marker-33-25">ಶ್ಲೋಕ - 25</p>
<p class="Shlok">ಪಿಬಂಸ್ತೈಲಂ ಹಸನ್ನೃತ್ಯನ್ ಭ್ರಾಂತಚಿತ್ತಾಕುಲೇಂದ್ರಿಯಃ ।</p>
<p class="Shlok">ಗರ್ದಭೇನ ಯಯೌ ಶೀಘ್ರಂ ದಕ್ಷಿಣಾಂ ದಿಶಮಾಸ್ಥಿತಃ ॥</p>
<p class="Text">ಅವನು ಭ್ರಾಂತವಾದ ಮನಸ್ಸಿನಿಂದ, ಇಂದ್ರಿಯ ಚಾಪಲ್ಯದಿಂದ, ಎಣ್ಣೆಯನ್ನು ಕುಡಿಯುತ್ತಾ, ನಗುತ್ತಾ, ಕುಣಿಯುತ್ತಾ, ಕತ್ತೆಗಳ ರಥದಲ್ಲಿ ದಕ್ಷಿಣ ದಿಕ್ಕಿಗೆ ಹೋಗುತ್ತಿದ್ದನು. ॥ 25 ॥</p>
<p class="Shlok-Number" id="toc_marker-33-26">ಶ್ಲೋಕ - 26</p>
<p class="Shlok">ಪುನರೇವ ಮಯಾ ದೃಷ್ಟೋ ರಾವಣೋ ರಾಕ್ಷಸೇಶ್ವರಃ ।</p>
<p class="Shlok">ಪತಿತೋಽವಾಕ್ಶಿರಾ ಭೂಮೌ ಗರ್ದಭಾದ್ಭಯಮೋಹಿತಃ ॥</p>
<p class="Text">ಪುನಃ ನಾನು ಸ್ವಪ್ನದಲ್ಲಿ ರಾಕ್ಷಸೇಶ್ವರನಾದ ರಾವಣನು ಭಯವಿಹ್ವಲನಾಗಿ ಕತ್ತೆಯ ಮೇಲಿನಿಂದ ತಲೆಕೆಳಗಾಗಿ ನೆಲಕ್ಕೆ ಬಿದ್ದಿರುವುದನ್ನು ನೋಡಿದೆ. ॥ 26 ॥</p>
<p class="Shlok-Number" id="toc_marker-33-27">ಶ್ಲೋಕ - 27</p>
<p class="Shlok">ಸಹಸೋತ್ಥಾಯ ಸಂಭ್ರಾಂತೋ ಭಯಾರ್ತೋ ಮದವಿಹ್ವಲಃ ।</p>
<p class="Shlok">ಉನ್ಮತ್ತ ಇವ ದಿಗ್ವಾಸಾ ದುರ್ವಾಕ್ಯಂ ಪ್ರಲಪನ್ ಮುಹುಃ ॥</p>
<p class="Text">ಹೀಗೆ ನೆಲಕ್ಕೆ ಬಿದ್ದ ರಾವಣನು ಭ್ರಾಂತನಾಗಿ ಭಯಪೀಡಿತನಾಗಿದ್ದನು. ಮದದಿಂದ ವಿಹ್ವಲನಾಗಿದ್ದನು. ಹುಚ್ಚನಂತೆ ಕಾಣುತ್ತಿದ್ದು, ದಿಗಂಬರನಾಗಿದ್ದನು. ಕೆಟ್ಟಮಾತುಗಳಿಂದ ಪ್ರಲಾಪಿಸುತ್ತಿದ್ದನು. ॥ 27 ॥ </p>
<p class="Shlok-Number" id="toc_marker-33-28">ಶ್ಲೋಕ - 28</p>
<p class="Shlok">ದುರ್ಗಂಧಂ ದುಃಸಹಂ ಘೋರಂ ತಿಮಿರಂ ನರಕೋಪಮಮ್ ।</p>
<p class="Shlok">ಮಲಪಂಕಂ ಪ್ರವಿಶ್ಶಾಶು ಮಗ್ನಸ್ತತ್ರ ಸ ರಾವಣಃ ॥</p>
<p class="Text"> ಸಹಿಸಲು ಅಸಾಧ್ಯವಾದ ದುರ್ಗಂಧವು ಅವನ ಶರೀರದಿಂದ ಹೊರ ಸೂಸುತ್ತಿತ್ತು. ಅವನು ಗಾಢಾಂಧಕಾರದಿಂದ ಕೂಡಿದ್ದ, ನರಕಸದೃಶವಾದ ಮಲದ ಹೊಂಡದಲ್ಲಿ ಬಿದ್ದು ಅಲ್ಲಿಯೇ ಮುಳುಗಿ ಹೋದ ಘೋರವಾದ ದೃಶ್ಯವನ್ನು ನಾನು ಕನಸಿನಲ್ಲಿ ಕಂಡೆನು. ॥ 28 ॥ </p>
<p class="Shlok-Number" id="toc_marker-33-29">ಶ್ಲೋಕ - 29</p>
<p class="Shlok">ಪ್ರಸ್ಥಿತೋ ದಕ್ಷಿಣಾ ಮಾಶಾಂ ಪ್ರವಿಷ್ಟೊ ಕರ್ದಮಂ ಹೃದಮ್ ।</p>
<p class="Shlok">ಕಂಠೇ ಬದ್ಧ್ವಾ ದಶಗ್ರೀವಂ ಪ್ರಮದಾ ರಕ್ತವಾಸಿನೀ ॥</p>
<p class="Shlok-Number" id="toc_marker-33-30">ಶ್ಲೋಕ - 30</p>
<p class="Shlok">ಕಾಲೀ ಕರ್ದಮಲಿಪ್ತಾಂಗೀ ದಿಶಂ ಯಾಮ್ಯಾಂ ಪ್ರಕರ್ಷತಿ ।</p>
<p class="Shlok">ಏವಂ ತತ್ರ ಮಯಾ ದೃಷ್ಟಃ ಕುಂಭಕರ್ಣೋ ನಿಶಾಚರಃ ॥</p>
<p class="Text">ಅವನು ದಕ್ಷಿಣ ದಿಕ್ಕಿಗೆ ಹೋಗುವಾಗ ಕೆಸರಿನ ಹೊಂಡವನ್ನು ಪ್ರವೇಶಿಸಿದನು. ಆಗ ಕಪ್ಪಾದ ಓರ್ವ ಸ್ತ್ರೀಯು ಶರೀರಕ್ಕೆ ಕೆಸರನ್ನು ಮೆತ್ತಿಕೊಂಡು, ಕೆಂಪಾದ ಬಟ್ಟೆಯನ್ನುಟ್ಟು ರಾವಣನ ಕತ್ತಿಗೆ ಹಗ್ಗ ಕಟ್ಟಿ ದಕ್ಷಿಣ ದಿಕ್ಕಿಗೆ ಎಳೆದುಕೊಂಡು ಹೋಗುತ್ತಿದ್ದಳು. ಇದೇ ರೀತಿ ನಾನು ಕನಸಿನಲ್ಲಿ ರಾಕ್ಷಸನಾದ ಕುಂಭಕರ್ಣನನ್ನು ನೋಡಿದೆನು. ॥ 29-30 ॥</p>
<p class="Shlok-Number" id="toc_marker-33-31">ಶ್ಲೋಕ - 31</p>
<p class="Shlok">ರಾವಣಸ್ಯ ಸುತಾಃ ಸರ್ವೇ ಮುಂಡಾಸ್ತೈಲಸಮುಕ್ಷಿತಾಃ ।</p>
<p class="Shlok">ವರಾಹೇಣ ದಶಗ್ರೀವಃ ಶಿಂಶುಮಾರೇಣ ಚೇಂದ್ರಜಿತ್ ॥</p>
<p class="Shlok-Number" id="toc_marker-33-32">ಶ್ಲೋಕ - 32</p>
<p class="Shlok">ಉಷ್ಟ್ರೇಣ ಕುಂಭಕರ್ಣಶ್ಚ ಪ್ರಯಾತೋ ದಕ್ಷಿಣಾಂ ದಿಶಮ್ ।</p>
<p class="Shlok">ಏಕಸ್ತತ್ರ ಮಯಾ ದೃಷ್ಟಃ ಶ್ವೇತಚ್ಛತ್ರೋ ವಿಭೀಷಣಃ ॥</p>
<p class="Text">ರಾವಣನ ಎಲ್ಲ ಮಕ್ಕಳೂ ಬೋಳುತಲೆಗಳಾಗಿ ಎಣ್ಣೆಯಲ್ಲಿ ಮುಳುಗಿರುವವರನ್ನು ನೋಡಿದೆನು. ಹಂದಿಯ ಮೇಲೆ ರಾವಣನು, ಮೊಸಳೆಯ ಮೇಲೆ ಇಂದ್ರಜಿತುವು, ಒಂಟೆಯ ಮೇಲೆ ಕುಂಭಕರ್ಣನು ಕುಳಿತು ದಕ್ಷಿಣ ದಿಕ್ಕಿಗೆ ಪ್ರಯಾಣ ಮಾಡುತ್ತಿದ್ದರು. ಆದರೆ ವಿಭೀಷಣನು ಮಾತ್ರ ಶ್ವೇತಚ್ಛತ್ರದ ನೆರಳಿನಲ್ಲಿ ಕುಳಿತಿರುವುದನ್ನು ನೋಡಿದೆನು. ॥ 31-32 ॥</p>
<p class="Shlok-Number" id="toc_marker-33-33">ಶ್ಲೋಕ - 33</p>
<p class="Shlok">ಶುಕ್ಲಮಾಲ್ಯಾಂಬರಧರಃ ಶುಕ್ಲಗಂಧಾನುಲೇಪನಃ ।</p>
<p class="Shlok">ಶಂಖದುಂದುಭಿನಿರ್ಘೋಷೈರ್ನೃತ್ತಗೀತೈರಲಂಕೃತಃ ॥</p>
<p class="Shlok-Number" id="toc_marker-33-34">ಶ್ಲೋಕ - 34</p>
<p class="Shlok">ಆರುಹ್ಯ ಶೈಲಸಂಕಾಶಂ ಮೇಘಸ್ತನಿತನಿಃಸ್ವನಮ್ ।</p>
<p class="Shlok">ಚತುರ್ದಂತಂ ಗಜಂ ದಿವ್ಯಮಾಸ್ತೇ ತತ್ರ ವಿಭೀಷಣಃ ॥</p>
<p class="Shlok-Number" id="toc_marker-33-35">ಶ್ಲೋಕ - 35</p>
<p class="Shlok">ಚತುರ್ಭಿಃ ಸಚಿವೈಃ ಸಾರ್ಧಂ ವೈಹಾಯಸಮುಪಸ್ಥಿತಃ ।</p>
<p class="Shlok">ಸಮಾಜಶ್ಚ ಮಯಾ ದೃಷ್ಟೋ ಗೀತವಾದಿತ್ರನಿಃಸ್ವನಃ ॥</p>
<p class="Text">ಅವನು ಬಿಳಿಯ ವಸ್ತ್ರವನ್ನುಟ್ಟು, ಶ್ವೇತವರ್ಣದ ಮಾಲೆಗಳನ್ನು ಧರಿಸಿದ್ದು, ಶ್ವೇತಗಂಧವನ್ನು ಪೂಸಿಕೊಂಡಿದ್ದನು. ಅವನ ಸುತ್ತಲೂ ಶಂಖದುಂದುಭಿಗಳ ಧ್ವನಿಗಳಿಂದಲೂ, ನೃತ್ಯಗೀತಗಳಿಂದ ಆನಂದಿತನಾಗಿದ್ದನು. ಅಂತಹ ಪರಿವಾರದಿಂದ ಸಮಲಂಕೃತನಾಗಿದ್ದ ವಿಭೀಷಣನು, ಶೈಲಸದೃಶವಾದ ಮೇಘಗರ್ಜನೆಯಂತೆ ಘೀಳಿಡುತ್ತಿದ್ದ, ನಾಲ್ಕು ದಂತಗಳುಳ್ಳ ದಿವ್ಯವಾದ ಆನೆಯ ಮೇಲೆ ಕುಳಿತು, ನಾಲ್ಕು ಮಂದಿ ಸಚಿವರೊಡನೆ ಆಕಾಶದಲ್ಲಿ ಉಪಸ್ಥಿತನಾಗಿದ್ದನು. ॥ 33-35 ॥</p>
<p class="Shlok-Number" id="toc_marker-33-36">ಶ್ಲೋಕ - 36</p>
<p class="Shlok">ಪಿಬತಾಂ ರಕ್ತಮಾಲ್ಯಾನಾಂ ರಕ್ಷಸಾಂ ರಕ್ತವಾಸಸಾಮ್ ।</p>
<p class="Shlok">ಲಂಕಾ ಚೇಯಂ ಪುರೀ ರಮ್ಯಾ ಸವಾಜಿರಥಕುಂಜರಾ ॥</p>
<p class="Text">ಗೀತವಾದ್ಯಗಳ ಧ್ವನಿಗಳಿಂದ ಸಮಾವೃತರಾಗಿ ಸುರಾಪಾನ ಮಾಡುತ್ತಾ ಕೆಂಪು ಮಾಲೆಗಳನ್ನು ಧರಿಸಿಕೊಂಡು, ಕೆಂಪು ವಸವನ್ನುಟ್ಟಿದ್ದ ರಾಕ್ಷಸ ಸಮೂಹವನ್ನು ನಾನು ಕನಸಿನಲ್ಲಿ ಕಂಡೆನು. ॥ 36 ॥</p>
<p class="Shlok-Number" id="toc_marker-33-37">ಶ್ಲೋಕ - 37</p>
<p class="Shlok">ಸಾಗರೇ ಪತಿತಾ ದೃಷ್ಟಾ ಭಗ್ನಗೋಪುರತೋರಣಾ ।</p>
<p class="Shlok">ಲಂಕಾ ದೃಷ್ವಾ ಮಯಾ ಸ್ವಪ್ನೇ ರಾವಣೇನಾಭಿರಕ್ಷಿತಾ ॥</p>
<p class="Text">ರಥಾಶ್ವ-ಗಜಗಳಿಂದ ಸಮಲಂಕೃತವಾಗಿರುವ, ರಮ್ಯವಾಗಿರುವ ಈ ಲಂಕಾಪಟ್ಟಣದ ಗೋಪುರಗಳೂ, ತೋರಣಗಳೂ, ಭಗ್ನವಾಗಿ ಸಮುದ್ರದಲ್ಲಿ ಬಿದ್ದುಹೋಗುವುದನ್ನು ನಾನು ನೋಡಿದೆನು. ॥ 37 ॥</p>
<p class="Shlok-Number" id="toc_marker-33-38">ಶ್ಲೋಕ - 38</p>
<p class="Shlok">ದಗ್ಧಾ ರಾಮಸ್ಯ ದೂತೇನ ವಾನರೇಣ ತರಸ್ವಿನಾ ।</p>
<p class="Shlok">ಪೀತ್ವಾ ತೈಲಂ ಪ್ರನೃತ್ತಾಶ್ಚ ಪ್ರಹಸಂತ್ಯೋ ಮಹಾಸ್ವನಾಃ ॥</p>
<p class="Text">ಇಲ್ಲಿಯವರೆಗೆ ರಾವಣನಿಂದ ರಕ್ಷಿಸಲ್ಪಟ್ಟ ಈ ಲಂಕೆಯನ್ನು ಶ್ರೀರಾಮನ ದೂತನಾದ ಮಹಾಬಲಶಾಲಿಯಾದ ಓರ್ವ ವಾನರ ಪ್ರಮುಖನು ಭಸ್ಮಮಾಡುತ್ತಿದ್ದುದನ್ನು ನೋಡಿದೆನು. ॥ 38 ॥</p>
<p class="Shlok-Number" id="toc_marker-33-39">ಶ್ಲೋಕ - 39</p>
<p class="Shlok">ಲಂಕಾಯಾಂ ಭಸ್ಮರೂಕ್ಷಾಯಾಂ ಪ್ರವಿಷ್ಟಾ ರಾಕ್ಷಸಸ್ತ್ರಿಯಃ ।</p>
<p class="Shlok">ಕುಂಭಕರ್ಣಾದಯಶ್ಚೇಮೇ ಸರ್ವೇ ರಾಕ್ಷಸಪುಂಗವಾಃ ॥</p>
<p class="Text">ರಾಕ್ಷಸ ಸ್ತ್ರೀಯರು ಎಣ್ಣೆಯನ್ನು ಕುಡಿದು ಪ್ರಮತ್ತರಾಗಿ ಗಹಗಹಿಸಿ ನಗುತ್ತಾ ಗಟ್ಟಿಯಾಗಿ ಶಬ್ದಮಾಡುತ್ತಾ ಬೆಂದು ಭಸ್ಮವಾಗಿ ಹೋಗಿದ್ದ ವಿಕಾರವಾದ ಲಂಕೆಯನ್ನು ಪ್ರವೇಶಿಸುತ್ತಿದ್ದರು. ॥ 39 ॥</p>
<p class="Shlok-Number" id="toc_marker-33-40">ಶ್ಲೋಕ - 40</p>
<p class="Shlok">ರಕ್ತಂ ನಿವಸನಂ ಗೃಹ್ಯ ಪ್ರವಿಷ್ಟಾ ಗೋಮಯಹ್ರದೇ ।</p>
<p class="Shlok">ಅಪಗಚ್ಛತ ನಶ್ಯಧ್ವಂ ಸೀತಾಮಾಪ ಸ ರಾಘವಃ ॥</p>
<p class="Text"> ಕುಂಭಕರ್ಣನೇ ಮೊದಲಾದ ರಾಕ್ಷಸಯೋಧರೆಲ್ಲರೂ ಕೆಂಪು ಬಣ್ಣದ ಮಾಸಿದ ಬಟ್ಟೆಗಳನ್ನು ಧರಿಸಿಕೊಂಡು ಸೆಗಣಿಯ ಬಗ್ಗಡದಿಂದ ತುಂಬಿದ ಹೊಂಡವನ್ನು ಪ್ರವೇಶಿಸುತ್ತಿರುವುದನ್ನು ನಾನು ಕನಸಿನಲ್ಲಿ ಕಂಡೆನು. ॥ 40 ॥</p>
<p class="Shlok-Number" id="toc_marker-33-41">ಶ್ಲೋಕ - 41</p>
<p class="Shlok">ಘಾತಯೇತ್ ಪರಮಾಮರ್ಷೀ ಸರ್ವೈಃ ಸಾರ್ಧಂ ಹಿ ರಾಕ್ಷಸೈಃ ।</p>
<p class="Shlok">ಪ್ರಿಯಾಂ ಬಹುಮತಾಂ ಭಾರ್ಯಾಂ ವನವಾಸಮನುವ್ರತಾಮ್ ॥</p>
<p class="Text">ರಾಕ್ಷಸ್ತ್ರೀಯರೇ! ಸೀತೆಯಿಂದ ದೂರ ಸರಿಯಿರಿ. ಅವಳ ತಂಟೆಗೆ ಹೋಗಬೇಡಿರಿ. ರಾಘವನು ಸೀತೆಯನ್ನು ಪಡೆದೇ ತೀರುವನು. ಕ್ರುದ್ಧನಾದ ಶ್ರೀರಾಮನು ರಾಕ್ಷಸರೊಡನೆ ನಿಮ್ಮನ್ನು ಧ್ವಂಸಮಾಡುವನು. ॥ 41 ॥</p>
<p class="Shlok-Number" id="toc_marker-33-42">ಶ್ಲೋಕ - 42</p>
<p class="Shlok">ಭರ್ತ್ಸಿತಾಂ ತರ್ಜಿತಾಂ ವಾಪಿ ನಾನುಮಂಸ್ಯತಿ ರಾಘವಃ ।</p>
<p class="Shlok">ತದಲಂ ಕ್ರೂರವಾಕ್ಯೈರ್ವಃ ಸಾಂತ್ವಮೇವಾಭಿಧೀಯತಾಮ್ ॥</p>
<p class="Text">ಶ್ರೀರಾಮನಿಗೆ ಸೀತೆಯು ಬಹಿಃ ಪ್ರಾಣಳು. ಅವಳು ವನವಾಸದ ಆಪತ್ಕಾಲದಲ್ಲಿಯೂ ಅವನೊಡನೆ ದೀಕ್ಷೆಪಡೆದು ಸಾಗಿದ್ದ ಸಾಧ್ವಿಯು. ಪ್ರೇಮಕ್ಕೆ ಪ್ರತಿರೂಪವಾದ ತನ್ನ ಭಾರ್ಯೆಯನ್ನು ಯಾರಾದರು ಭಯಪಡಿಸಿದರೆ, ಹಿಂಸಿಸಿದರೆ ಅವನು ಖಂಡಿತವಾಗಿ ಸಹಿಸನು. ॥ 42 ॥</p>
<p class="Shlok-Number" id="toc_marker-33-43">ಶ್ಲೋಕ - 43</p>
<p class="Shlok">ಅಭಿಯಾಚಾಮ ವೈದೇಹೀಮೇತದ್ಧಿ ಮಮ ರೋಚತೇ ।</p>
<p class="Shlok">ಯಸ್ಯಾಮೇವಂವಿಧಃ ಸ್ವಪ್ನೊ ದುಃಖಿತಾಯಾಂ ಪ್ರದೃಶ್ಯತೇ ॥</p>
<p class="Text">ನೀವುಗಳು ಇವಳೊಡನೆ ಆಡುವ ಕ್ರೂರ ವಚನಗಳನ್ನು ಸಾಕುಮಾಡಿರಿ. ಅವಳೊಡನೆ ಸಾಂತ್ವನದ ಮಾತುಗಳನ್ನೇ ಆಡಿರಿ. ನೀವೆಲ್ಲರೂ ಸೀತಾದೇವಿಗೆ ಶರಣುಹೋಗುವುದೇ ಉಚಿತವೆಂದು ನನಗೆ ತೊರುತ್ತದೆ. ॥ 43 ॥</p>
<p class="Shlok-Number" id="toc_marker-33-44">ಶ್ಲೋಕ - 44</p>
<p class="Shlok">ಸಾ ದುಃಖೈರ್ವಿವಿಧೈರ್ಮುಕ್ತಾ ಪ್ರಿಯಂ ಪ್ರಾಪ್ನೋತ್ಯನುತ್ತಮಮ್ ।</p>
<p class="Shlok">ಭರ್ತ್ಸಿತಾಮಪಿ ಯಾಚಧ್ವಂ ರಾಕ್ಷಸ್ಯಃ ಕಿಂ ವಿವಕ್ಷಯಾ ॥</p>
<p class="Text">ಇವಳು ಇಂತಹ ದುಃಖದಲ್ಲಿರುವಾಗ ಇವಳ ಕುರಿತು ಈ ವಿಧವಾದ ಸ್ವಪ್ನಗಳು ನನಗೆ ಬಿದ್ದವು. ಅದರಿಂದಾಗಿ ಸೀತೆಯು ದುಃಖಗಳಿಂದ ವಿಮುಕ್ತಳಾಗಿ ಸರ್ವೋತ್ಕೃಷ್ಟನಾದ ತನ್ನ ಪತಿಯನ್ನು ಹೊಂದುವಳು. ॥ 44 ॥</p>
<p class="Shlok-Number" id="toc_marker-33-45">ಶ್ಲೋಕ - 45</p>
<p class="Shlok">ರಾಘವಾದ್ಧಿ ಭಯಂ ಘೋರಂ ರಾಕ್ಷಸಾನಾಮುಪಸ್ಥಿತಮ್ ।</p>
<p class="Shlok">ಪ್ರಣಿಪಾತಪ್ರಸನ್ನಾ ಹಿ ಮೈಥಿಲೀ ಜನಕಾತ್ಮಜಾ ॥</p>
<p class="Text">ರಾಕ್ಷಸ ಸ್ತ್ರೀಯರೇ! ಇದುವರೆವಿಗೂ ಇವಳನ್ನು ಹೇಗೋ ಭಯಪಡಿಸಿ ಬಾಧಿಸಿದ್ದೇವೆ. ಈಗ ಇವಳು ನಮಗೆ ಕ್ಷಮಿಸುವಳೇ? ಎಂಬ ಶಂಕೆಯನ್ನು ಬಿಡಿರಿ. ಈಗ ನಾವು ಇವಳ ಕ್ಷಮೆಯನ್ನು ಯಾಚಿಸೋಣ. ರಾಘವನಿಂದ ರಾಕ್ಷಸರಿಗೆ ಅತಿಘೋರವಾದ ಭಯವು ಸನ್ನಿಹಿತವಾಗಿದೆ. ॥ 45 ॥</p>
<p class="Shlok-Number" id="toc_marker-33-46">ಶ್ಲೋಕ - 46</p>
<p class="Shlok">ಅಲಮೇಷಾ ಪರಿತ್ರಾತುಂ ರಾಕ್ಷಸ್ಯೋ ಮಹತೋ ಭಯಾತ್ ।</p>
<p class="Shlok">ಅಪಿ ಚಾಸ್ಯಾ ವಿಶಾಲಾಕ್ಷ್ಯಾ ನ ಕಿಂಚಿದುಪಲಕ್ಷಯೇ ॥</p>
<p class="Text">ಎಲೈ ರಕ್ಕಸಿಯರೇ! ಜನಕಸುತೆಯಾದ ಈ ಸೀತಾದೇವಿಗೆ ನಮಸ್ಕರಿಸಿದ ಮಾತ್ರದಿಂದ ಇವಳು ಪ್ರಸನ್ನಳಾಗುವಳು. ಇವಳು ದಯಾಮೂರ್ತಿಯಾಗಿದ್ದಾಳೆ. ಈ ಮಹಾಭಯದಿಂದ ನಮ್ಮನ್ನು ಪಾರುಮಾಡಲು ಇವಳು ಸಮರ್ಥಳಾಗಿದ್ದಾಳೆ. ॥ 46 ॥ </p>
<p class="Shlok-Number" id="toc_marker-33-47">ಶ್ಲೋಕ - 47</p>
<p class="Shlok">ವಿರೂಪಮಪಿ ಚಾಂಗೇಷು ಸುಸೂಕ್ಷ್ಮಮಪಿ ಲಕ್ಷಣಮ್ ।</p>
<p class="Shlok">ಛಾಯಾವೈಗುಣ್ಯಮಾತ್ರಂ ತು ಶಂಕೇ ದುಃಖಮುಪಸ್ಥಿತಮ್ ॥</p>
<p class="Text">ವಿಶಾಲಾಕ್ಷಿಯಾದ ಈ ಸೀತಾದೇವಿಯ ಅವಯವಗಳಲ್ಲಿ ದುಃಖಸೂಚಕವಾದ ಯಾವ ಅವಲಕ್ಷಣಗಳು ಸೂಕ್ಷ್ಮವಾಗಿ ನೋಡಿದರೂ ಕಾಣಬರುವುದಿಲ್ಲ. ॥ 47 ॥</p>
<p class="Shlok-Number" id="toc_marker-33-48">ಶ್ಲೋಕ - 48</p>
<p class="Shlok">ಅದುಃಖಾರ್ಹಾಮಿಮಾಂ ದೇವೀಂ ವೈಹಾಯಸಮುಪಸ್ಥಿತಾಮ್ ।</p>
<p class="Shlok">ಅರ್ಥಸಿದ್ಧಿಂ ತು ವೈದೇಹ್ಯಾಃ ಪಶ್ಯಾಮ್ಯಹಮುಪಸ್ಥಿತಾಮ್ ॥</p>
<p class="Text"> ಇಂತಹ ಶುಭ ಲಕ್ಷಣಗಳಿಂದ ಒಡಗೂಡಿದ ಈ ಸೀತಾದೇವಿಯು ದಿವ್ಯ ಸುಖಗಳಿಗೆ ಅರ್ಹಳಾಗಿದ್ದಾಳೆ. ಈಗ ಕಂಡುಬರುವ ಈ ದುಃಖಗಳು ಕೇವಲ ಛಾಯಾಮಾತ್ರವಾಗಿದ್ದು ಯಥಾರ್ಥವಾಗಿ ಖಂಡಿತವಾಗಿಯೂ ಇಲ್ಲ. ಇವು ತಾತ್ಕಾಲಿಕವಾದುವುಗಳು. ಈ ಮಬ್ಬು ಕಳೆದುಹೋದಾಗ ರಾಜ್ಯಲಾಭವು ಖಂಡಿತ. ಇವಳು ತನ್ನ ಪತಿಯಾದ ಶ್ರೀರಾಮನೊಡಗೂಡಿ ವಿಮಾನದಲ್ಲಿ ಕುಳಿತಂತೆ ನಾನು ಸ್ಪಷ್ಟವಾಗಿ ಕಂಡಿರುವೆನು. ಇದು ಅವಳಿಗೆ ಶುಭಸೂಚಕವು. ॥ 48 ॥</p>
<p class="Shlok-Number" id="toc_marker-33-49">ಶ್ಲೋಕ - 49</p>
<p class="Shlok">ರಾಕ್ಷಸೇಂದ್ರವಿನಾಶಂ ಚ ವಿಜಯಂ ರಾಘವಸ್ಯ ಚ ।</p>
<p class="Shlok">ನಿಮಿತ್ತಭೂತಮೇತತ್ತು ಶ್ರೋತುಮಸ್ಯಾ ಮಹತ್ ಪ್ರಿಯಮ್ ॥</p>
<p class="Text">ನಾನು ಸ್ವಪ್ನದಲ್ಲಿ ವಿಮಾನವನ್ನು ಕಂಡಿದ್ದರ ಸೂಚನೆಯಿಂದ ಸೀತಾದೇವಿಗೆ ಕಾರ್ಯಸಿದ್ಧಿ, ಅರ್ಥಸಿದ್ಧಿ; ರಾವಣನಿಗೆ ವಿನಾಶವನ್ನೂ; ಶ್ರೀರಾಮನಿಗೆ ವಿಜಯವು ತಪ್ಪದೆ ಆಗಿಯೇ ತೀರುವುದು ಎಂದು ನನಗೆ ತೋರುತ್ತದೆ. ॥ 49 ॥ </p>
<p class="Shlok-Number" id="toc_marker-33-50">ಶ್ಲೋಕ - 50</p>
<p class="Shlok">ದೃಶ್ಯತೇ ಚ ಸ್ಫುರಚ್ಚಕ್ಷುಃ ಪದ್ಮಪತ್ರಮಿವಾಯತಮ್ ।</p>
<p class="Shlok">ಈಷಚ್ಚ ಹೃಷಿತೋ ವಾಸ್ಯಾ ದಕ್ಷಿಣಾಯಾ ಹ್ಯದಕ್ಷಿಣಃ ॥</p>
<p class="Text">ಕಮಲದಂತೆ ವಿಶಾಲವಾದ ಇವಳ ಎಡಗಣ್ಣು ಅದರುತ್ತದೆ. ಇದೂ ಶುಭ ಸೂಚನೆಯೇ. ಅತ್ಯಲ್ಪಕಾಲದಲ್ಲೇ ಇವಳು ಅತ್ಯಂತ ಸಂತೋಷಕರವಾದ ವಾರ್ತೆಯನ್ನು ಕೇಳಲಿರುವಳು ಎಂಬುದಕ್ಕೆ ಇದು ನಿಮಿತ್ತವಾಗಿದೆ. ॥ 50 ॥</p>
<p class="Shlok-Number" id="toc_marker-33-51">ಶ್ಲೋಕ - 51</p>
<p class="Shlok">ಅಕಸ್ಮಾದೇವ ವೈದೇಹ್ಯಾ ಬಾಹುರೇಕಃ ಪ್ರಕಂಪತೇ ।</p>
<p class="Shlok">ಕರೇಣುಹಸ್ತಪ್ರತಿಮಃ ಸವ್ಯಶ್ಚೋರುರನುತ್ತಮಃ ।</p>
<p class="Shlok">ವೇಪಮಾನಃ ಸೂಚಯತಿ ರಾಘವಂ ಪುರತಃ ಸ್ಥಿತಮ್ ॥</p>
<p class="Text">ಉದಾರಹೃದಯಳಾದ ವೈದೇಹಿಯ ಎಡತೋಳು ರೋಮಾಂಚಗೊಂಡು ಸ್ವಲ್ಪಮಟ್ಟಿಗೆ ಕಂಪಿಸುತ್ತದೆ. ಇದೂ ಕೂಡ ಅವಳಿಗೆ ಶುಭಸೂಚಕವೇ. ಹೆಣ್ಣಾನೆಯ ಸೊಂಡಿಲಿನಂತೆ ಶ್ರೇಷ್ಠವಾದ ಸೀತಾದೇವಿಯ ಎಡ ತೊಡೆಯೂ ಕೂಡ ಅದರುತ್ತಿದೆ. ಇದರಿಂದ ಬೇಗನೇ ಶ್ರೀರಾಮನು ಇವಳ ಮುಂದೆ ನಿಲ್ಲುವನೆಂಬುದನ್ನು ಸೂಚಿಸುತ್ತದೆ. ॥ 51 ॥ </p>
<p class="Shlok-Number" id="toc_marker-33-52">ಶ್ಲೋಕ - 52</p>
<p class="Shlok">ಪಕ್ಷೀ ಚ ಶಾಖಾನಿಲಯಂ ಪ್ರವಿಷ್ಟಃ </p>
<p class="Shlok">ಪುನಃ ಪುನಶ್ಚೋತ್ತಮಸಾಂತ್ವವಾದೀ ।</p>
<p class="Shlok">ಸುಸ್ವಾಗತಾಂ ವಾಚಮುದೀರಯಾಣಃ </p>
<p class="Shlok">ಪುನಃ ಪುನಶ್ಚೋದಯತೀವ ಹೃಷ್ಟಃ ॥</p>
<p class="Text">ಅದೋ ಒಂದು ಪಕ್ಷಿಯು ರೆಂಬೆಯಲ್ಲಿರುವ ತನ್ನ ಗೂಡನ್ನು ಪ್ರವೇಶಿಸುತ್ತಿದೆ. ಆಗಾಗ ಮಧುರವಾಗಿ ಕೂಗುತ್ತಿದೆ. ಆ ಪಕ್ಷಿಯ ಕೂಜನವು ‘‘ಸೀತೆ! ನೀನು ಭಯಪಡಬೇಡ’’ ಎಂದು ಸಂತೈಸುವಂತೆ ಅನಿಸುತ್ತದೆ. ಅದು ಶ್ರೀರಾಮನಿಗೆ ಸ್ವಾಗತವನ್ನು ಹಾಡುತ್ತಿದೆಯೋ ಎಂಬಂತಿದೆ. ಮತ್ತು ಸಂತೋಷದಿಂದ ಸೀತಾದೇವಿಗೆ ಉತ್ಸಾಹವನ್ನು ತುಂಬುತ್ತಿದೆಯೋ ಎಂದು ಕೂಗುತ್ತಿದೆ. ॥ 52 ॥ </p>
<p class="Shlok-Number" id="toc_marker-33-53">ಶ್ಲೋಕ - 53</p>
<p class="Shlok">ತತಃ ಸಾ ಹ್ರೀಮತೀ ಬಾಲಾ ಭರ್ತುರ್ವಿಜಯಹರ್ಷಿತಾ ।</p>
<p class="Shlok">ಅವೋಚದ್ಯದಿ ತತ್ತಥ್ಯಂ ಭವೇಯಂ ಶರಣಂ ಹಿ ವಃ ॥</p>
<p class="Text">ಬಳಿಕ ಸೀತಾದೇವಿಯು ತನ್ನ ಪತಿಗೆ ವಿಜಯವು ಸಿದ್ಧಿಸುವುದು ಎಂದರಿತು, ಸಂತಸಪಟ್ಟು, ಹರ್ಷದಿಂದ ಹೀಗೆಂದಳು ‘‘ತ್ರಿಜಟೆಯು ಹೇಳಿದ ಸ್ವಪ್ನ ವಿಶೇಷಗಳು ನಿಜವಾದರೆ ನಿಮಗೆಲ್ಲರಿಗೂ ಅಭಯವನ್ನು ಕೊಡುತ್ತೇನೆ.’’ ॥ 53 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಸಪ್ತವಿಂಶಃ ಸರ್ಗಃ ॥ 27 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಇಪ್ಪತ್ತೇಳನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-34">ಇಪ್ಪತ್ತೆಂಟನೆಯ ಸರ್ಗ</p>
<p class="Sub-Heading">ಸೀತಾದೇವಿಯು ಪ್ರಾಣತೊರೆಯಲು ಸಿದ್ಧಳಾದುದು </p>
<p class="Shlok-Number" id="toc_marker-34-1">ಶ್ಲೋಕ - 1</p>
<p class="Shlok">ಸಾ ರಾಕ್ಷಸೇಂದ್ರಸ್ಯ ವಚೋ ನಿಶಮ್ಯ</p>
<p class="Shlok"> ತದ್ರಾವಣಸ್ಯಾಪ್ರಿಯಮಪ್ರಿಯಾರ್ತಾ ।</p>
<p class="Shlok">ಸೀತಾ ವಿತತ್ರಾಸ ಯಥಾ ವನಾಂತೇ</p>
<p class="Shlok"> ಸಿಂಹಾಭಿಪನ್ನಾ ಗಜರಾಜಕನ್ಯಾ ॥</p>
<p class="Text">ಪತಿಯಿಂದ ಅಗಲಿ ವಿರಹ ಪೀಡಿತಳಾಗಿದ್ದ ಆ ಸೀತಾದೇವಿಯು ರಾಕ್ಷಸೇಂದ್ರನಾದ ರಾವಣನ ಕಠೋರ ವಚನಗಳನ್ನು ಸ್ಮರಿಸಿಕೊಂಡು ದುಃಖಿತಳಾಗಿ, ಅಡವಿಯಲ್ಲಿ ಸಿಂಹದ ಕೈಗೆ ಸಿಕ್ಕಿದ ಹೆಣ್ಣಾನೆಯಂತೆ ಭಯಗೊಂಡಳು. ॥ 1 ॥</p>
<p class="Shlok-Number" id="toc_marker-34-2">ಶ್ಲೋಕ - 2</p>
<p class="Shlok">ಸಾ ರಾಕ್ಷಸೀಮಧ್ಯಗತಾ ಚ ಭೀರು-</p>
<p class="Shlok"> ರ್ವಾಗ್ಭಿರ್ಭೃಶಂ ರಾವಣತರ್ಜಿತಾ ಚ ।</p>
<p class="Shlok">ಕಾಂತಾರಮಧ್ಯೇ ವಿಜನೇ ವಿಸೃಷ್ಟಾ</p>
<p class="Shlok"> ಬಾಲೇವ ಕನ್ಯಾ ವಿಲಲಾಪ ಸೀತಾ ॥</p>
<p class="Text">ಭಯ ಸ್ವಭಾವದ ಸೀತಾದೇವಿಯು ರಾಕ್ಷಸೀಯರ ನಡುವೆ ದಿಕ್ಕುತೋಚದೆ ವಿಲಾಪಿಸುತ್ತಿದ್ದಳು. ರಾವಣನು ಕರ್ಣ ಕಠೋರವಾದ ವಾಗ್ಬಾಣಗಳಿಂದ ಅವಳನ್ನು ಘಾಸಿಗೊಳಿಸಿದ್ದನು. ಅಂತಹ ಸ್ಥಿತಿಯಲ್ಲಿ ಅವಳು ಗೊಂಡಾರಣ್ಯದಲ್ಲಿ ಬಂಧುಗಳಿಂದ ದೂರವಾಗಿ ದುಃಖಿಸುತ್ತಿರುವ ಅಮಾಯಕ ಹೆಣ್ಣು ಹುಡುಗಿಯಂತೆ ಅಳುತ್ತಿದ್ದಳು. ॥ 2 ॥</p>
<p class="Shlok-Number" id="toc_marker-34-3">ಶ್ಲೋಕ - 3</p>
<p class="Shlok">ಸತ್ಯಂ ಬತೇದಂ ಪ್ರವದಂತಿ ಲೋಕೇ</p>
<p class="Shlok"> ನಾಕಾಲಮೃತ್ಯುರ್ಭವತೀತಿ ಸಂತಃ ।</p>
<p class="Shlok">ಯತ್ರಾಹಮೇವಂ ಪರಿಭರ್ತ್ಸ್ಯಮಾನಾ</p>
<p class="Shlok"> ಜೀವಾಮಿ ಕಿಂಚಿತ್ ಕ್ಷಣಮಪ್ಯಪುಣ್ಯಾ ॥</p>
<p class="Text">‘‘ಜಗತ್ತಿನಲ್ಲಿ ಯಾರಿಗೂ ಅವರು ಬಯಸಿದಾಗ ಮರಣವು ಸಂಭವಿಸುವುದಿಲ್ಲ’’ ಎಂದು ಪ್ರಾಜ್ಞರು ಆಡಿದ ಮಾತು ತ್ರಿಕಾಲ ಸತ್ಯವಾದುದು. ರಾವಣನೂ, ಈ ರಾಕ್ಷಸಿಯರೂ ನನ್ನನ್ನು ಇಷ್ಟೊಂದು ಭಯಪಡಿಸುತ್ತಿದ್ದರೂ ಪುಣ್ಯರಹಿತಳಾದ ನಾನು ಕ್ಷಣಕಾಲವಾದರೂ, ಜೀವಿಸಿಯೇ ಇದ್ದೇನಲ್ಲ! ಇದು ಎಲ್ಲರಿಗೂ ಪ್ರಬಲವಾದ ನಿದರ್ಶನ. ॥ 3 ॥</p>
<p class="Shlok-Number" id="toc_marker-34-4">ಶ್ಲೋಕ - 4</p>
<p class="Shlok">ಸುಖಾದ್ವಿಹೀನಂ ಬಹುದುಃಖಪೂರ್ಣ</p>
<p class="Shlok"> ಮಿದಂ ತು ನೂನಂ ಹೃದಯಂ ಸ್ಥಿರಂ ಮೇ ।</p>
<p class="Shlok">ವಿದಿರ್ಯತೇ ಯನ್ನ ಸಹಸ್ರಧಾದ್ಯ</p>
<p class="Shlok"> ವಜ್ರಾಹತಂ ಶೃಂಗಮಿವಾಚಲಸ್ಯ ॥</p>
<p class="Text">ಸುಖದಿಂದ ವಂಚಿತಳಾದ, ದುಃಖದಲ್ಲಿ ಮುಳುಗಿದ ನನ್ನ ಹೃದಯವು ವಜ್ರಾಯುಧದಿಂದ ಹೊಡೆಯಲ್ಪಟ್ಟ ಪರ್ವತಶಿಖರದಂತೆ ಚೂರು-ಚೂರು ಆಗಬೇಕಾಗಿತ್ತು. ಆದರೆ ಅದು ಇನ್ನು ಗಟ್ಟಿಯಾಗಿರುವುದನ್ನು ನೋಡಿದರೆ, ಅದು ವಜ್ರಕ್ಕಿಂತಲೂ ಕಠಿಣವಾಗಿದೆ ಎಂದು ಭಾಸವಾಗುತ್ತದೆ. ॥ 4 ॥</p>
<p class="Shlok-Number" id="toc_marker-34-5">ಶ್ಲೋಕ - 5</p>
<p class="Shlok">ನೈವಾಸ್ತಿ ದೋಷೋ ಮಮ ನೂನಮತ್ರ</p>
<p class="Shlok"> ವಧ್ಯಾಹಮಸ್ಯಾಪ್ರಿಯದರ್ಶನಸ್ಯ ।</p>
<p class="Shlok">ಭಾವಂ ನ ಚಾಸ್ಯಾಹಮನುಪ್ರದಾತು-</p>
<p class="Shlok"> ಮಲಂ ದ್ವಿಜೋ ಮಂತ್ರಮಿವಾದ್ವಿಜಾಯ ॥</p>
<p class="Text"> ಈ ಭಯಂಕರನಾದ ರಾವಣನು ಹೇಗಾದರೂ ನನ್ನನ್ನು ವಧಿಸಿಯೇ ತೀರುವನು. ನಾನು ಆತ್ಮಹತ್ಯೆಯನ್ನು ಮಾಡಿಕೊಂಡರೆ ಯಾವುದೇ ದೋಷವಿಲ್ಲ, ಇದು ನಿಜವಾದುದು. ದ್ವಿಜನಲ್ಲದವನಿಗೆ ದ್ವಿಜನು ಮಂತ್ರೋಪದೇಶ ಮಾಡದಂತೆ ನಾನು ಈ ರಾಕ್ಷಸನಿಗೆ ನನ್ನ ಮನಸ್ಸನ್ನು ಕೊಡಲಾರೆ. ॥ 5 ॥</p>
<p class="Shlok-Number" id="toc_marker-34-6">ಶ್ಲೋಕ - 6</p>
<p class="Shlok">ನೂನಂ ಮಮಾಂಗಾನ್ಯಚಿರಾದನಾರ್ಯಃ</p>
<p class="Shlok">ಶಸ್ತ್ರೈಃ ಶಿತೈಶ್ಛೇತ್ಸ್ಯತಿ ರಾಕ್ಷಸೇಂದ್ರಃ ।</p>
<p class="Shlok">ತಸ್ಮಿನ್ನನಾಗಚ್ಛತಿ ಲೋಕನಾಥೇ</p>
<p class="Shlok">ಗರ್ಭಸ್ಥ ಜಂತೋರಿವ ಶಲ್ಯಕೃಂತಃ ॥</p>
<p class="Text"> ಲೋಕನಾಥನಾದ ಶ್ರೀರಾಮನು ಎರಡು ತಿಂಗಳ ಅವಧಿಯೊಳಗೆ ಇಲ್ಲಿಗೆ ಬಾರದಿದ್ದರೆ ಅನಾರ್ಯನಾದ ರಾಕ್ಷಸೇಂದ್ರನು ಗರ್ಭದಲ್ಲಿರುವ ಮೃತಶಿಶುವನ್ನು ವೈದ್ಯನು ಕತ್ತರಿಸಿ ಹಾಕುವಂತೆ, ನನ್ನ ಅವಯವಗಳನ್ನು ಹರಿತವಾದ ಖಡ್ಗದಿಂದ ಖಂಡಿತವಾಗಿ ಚೂರು-ಚೂರಾಗಿ ಕತ್ತರಿಸಿ ಹಾಕುವನು. ॥ 6 ॥ </p>
<p class="Shlok-Number" id="toc_marker-34-7">ಶ್ಲೋಕ - 7</p>
<p class="Shlok">ದುಃಖಂ ಬತೇದಂ ಮಮ ದುಃಖಿತಾಯಾ</p>
<p class="Shlok">ಮಾಸೌ ಚಿರಾಯಾಧಿಗಮಿಷ್ಯತೋ ದ್ವೌ ।</p>
<p class="Shlok">ಬದ್ಧಸ್ಯ ವಧ್ಯಸ್ಯ ತಥಾ ನಿಶಾಂತೇ</p>
<p class="Shlok">ರಾಜಾಪರಾಧಾದಿವ ತಸ್ಕರಸ್ಯ ॥</p>
<p class="Text">ಅಯ್ಯೋ! ಚಿರಕಾಲದಿಂದ ದುಃಖದಲ್ಲಿ ಮುಳುಗಿದ ನನಗೆ ರಾವಣನು ವಿಧಿಸಿರುವ ಎರಡು ತಿಂಗಳು ಅವಧಿ ಬೇಗನೇ ಮುಗಿಯುತ್ತಾ ಇದೆ. ರಾಜನಿಗೆ ಅಪರಾಧವನ್ನೆಸಗಿ ಗಲ್ಲು ಶಿಕ್ಷೆಗೆ ಗುರಿಯಾದ ಕಳ್ಳನಿಗೆ ಕ್ಷಣ-ಕ್ಷಣಕ್ಕೂ ದುಃಖವು ಹೆಚ್ಚುವಂತೆ, ನನ್ನ ಸ್ಥಿತಿಯಾಗಿದೆ. ॥ 7 ॥</p>
<p class="Shlok-Number" id="toc_marker-34-8">ಶ್ಲೋಕ - 8</p>
<p class="Shlok">ಹಾ ರಾಮ ಹಾ ಲಕ್ಷ್ಮಣ ಹಾ ಸುಮಿತ್ರೇ</p>
<p class="Shlok">ಹಾ ರಾಮಮಾತಃ ಸಹ ಮೇ ಜನನ್ಯಾ ।</p>
<p class="Shlok">ಏಷಾ ವಿಪದ್ಯಾಮ್ಯಹಮಲ್ಪಭಾಗ್ಯಾ</p>
<p class="Shlok">ಮಹಾರ್ಣವೇ ನೌರಿವ ಮೂಢವಾತಾ ॥</p>
<p class="Text">ಹಾ ರಾಮಾ! ಹಾ ಲಕ್ಷ್ಮಣಾ! ಹಾ ಸುಮಿತ್ರಾದೇವಿಯೇ! ಅತ್ತೆಯಾದ ಕೌಸಲ್ಯಾದೇವಿಯೇ! ನನ್ನ ತಾಯಿಯಾದ ಸುನಯನಾ ದೇವಿಯೇ! ನೀವೆಲ್ಲ ಕೇಳಿರಿ, ಅಲ್ಪಭಾಗ್ಯಳಾದ ನಾನು ಮಹಾಸಮುದ್ರದಲ್ಲಿ ಸುಂಟರಗಾಳಿಗೆ ಗುರಿಯಾದ ನಾವೆಯಂತೆ ತೀವ್ರವಾದ ಆಪತ್ತಿನಲ್ಲಿ ಸಿಕ್ಕಿಕೊಂಡಿರುವೆನು. ॥ 8 ॥ </p>
<p class="Shlok-Number" id="toc_marker-34-9">ಶ್ಲೋಕ - 9</p>
<p class="Shlok">ತರಸ್ವಿನೌ ಧಾರಯತಾ ಮೃಗಸ್ಯ</p>
<p class="Shlok">ಸತ್ತ್ವೇನ ರೂಪಂ ಮನುಜೇಂದ್ರಪುತ್ರೌ ।</p>
<p class="Shlok">ನೂನಂ ವಿಶಸ್ತೌ ಮಮ ಕಾರಣಾತ್ತೌ</p>
<p class="Shlok">ಸಿಂಹರ್ಷಭೌ ದ್ವಾವಿವ ವೈದ್ಯುತೇನ ॥  </p>
<p class="Text">ಬಲಶಾಲಿಗಳಾದ, ಮನುಜೇಂದ್ರನಾದ ದಶರಥನ ಪುತ್ರರಾದ ರಾಮ-ಲಕ್ಷ್ಮಣರು ಮೃಗರೂಪವನ್ನು ಧರಿಸಿದ ಒಂದು ಪ್ರಾಣಿಯಿಂದಾಗಿ (ಮಾರೀಚನಿಂದಾಗಿ) ಆಪತ್ತಿಗೆ ಒಳಗಾಗಿ, ವನ-ವನಗಳಲ್ಲಿ ಅಲೆಯುತ್ತಿರುವ ಎರಡು ಸಿಂಹಗಳಂತೆ, ನನ್ನ ಕಾರಣದಿಂದಾಗಿ ಎಂತಹ ಕಷ್ಟಗಳಿಗೆ ಗುರಿಯಾಗಿದ್ದಾರೋ! ॥ 9 ॥</p>
<p class="Shlok-Number" id="toc_marker-34-10">ಶ್ಲೋಕ - 10</p>
<p class="Shlok">ನೂನಂ ಸ ಕಾಲೋ ಮೃಗರೂಪಧಾರೀ</p>
<p class="Shlok">ಮಾಮಲ್ಪಭಾಗ್ಯಾಂ ಲುಲುಭೇ ತದಾನೀಮ್ ।</p>
<p class="Shlok">ಯತ್ರಾರ್ಯಪುತ್ರಂ ವಿಸಸರ್ಜ ಮೂಢಾ </p>
<p class="Shlok">ರಾಮಾನುಜಂ ಲಕ್ಷ್ಮಣಪೂರ್ವಜಂ ಚ ॥</p>
<p class="Text">ಆ ಸಮಯದಲ್ಲಿ ಕಾಲ ಪುರುಷನೇ ಮೃಗರೂಪದಿಂದ ಬಂದು ಅಲ್ಪಭಾಗ್ಯಳಾದ ನನ್ನನ್ನು ಪ್ರಲೋಭನಗೊಳಿಸಿದನು. ಅದರಿಂದಾಗಿ ಮೂರ್ಖಳಾದ ನಾನು ಮೊದಲಿಗೆ ಆರ್ಯಪುತ್ರನಾದ ಶ್ರೀರಾಮನನ್ನು ಬಳಿಕ ಲಕ್ಷ್ಮಣನನ್ನು ಕಳಿಸಿದೆ. ॥ 10 ॥</p>
<p class="Shlok-Number" id="toc_marker-34-11">ಶ್ಲೋಕ - 11</p>
<p class="Shlok">ಹಾ ರಾಮ ಸತ್ಯವ್ರತ ದೀರ್ಘಬಾಹೋ</p>
<p class="Shlok">ಹಾ ಪೂರ್ಣಚಂದ್ರ ಪ್ರತಿಮಾನವಕ್ತ್ರ ।</p>
<p class="Shlok">ಹಾ ಜೀವಲೋಕಸ್ಯ ಹಿತಃ ಪ್ರಿಯಶ್ಚ</p>
<p class="Shlok">ವಧ್ಯಾಂ ನ ಮಾಂ ವೇತ್ಸಿ ಹಿ ರಾಕ್ಷಸಾನಾಮ್ ॥</p>
<p class="Text">ಓ ರಾಮಾ! ನೀನು ಸತ್ಯವ್ರತನೂ, ದೀರ್ಘಬಾಹುವೂ, ಪೂರ್ಣಚಂದ್ರನಂತೆ ಮುಖವುಳ್ಳವನೂ, ಸಕಲ ಪ್ರಾಣಿಗಳಿಗೂ ಹಿತವನ್ನುಂಟು ಮಾಡುವವನೂ, ಪ್ರಿಯನಾದವನೂ ಆಗಿರುವೆ. ನಿನ್ನ ಭಾರ್ಯೆಯಾದ ನನ್ನನ್ನು ರಾಕ್ಷಸರು ಸಂಹರಿಸುತ್ತಿರುವುದನ್ನು ನೀನರಿಯೆಯಾ? ॥ 11 ॥ </p>
<p class="Shlok-Number" id="toc_marker-34-12">ಶ್ಲೋಕ - 12</p>
<p class="Shlok">ಅನನ್ಯ ದೇವತ್ವಮಿಯಂ ಕ್ಷಮಾ ಚ</p>
<p class="Shlok">ಭೂಮೌ ಚ ಶಯ್ಯಾ ನಿಯಮಶ್ಚ ಧರ್ಮೇ ।</p>
<p class="Shlok">ಪತಿವ್ರತಾತ್ವಂ ವಿಫಲಂ ಮಮೇದಂ</p>
<p class="Shlok">ಕೃತಂ ಕೃತಘ್ನೇಷ್ವಿವ ಮಾನುಷಾಣಾಮ್ ॥</p>
<p class="Text">ಅನನ್ಯ ಭಕ್ತಿಯಿಂದ ನಿನ್ನನ್ನೇ ಪರಮದೈವವೆಂದು ಸೇವಿಸುತ್ತಿರುವೆನು. ನಿನ್ನ ದರ್ಶನ ಭಾಗ್ಯವು ಕಣ್ಣುಗಳಿಗೆ ಉಂಟಾದೀತು ಎಂಬ ಆಶೆಯಿಂದ ರಾಕ್ಷಸರು ಕೊಡುತ್ತಿರುವ ಕಷ್ಟಪರಂಪರೆಗಳನ್ನು ಸಹಿಸುತ್ತಿದ್ದೇನೆ. ಬರೀ ನೆಲದಲ್ಲಿ ಮಲಗುತ್ತಾ, ನಿಯಮಪೂರ್ವಕವಾಗಿ ಧರ್ಮವನ್ನು ಆಚರಿಸುತ್ತಿದ್ದೇನೆ. ಪಾತಿವ್ರತ್ಯದಲ್ಲಿ ಮುಳುಗಿರುವೆನು. ಇವೆಲ್ಲವೂ ಕೃತಘ್ನರಾದ ಮಾನವರಿಗೆ ಗೈದ ಉಪಕಾರದಂತೆ ನಿಷ್ಫಲವಾದುವು. ॥ 12 ॥</p>
<p class="Shlok-Number" id="toc_marker-34-13">ಶ್ಲೋಕ - 13</p>
<p class="Shlok">ಮೋಘೋ ಹಿ ಧರ್ಮಶ್ಚರಿತೋ ಮಯಾಯಂ</p>
<p class="Shlok">ತಥೈಕಪತ್ನೀತ್ವಮಿದಂ ನಿರರ್ಥಮ್ ।</p>
<p class="Shlok">ಯಾ ತ್ವಾಂ ನ ಪಶ್ಯಾಮಿ ಕೃಶಾ ವಿವರ್ಣಾ</p>
<p class="Shlok">ಹೀನಾ ತ್ವಯಾ ಸಂಗಮನೇ ನಿರಾಶಾ ॥</p>
<p class="Text">ನಾನು ಆಚರಿಸಿದ ಧರ್ಮವು ನಿಷ್ಫಲವಾಯಿತು. ಶ್ರೀರಾಮನಿಗೆ ಏಕಪತ್ನಿಯಾಗಿದ್ದೇನೆಂಬ ಅಭಿಮಾನವು ನಿರರ್ಥಕವಾಯಿತು. ನಾನು ನಿನ್ನನ್ನು ಕಾಣದವಳಾಗಿದ್ದೇನೆ. ನಿನ್ನಿಂದ ವಿಹೀನಳಾಗಿದ್ದೇನೆ. ಈ ಕಾರಣದಿಂದಲೇ ಕೃಶಳೂ, ವಿವರ್ಣಳೂ ಆಗಿರುವೆ. ಪುನಃ ನಿನ್ನನ್ನು ಸೇರುವೆನೆಂಬ ಆಸೆಯೂ ನನಗೀಗ ಉಳಿಯಲಿಲ್ಲ. ॥ 13 ॥ </p>
<p class="Shlok-Number" id="toc_marker-34-14">ಶ್ಲೋಕ - 14</p>
<p class="Shlok">ಪಿತುರ್ನಿದೇಶಂ ನಿಯಮೇನ ಕೃತ್ವಾ</p>
<p class="Shlok"> ವನಾನ್ನಿವೃತ್ತಶ್ಚರಿತವ್ರತಶ್ಚ ।</p>
<p class="Shlok">ಸ್ತ್ರೀಭಿಸ್ತು ಮನ್ಯೇ ವಿಪುಲೇಕ್ಷಣಾಭಿ-</p>
<p class="Shlok">ಸ್ತ್ವಂ ರಂಸ್ಯಸೇ ವೀತಭಯಃ ಕೃತಾರ್ಥಃ ॥</p>
<p class="Text">ಎಲೈ ರಾಮಾ! ನೀನು ತಂದೆಯ ಆಜ್ಞೆಯನ್ನು ನಿಯಮದಿಂದ ಪಾಲಿಸಿ ಕೃತಕೃತ್ಯನಾಗಿ, ವನವಾಸವನ್ನು ಪೂರ್ಣಗೈದು, ಅವಧಿ ತೀರುತ್ತಲೇ ಅಯೋಧ್ಯೆಗೆ ಹೋಗುವಿ ಎಂದು ಭಾವಿಸುತ್ತೇನೆ. ಲಬ್ಧಮನೋರಥನಾಗಿ ನಿರ್ಭಯದಿಂದ ಸುಂದರೀ ಮಣಿಗಳೊಂದಿಗೆ ವಿಹರಿಸಬಹುದು. ॥ 14 ॥ </p>
<p class="Shlok-Number" id="toc_marker-34-15">ಶ್ಲೋಕ - 15</p>
<p class="Shlok">ಅಹಂ ತು ರಾಮ ತ್ವಯಿ ಜಾತಕಾಮಾ</p>
<p class="Shlok">ಚಿರಂ ವಿನಾಶಾಯ ನಿಬದ್ಧಭಾವಾ ।</p>
<p class="Shlok">ಮೋಘಂ ಚರಿತ್ವಾಥ ತಪೋವ್ರತಂ ಚ</p>
<p class="Shlok">ತ್ಯಕ್ಷ್ಯಾಮಿ ಧಿಗ್ಜೀವಿತಮಲ್ಪಭಾಗ್ಯಾ ॥</p>
<p class="Text">ಓ ರಾಮಚಂದ್ರಾ! ನಾನಾದರೋ ನಿನ್ನಲ್ಲಿಯೇ ಅನುರಕ್ತಳಾಗಿರುವವಳು. ಬಹಳ ಕಾಲದಿಂದ ನಿನ್ನಲ್ಲಿಯೇ ನನ್ನ ಪ್ರೀತಿಯು ನಿಬದ್ಧವಾಗಿದೆ. ಈ ರಾಕ್ಷಸರಿಂದ ಒದಗುವ ಸಾವನ್ನು ನಾನು ಲೆಕ್ಕಿಸುವುದಿಲ್ಲ. ನಿನ್ನನ್ನು ಸೇರಲು ನಾನು ಆಚರಿಸಿದ ಧರ್ಮಾಚರಣೆಗಳು, ನನ್ನ ತಪಸ್ಸು, ಪಾತಿವ್ರತ್ಯ ಇವೆಲ್ಲವೂ ನಿರರ್ಥಕವಾದುವು. ಅಲ್ಪ ಭಾಗ್ಯಳಾದ ನಾನು ಜೀವಿತವನ್ನೇ ತ್ಯಜಿಸಿಬಿಡುವೆನು. ಛೀ! ನಾನು ಎಂತಹ ದುರದೃಷ್ಟವಂತೆ! ॥ 15 ॥</p>
<p class="Shlok-Number" id="toc_marker-34-16">ಶ್ಲೋಕ - 16</p>
<p class="Shlok">ಸಾ ಜೀವಿತಂ ಕ್ಷಿಪ್ರಮಹಂ ತ್ಯಜೇಯಂ</p>
<p class="Shlok">ವಿಷೇಣ ಶಸ್ತ್ರೇಣ ಶಿತೇನ ವಾಪಿ ।</p>
<p class="Shlok">ವಿಷಸ್ಯ ದಾತಾ ನ ಹಿ ಮೇಽಸ್ತಿ ಕಶ್ಚಿ-</p>
<p class="Shlok">ಚ್ಛಸ್ತ್ರಸ್ಯ ವಾ ವೇಶ್ಮನಿ ಏ ರಾಕ್ಷಸಸ್ಯ ॥</p>
<p class="Text"> ವಿಷಪ್ರಾಶನದಿಂದಾಗಲೀ, ಹರಿತವಾದ ಶಸ್ತ್ರದಿಂದಾಗಲೀ, ನಾನು ಬಹಳ ಬೇಗನೇ ನನ್ನ ಜೀವಿತವನ್ನು ಕೊನೆಗೊಳಿಸಿಯೇನು. ಆದರೆ ಈ ರಾಕ್ಷಸನ ಮನೆಯಲ್ಲಿ ನನಗೆ ವಿಷವನ್ನಾಗಲೀ, ತೀಕ್ಷ್ಣವಾದಶಸ್ತ್ರವನ್ನಾಗಲೀ ಕೊಡುವವರೂ ಯಾರೂ ಕಂಡುಬರುವುದಿಲ್ಲವಲ್ಲ! ॥ 16 ॥ </p>
<p class="Shlok-Number" id="toc_marker-34-17">ಶ್ಲೋಕ - 17</p>
<p class="Shlok">ಇತೀವ ದೇವೀ ಬಹುಧಾ ವಿಲಪ್ಯ</p>
<p class="Shlok">ಸರ್ವಾತ್ಮನಾ ರಾಮಮನುಸ್ಮರಂತೀ ।</p>
<p class="Shlok">ಪ್ರವೇಪಮಾನಾ ಪರಿಶುಷ್ಕವಕ್ತ್ರಾ</p>
<p class="Shlok">ನಗೋತ್ತಮಂ ಪುಷ್ಪಿತಮಾಸಸಾದ ॥</p>
<p class="Text">ಸೀತಾದೇವಿಯು ಹೀಗೆ ವಿಧ-ವಿಧ ರೀತಿಯಿಂದ ವಿಲಪಿಸುತ್ತಿದ್ದಳು. ಜೊತೆಗೆ ಸರ್ವಾತ್ಮಭಾವದಿಂದ ಶ್ರೀರಾಮನನ್ನು ಸ್ಮರಿಸುತ್ತಿದ್ದಳು. ಅವಳು ಭಯದಿಂದ ಒಣಗಿಹೋದ ಮುಖದಿಂದ ಚೆನ್ನಾಗಿ ಪುಷ್ಪಿತವಾದ ಶಿಂಶುಪಾವೃಕ್ಷವನ್ನು ಸಮೀಪಿಸಿದಳು. ॥ 17 ॥</p>
<p class="Shlok-Number" id="toc_marker-34-18">ಶ್ಲೋಕ - 18</p>
<p class="Shlok">ಶೋಕಾಭಿತಪ್ತಾ ಬಹುಧಾ ವಿಚಿಂತ್ಯ</p>
<p class="Shlok">ಸೀತಾಥ ವೇಣ್ಯುದ್ಗ್ರಥನಂ ಗೃಹೀತ್ವಾ ।</p>
<p class="Shlok">ಉದ್ಬಧ್ಯ ವೇಣ್ಯುದ್ಗ್ರಥನೇನ ಶೀಘ್ರ-</p>
<p class="Shlok">ಮಹಂ ಗಮಿಷ್ಯಾಮಿ ಯಮಸ್ಯ ಮೂಲಮ್ ॥</p>
<p class="Text">ದುಃಖದಿಂದ ಬಹಳವಾಗಿ ಪರಿತಪಿಸುತ್ತಿದ್ದ ಸೀತಾದೇವಿಯು ದೀರ್ಘವಾಗಿ ಸಮಾಲೋಚಿಸಿ ಕಡೆಗೊಂದು ನಿರ್ಧಾರಕ್ಕೆ ಬಂದು, ತಲೆಗೂದಲನ್ನು ಹಿಡಿದುಕೊಂಡು ‘ಈ ಕೇಶಪಾಶದಿಂದಲೇ ಉರುಲು ಹಾಕಿಕೊಂಡು ಅತಿಶೀಘ್ರವಾಗಿ ಯಮ ಸದನಕ್ಕೆ ಹೋಗುವೆನು’ ಎಂದು ನಿರ್ಧರಿಸಿದಳು. ॥18॥ </p>
<p class="Shlok-Number" id="toc_marker-34-19">ಶ್ಲೋಕ - 19</p>
<p class="Shlok">ಉಪಸ್ಥಿತಾ ಸಾ ಮೃದುಸರ್ವಗಾತ್ರೀ</p>
<p class="Shlok">ಶಾಖಾಂ ಗೃಹೀತ್ವಾಥ ನಗಸ್ಯ ತಸ್ಯ ।</p>
<p class="Shlok">ತಸ್ಯಾಸ್ತು ರಾಮಂ ಪ್ರವಿಚಿಂತಯಂತ್ಯಾ</p>
<p class="Shlok">ರಾಮಾನುಜಂ ಸ್ವಂ ಚ ಕುಲಂ ಶುಭಾಂಗ್ಯಾಃ ॥</p>
<p class="Shlok-Number" id="toc_marker-34-20">ಶ್ಲೋಕ - 20</p>
<p class="Shlok">ಶೋಕಾನಿಮಿತ್ತಾನಿ ತಥಾ ಬಹೂನಿ</p>
<p class="Shlok">ಧೈರ್ಯಾರ್ಜಿತಾನಿ ಪ್ರವರಾಣಿ ಲೋಕೇ ।</p>
<p class="Shlok">ಪ್ರಾದುರ್ನಿಮಿತ್ತಾನಿ ತದಾ ಬಭೂವುಃ</p>
<p class="Shlok">ಪುರಾಪಿ ಸಿದ್ಧಾನ್ಯುಪಲಕ್ಷಿತಾನಿ ॥</p>
<p class="Text">ಸುಕುಮಾರಿಯಾದ ಸೀತಾದೇವಿಯು ಆ ಮರದ ರೆಂಬೆಯನ್ನು ಹಿಡಿದುಕೊಂಡು ನಿಂತಿದ್ದಳು. ಅವಳು ಶ್ರೀರಾಮನನ್ನು, ಲಕ್ಷ್ಮಣನನ್ನು, ತನ್ನ ವಂಶವನ್ನು ಸ್ಮರಿಸಿಕೊಂಡಳು. ಆಗ ಶುಭಾಂಗಿಯಾದ ಅವಳಿಗೆ ಶೋಕವು ತೊಲಗುವಂತಹ, ಧೈರ್ಯವನ್ನು ತುಂಬುವಂತಹ, ಸತ್ಫಲದಾಯಕವಾದ, ಲೋಕ ಪ್ರಸಿದ್ಧವಾದ ಶ್ರೀರಾಮನ ಆಗಮನವನ್ನು ಸೂಚಿಸುವಂತಹ ಹಿಂದೆ ಕಂಡುಬಂದು ಅನೇಕ ಶುಭಶಕುನಗಳು ಪುನಃ ಕಾಣಿಸಿಕೊಂಡವು. ॥ 19-20 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಅಷ್ಟಾವಿಂಶಃ ಸರ್ಗಃ ॥ 28 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಇಪ್ಪತ್ತೆಂಟನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-35">ಇಪ್ಪತ್ತೊಂಭತ್ತನೆಯ ಸರ್ಗ</p>
<p class="Sub-Heading">ಸೀತಾದೇವಿಗೆ ಗೋಚರಿಸಿದ ಶುಭಶಕುನಗಳು</p>
<p class="Shlok-Number" id="toc_marker-35-1">ಶ್ಲೋಕ - 1</p>
<p class="Shlok">ತಥಾಗತಾಂ ತಾಂ ವ್ಯಥಿತಾಮನಿಂದಿತಾಂ</p>
<p class="Shlok">ವ್ಯಪೇತಹರ್ಷಾಂ ಪರಿದೀನಮಾನಸಾಮ್ ।</p>
<p class="Shlok">ಶುಭಾಂ ನಿಮಿತ್ತಾನಿ ಶುಭಾನಿ ಭೇಜಿರೇ</p>
<p class="Shlok">ನರಂ ಶ್ರಿಯಾ ಜುಷ್ಟಮಿವೋಪಜೀವಿನಃ ॥</p>
<p class="Text">ಹಾಗೇ ಶಿಂಶುಪಾವೃಕ್ಷದ ರೆಂಬೆಯನ್ನು ಆಶ್ರಯಿಸಿ ನಿಂತಿದ್ದ, ಪ್ರಾಣತ್ಯಾಗಕ್ಕಾಗಿ ಸಿದ್ಧಳಾದ, ವ್ಯಥೆಪಡುತ್ತಿರುವ, ದೋಷರಹಿತೆಯೂ, ಸಂತೋಷವಿಲ್ಲದವಳೂ, ದೈನ್ಯದಲ್ಲಿರುವ ಆ ಶುಭಾಂಗಿ ಸೀತಾದೇವಿಗೆ ಶ್ರೀಮಂತನನ್ನು ಸೇವಕರು ಆಶ್ರಯಿಸುವಂತೆ ಶುಭಶಕುನಗಳು ಆಗತೊಡಗಿದವು. ॥ 1 ॥</p>
<p class="Shlok-Number" id="toc_marker-35-2">ಶ್ಲೋಕ - 2</p>
<p class="Shlok">ತಸ್ಯಾಃ ಶುಭಂ ವಾಮಮರಾಳಪಕ್ಷ್ಮ-</p>
<p class="Shlok">ರಾಜೀವೃತಂ ಕೃಷ್ಣವಿಶಾಲಶುಕ್ಲಮ್ ।</p>
<p class="Shlok">ಪ್ರಾಸ್ಪಂದತೈಕಂ ನಯನಂ ಸುಕೇಶ್ಯಾ</p>
<p class="Shlok">ಮೀನಾಹತಂ ಪದ್ಮಮಿವಾಭಿತಾಮ್ರಮ್ ॥</p>
<p class="Text">ಕೇಶಸೌಂದರ್ಯದಿಂದ ಒಪ್ಪುತ್ತಿದ್ದ ಆ ಸೀತಾದೇವಿಯ ಕಣ್ಣುಗಳು ಡೊಂಕಾದ ಮತ್ತು ಸುಂದರವಾದ ರೆಪ್ಪೆಯ ಕೂದಲಿನ ಸಾಲಿನಿಂದ ಆವೃತವಾಗಿದ್ದವು. ಮಧ್ಯದಲ್ಲಿ ಕಪ್ಪಾಗಿಯೂ ಸುತ್ತಲೂ ಬೆಳ್ಳಗೂ, ವಿಶಾಲವಾಗಿದ್ದವು. ಅವುಗಳಲ್ಲಿನ ಎಡಗಣ್ಣು ಮೀನಿನಿಂದ ಅಲ್ಲಾಡಿಸಲ್ಪಟ್ಟ ಕೆಂದಾವರೆಯಂತೆ ಅದರುತ್ತಿತ್ತು. ॥ 2 ॥</p>
<p class="Shlok-Number" id="toc_marker-35-3">ಶ್ಲೋಕ - 3</p>
<p class="Shlok">ಭುಜಶ್ಚ ಚಾರ್ವಂಚಿತಪೀನವೃತ್ತಃ</p>
<p class="Shlok">ಪರಾರ್ಧ್ಯಕಾಲಾಗರುಚಂದನಾರ್ಹಃ ।</p>
<p class="Shlok">ಅನುತ್ತಮೇನಾಧ್ಯುಷಿತಃ ಪ್ರಿಯೇಣ</p>
<p class="Shlok"> ಚಿರೇಣ ವಾಮಃ ಸಮವೇಪತಾಶು ॥</p>
<p class="Text">ಸೀತಾದೇವಿಯ ಎಡಭುಜವು ಸುಂದರವಾಗಿಯೂ, ಮನೋಹರವಾಗಿಯೂ ಇದ್ದಿತು. ಅದು ದುಂಡಾಗಿಯೂ, ದಪ್ಪವಾಗಿಯೂ ಇದ್ದು, ಶ್ರೇಷ್ಠವಾದ ಅಗರು ಚಂದನಾದಿ ಸುಗಂಧದ್ರವ್ಯಗಳ ಅನುಲೇಪನಕ್ಕೆ ಅರ್ಹವಾಗಿದ್ದು ಸರ್ವಶ್ರೇಷ್ಠನಾದ ಶ್ರೀರಾಮಚಂದ್ರನ ಸಂಪರ್ಕವನ್ನು ಬಹಳ ಕಾಲದಿಂದ ಹೊಂದಿದ್ದ ಆ ಭುಜವು ಕೂಡ ಅದುರತೊಡಗಿತು. ॥ 3 ॥ </p>
<p class="Shlok-Number" id="toc_marker-35-4">ಶ್ಲೋಕ - 4</p>
<p class="Shlok">ಗಜೇಂದ್ರಹಸ್ತಪ್ರತಿಮಶ್ಚ ಪೀನ-</p>
<p class="Shlok">ಸ್ತಯೋರ್ದ್ವಯೋಃ ಸಂಹತಯೋಃ ಸುಜಾತಃ ।</p>
<p class="Shlok">ಪ್ರಸ್ಪಂದಮಾನಃ ಪುನರೂರು ರಸ್ಯಾ</p>
<p class="Shlok">ರಾಮಂ ಪುರಸ್ತಾತ್ ಸ್ಥಿತಮಾಚಚಕ್ಷೇ ॥</p>
<p class="Text">ಸೀತೆಯ ಎರಡೂ ತೊಡೆಗಳು ಪರಸ್ಪರ ಘರ್ಷಿಸುತ್ತಿದ್ದವು. ಅದರಲ್ಲಿ ಮದಿಸಿದ ಆನೆಯ ಸೊಂಡಿಲಿನಂತಿದ್ದ, ದಪ್ಪವಾದ ಅವಳ ಎಡತೊಡೆಯು ಅದರುತ್ತಿದ್ದು, ಅದು ಶ್ರೀರಾಮನು ತನ್ನ ಎದುರಿಗೇ ಇರುವಂತೆ ಸೂಚಿಸುತ್ತಿತ್ತು. ॥ 4 ॥</p>
<p class="Shlok-Number" id="toc_marker-35-5">ಶ್ಲೋಕ - 5</p>
<p class="Shlok">ಶುಭಂ ಪುನರ್ಹೇಮಸಮಾನವರ್ಣ-</p>
<p class="Shlok">ಮೀಷದ್ರಜೋಧ್ವಸ್ತಮಿವಾಮಲಾಕ್ಷ್ಯಾಃ ।</p>
<p class="Shlok">ವಾಸಃ ಸ್ಥಿತಾಯಾಃ ಶಿಖರಾಗ್ರದತ್ಯಾಃ</p>
<p class="Shlok">ಕಿಂಚಿತ್ ಪರಿಸ್ರಂಸತ ಚಾರುಗಾತ್ರ್ಯಾಃ ॥</p>
<p class="Text">ಸುಂದರ ಗಾತ್ರಳಾದ ಆ ಸೀತಾದೇವಿಯ ನಯನಗಳು ನಿರ್ಮಲವಾಗಿದ್ದವು. ಅವಳ ದಂತಪಂಕ್ತಿಗಳು ದುಂಡಾಗಿಯೂ, ದಾಳಿಂಬೆಯ ಬೀಜದಂತೆ ಮನೋಹರವಾಗಿದ್ದವು. ಎಡತೊಡೆಯು ಅದರುವಿಕೆಯಿಂದಾಗಿ ಸೀತಾದೇವಿಯು ಉಟ್ಟಿದ್ದ, ಭಂಗಾರ ಬಣ್ಣದ, ಧೂಳಿನಿಂದ ಮಸಕಾದ ವಸ್ತ್ರವು ಸ್ವಲ್ಪ ಕೆಳಕ್ಕೆ ಜಾರಿತ್ತು. (ಇದು ಭರ್ತೃಸಮಾಗಮ ಸೂಚನೆಯಾಗಿದೆ.) ॥ 5 ॥</p>
<p class="Shlok-Number" id="toc_marker-35-6">ಶ್ಲೋಕ - 6</p>
<p class="Shlok">ಏತೈರ್ನಿಮಿತ್ತೈರಪರೈಶ್ಚ ಸುಭ್ರೂಃ</p>
<p class="Shlok">ಸಂಬೋಧಿತಾ ಪ್ರಾಗಪಿ ಸಾಧು ಸಿದ್ಧೈಃ ।</p>
<p class="Shlok">ವಾತಾತಪಕ್ಲಾಂತಮಿವ ಪ್ರನಷ್ಟಂ</p>
<p class="Shlok">ವರ್ಷೇಣ ಬೀಜಂ ಪ್ರತಿಸಂಜಹರ್ಷ ॥</p>
<p class="Text">ಸುಂದರವಾದ ಹುಬ್ಬುಗಳಿಂದ ಕೂಡಿದ್ದ, ಸೀತಾದೇವಿಯು ಕಂಡುಬಂದ ಶುಭಸೂಚಕ ಶಕುನಗಳಿಂದಲೂ, ಹಿಂದೆ ಸತ್ಪುರುಷರು ಹೇಳಿದ ಮಾತುಗಳಿಂದಲೂ ಪ್ರೋತ್ಸಾಹಿತಳಾಗಿ ಗಾಳಿಯಿಂದಲೂ, ಬಿಸಿಲಿನಿಂದಲೂ, ಒಣಗಿಹೋದ ಬೀಜವು ಮಳೆಯಿಂದ ಮೊಳಕೆಯೊಡೆದು ಮೇಲಕ್ಕೆ ಬರುವಂತೆ ಅವಳು ಸಂತೋಷಗೊಂಡಳು. ॥ 6 ॥</p>
<p class="Shlok-Number" id="toc_marker-35-7">ಶ್ಲೋಕ - 7</p>
<p class="Shlok">ತಸ್ಯಾಃ ಪುನರ್ಬಿಂಬಫಲಾಧರೋಷ್ಠಂ</p>
<p class="Shlok">ಸ್ವಕ್ಷಿಭ್ರು ಕೇಶಾಂತಮರಾಲಪಕ್ಷ್ಮ ।</p>
<p class="Shlok">ವಕ್ತ್ರಂ ಬಭಾಸೇ ಸ್ಮಿತಶುಕ್ಲದಂಷ್ಟ್ರಂ</p>
<p class="Shlok">ರಾಹೋರ್ಮುಖಾಚ್ಚಂದ್ರ ಇವ ಪ್ರಮುಕ್ತಃ ॥</p>
<p class="Text">ಸೀತಾದೇವಿಯ ಮುಖವು ತೊಂಡೆಹಣ್ಣಿನಂತೆ ಕೆಂಪಾದ ತುಟಿಗಳಿಂದ ಪರಿಶೋಭಿಸುತ್ತಿತ್ತು. ಸುಂದರವಾದ ಕಣ್ಣುಗಳಿಂದಲೂ, ಡೊಂಕಾದ ಹುಬ್ಬುಗಳಿಂದಲೂ, ರೆಪ್ಪೆಗಳಿಂದಲೂ, ಮುಂಗುರುಳುಗಳಿಂದಲೂ, ಶುಭ್ರವಾಗಿಯೂ ಬಿಳುಪಾಗಿಯು ಇದ್ದ ಹಲ್ಲುಗಳಿಂದಲೂ ರಾರಾಜಿಸುತ್ತಿದ್ದಿತು. ಅಂತಹ ಮುಖವು ರಾಹುವಿನಿಂದ ಬಿಡಲ್ಪಟ್ಟ ಚಂದ್ರಬಿಂಬದಂತೆ ಪ್ರಕಾಶಿಸುತ್ತಿತ್ತು. ॥7॥</p>
<p class="Shlok-Number" id="toc_marker-35-8">ಶ್ಲೋಕ - 8</p>
<p class="Shlok">ಸಾ ವೀತಶೋಕಾ ವ್ಯಪನೀತತಂದ್ರೀ</p>
<p class="Shlok">ಶಾಂತಜ್ವರಾ ಹರ್ಷವಿವೃದ್ಧಸತ್ತ್ವಾ ।</p>
<p class="Shlok">ಅಶೋಭತಾರ್ಯಾ ವದನೇನ ಶುಕ್ಲೇ</p>
<p class="Shlok">ಶೀತಾಂಶುನಾ ರಾತ್ರಿರಿವೋದಿತೇನ ॥</p>
<p class="Text">ಪೂಜ್ಯಳಾದ ಸೀತಾದೇವಿಯ ಶೋಕವು ದೂರವಾಯಿತು. ಆಂದೊಳನ ತೊಲಗಿಹೋಯಿತು. ಮನಸ್ಸಿನ ಸಂತಾಪವನ್ನು ದೂರಗೊಳಿಸಿ ಶಾಂತಳಾದಳು. ಆಕೆಯ ಚಿತ್ತವೃತ್ತಿಯು ಹರ್ಷದಿಂದ ವಿಕಾಸಗೊಂಡಿತು. ಶುಕ್ಲಪಕ್ಷದಲ್ಲಿ ಉದಯಿಸಿದ ಚಂದ್ರನಿಂದ ರಾತ್ರಿಯು ಶೋಭಾಯಮಾನವಾಗಿರುವಂತೆ ಹರ್ಷಗೊಂಡ ಮುಖದಿಂದ ವೈದೇಹಿಯು ಕಂಗೊಳಿಸಿದಳು. ॥ 8 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಏಕೋನತ್ರಿಂಶಃ ಸರ್ಗಃ ॥ 29 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಇಪ್ಪತ್ತೊಂಭತ್ತನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-36">ಮೂವತ್ತನೆಯ ಸರ್ಗ</p>
<p class="Sub-Heading">ಸೀತೆಯೊಡನೆ ಹೇಗೆ ಮಾತಾಡಬೇಕೆಂಬುದರ ಬಗೆಗೆ ಹನುಮಂತನ ವಿವೇಚನೆ </p>
<p class="Shlok-Number" id="toc_marker-36-1">ಶ್ಲೋಕ - 1</p>
<p class="Shlok">ಹನುಮಾನಪಿ ವಿಶ್ರಾಂತಃ ಸರ್ವಂ ಶುಶ್ರಾವ ತತ್ತ್ವತಃ ।</p>
<p class="Shlok">ಸೀತಾಯಾಸ್ತ್ರಿಜಟಾಯಾಶ್ಚ ರಾಕ್ಷಸೀನಾಂ ಚ ತರ್ಜನಮ್ ॥</p>
<p class="Text">ಅಶೋಕವೃಕ್ಷದ ಮೇಲೆ ಪ್ರಶಾಂತವಾಗಿ ಕುಳಿತ್ತಿದ್ದು ಎಲ್ಲವನ್ನು ಗಮನಿಸುತ್ತಿದ್ದ ಹನುಮಂತನು-ಸೀತಾದೇವಿ ಹೇಳಿದ ಮಾತುಗಳನ್ನು, ತ್ರಿಜಟೆಯು ತಿಳಿಸಿದ ಸ್ವಪ್ನ ವೃತ್ತಾಂತವನ್ನು, ರಾಕ್ಷಸಿಯರು ಸೀತೆಗೆ ಭಯಪಡಿಸಿ ಹೇಳಿದ ಮಾತುಗಳನ್ನು ಯಥಾವತ್ತಾಗಿ ಕಿವಿಗೊಟ್ಟು ಕೇಳಿದನು. ॥ 1 ॥ </p>
<p class="Shlok-Number" id="toc_marker-36-2">ಶ್ಲೋಕ - 2</p>
<p class="Shlok">ಅವೇಕ್ಷಮಾಣಸ್ತಾಂ ದೇವಿಂ ದೇವತಾಮಿವ ನಂದನೇ ।</p>
<p class="Shlok">ತತೋ ಬಹುವಿಧಾಂ ಚಿಂತಾಂ ಚಿಂತಯಾಮಾಸ ವಾನರಃ ॥</p>
<p class="Text">ಬಳಿಕ ವಾನರಶ್ರೇಷ್ಠನಾದ ಹನುಮಂತನು ನಂದನವನದಲ್ಲಿ ದೇವತಾಸ್ತ್ರೀಯು ಕುಳಿತಿರುವಂತೆ ಅಶೋಕವನದಲ್ಲಿ ಕುಳಿತ್ತಿದ್ದ ಸೀತಾದೇವಿಯನ್ನು ನೋಡುತ್ತಾ ಅನೇಕವಿಧವಾಗಿ ಚಿಂತಿಸತೊಡಗಿದನು. ॥ 2 ॥</p>
<p class="Shlok-Number" id="toc_marker-36-3">ಶ್ಲೋಕ - 3</p>
<p class="Shlok">ಯಾಂ ಕಪೀನಾಂ ಸಹಸ್ರಾಣಿ ಸುಬಹೂನ್ಯಯುತಾನಿ ಚ ।</p>
<p class="Shlok">ದಿಕ್ಷು ಸರ್ವಾಸು ಮಾರ್ಗಂತೇ ಸೇಯಮಾಸಾದಿತಾ ಮಯಾ ॥</p>
<p class="Text">ಈ ಸೀತಾದೇವಿಯನ್ನು ಹುಡುಕಲಿಕ್ಕಾಗಿ ಸಾವಿರಾರು ವಾನರರು ಎಲ್ಲ ದಿಕ್ಕುಗಳಿಗೂ ತೆರಳಿ ಹುಡುಕುತ್ತಿದ್ದಾರೆ. ಆದರೆ ಇವಳ ದರ್ಶನ ಭಾಗ್ಯವು ನನಗೆ ದಕ್ಕಿತು. ॥ 3 ॥</p>
<p class="Shlok-Number" id="toc_marker-36-4">ಶ್ಲೋಕ - 4</p>
<p class="Shlok">ಚಾರೇಣ ತು ಸುಯುಕ್ತೇನ ಶತ್ರೋಃ ಶಕ್ತಿಮವೇಕ್ಷತಾ ।</p>
<p class="Shlok">ಗೂಢೇನ ಚರತಾ ತಾವದವೇಕ್ಷಿತಮಿದಂ ಮಯಾ ॥</p>
<p class="Text">ಯುಕ್ತಿಶಾಲಿಯಾದ ಸೇವಕನಿಗೆ (ಗೂಢಚಾರಿ) ಶತ್ರುವಿನ ಬಲಾಬಲಗಳನ್ನು ಚೆನ್ನಾಗಿ, ಸಮಗ್ರವಾಗಿ ತಿಳಿಯುವುದು ಆವಶ್ಯಕ. ಆ ಕಾರ್ಯಕ್ಕಾಗಿ ಬಂದಿರುವ ನಾನು ಯಾರೂ ತಿಳಿಯದಂತೆ ಸಂಚರಿಸಿ ಎಲ್ಲ ವಿಷಯಗಳನ್ನು ಪೂರ್ತಿಯಾಗಿ ತಿಳಿದುಕೊಂಡಿರುವೆನು. ॥ 4 ॥ </p>
<p class="Shlok-Number" id="toc_marker-36-5">ಶ್ಲೋಕ - 5</p>
<p class="Shlok">ರಾಕ್ಷಸಾನಾಂ ವಿಶೇಷಶ್ಚ ಪುರೀ ಚೇಯಮವೇಕ್ಷಿತಾ ।</p>
<p class="Shlok">ರಾಕ್ಷಸಾಧಿಪತೇರಸ್ಯ ಪ್ರಭಾವೋ ರಾವಣಸ್ಯ ಚ ॥</p>
<p class="Text">ರಾಕ್ಷಸರ ಎಲ್ಲ ವಿಶೇಷಗಳನ್ನು ಗಮನಿಸಿದೆ. ಈ ಲಂಕಾ ಪಟ್ಟಣವನ್ನು ಪೂರ್ಣವಾಗಿ ನೋಡಿದೆನು. ರಾಕ್ಷಸರಾಜನಾದ ರಾವಣನ ಪ್ರಭಾವವನ್ನು, ಅವನ ಧೋರಣೆಗಳನ್ನು ತಿಳಿದುಕೊಂಡಿರುವೆನು. ॥ 5 ॥ </p>
<p class="Shlok-Number" id="toc_marker-36-6">ಶ್ಲೋಕ - 6</p>
<p class="Shlok">ಯುಕ್ತಂ ತಸ್ಯಾಪ್ರಮೇಯಸ್ಯ ಸರ್ವಸತ್ತ್ವದಯಾವತಃ ।</p>
<p class="Shlok">ಸಮಾಶ್ವಾಸಯಿತುಂ ಭಾರ್ಯಾಂ ಪತಿದರ್ಶನಕಾಂಕ್ಷಿಣೀಮ್ ॥</p>
<p class="Text">ಅಪ್ರಮೇಯನೂ, ಸರ್ವಪ್ರಾಣಿಗಳ ಮೇಲೆ ದಯೆ ತೋರುವವನೂ, ಅಪರಿಮಿತವಾದ ಬಲಪರಾಕ್ರಮವುಳ್ಳ ಶ್ರೀರಾಮನಿಗೆ ಭಾರ್ಯೆಯಾದ ಈ ಸೀತಾದೇವಿಯು ತನ್ನ ಪತಿಯ ದರ್ಶನಕ್ಕಾಗಿ ಹಾತೊರೆಯುತ್ತಿರುವಳು. ಈಗ ಇವಳನ್ನು ಸಂತೈಸುವುದು ಯುಕ್ತವಾಗಿದೆ. ॥ 6 ॥</p>
<p class="Shlok-Number" id="toc_marker-36-7">ಶ್ಲೋಕ - 7</p>
<p class="Shlok">ಅಹಮಾಶ್ವಾಸಯಾಮ್ಯೇನಾಂ ಪೂರ್ಣಚಂದ್ರನಿಭಾನನಾಮ್ ।</p>
<p class="Shlok">ಅದೃಷ್ಟ ದುಃಖಾಂ ದುಃಖಾರ್ತಾಂ ದುಃಖಸ್ಯಾಂತಮಗಚ್ಛತೀಮ್ ॥</p>
<p class="Text">ಪೂರ್ಣಚಂದ್ರ ಸದೃಶವಾದ ಮುಖದಿಂದ ಕೂಡಿರುವ, ಹಿಂದೆ ದುಃಖವೆಂಬುದನ್ನೇ ಕಾಣದಿದ್ದು, ಈಗ ದುಃಖಾರ್ತಳಾಗಿ, ದುಃಖಗಳಿಗೆ ಕೊನೆಯೇ ಕಾಣದಿರುವ ಇವಳನ್ನು ನಾನೀಗ ಸಂತೈಸಬೇಕಾಗಿದೆ. ॥ 7 ॥ </p>
<p class="Shlok-Number" id="toc_marker-36-8">ಶ್ಲೋಕ - 8</p>
<p class="Shlok">ಯದಿ ಹ್ಯಹಮಿಮಾಂ ದೇವೀಂ ಶೋಕೋಪಹತಚೇತನಾಮ್ ।</p>
<p class="Shlok">ಅನಾಶ್ವಾಸ್ಯ ಗಮಿಷ್ಯಾಮಿ ದೋಷವದ್ಗಮನಂ ಭವೇತ್ ॥</p>
<p class="Text">ತೀವ್ರವಾದ ಶೋಕದಿಂದಾಗಿ ಈಕೆಯ ಮನಸ್ಸು ವ್ಯಾಕುಲವಾಗಿದೆ. ಇಂತಹ ಪರಿಸ್ಥಿತಿಯಲ್ಲಿರುವ ಪತಿವ್ರತಾ ಶಿರೋಮಣಿಯನ್ನು ಸಮಾಧಾನಗೊಳಸದೆ ಹೋಗಿಬಿಟ್ಟರೆ ಲಂಕೆಗೆ ಬಂದ ನನ್ನ ಪ್ರಯಾಣವು ದೋಷಯುಕ್ತವಾದೀತು. ಅರ್ಥಾತ್-ಅರ್ಥವಿಲ್ಲದಂತಾದೀತು. ॥ 8 ॥ </p>
<p class="Shlok-Number" id="toc_marker-36-9">ಶ್ಲೋಕ - 9</p>
<p class="Shlok">ಗತೇ ಹಿ ಮಯಿ ತತ್ರೇಯಂ ರಾಜಪುತ್ರೀ ಯಶಸ್ವಿನೀ ।</p>
<p class="Shlok">ಪರಿತ್ರಾಣಮವಿಂದತೀ ಜಾನಕೀ ಜೀವಿತಂ ತ್ಯಜೇತ್ ॥</p>
<p class="Text">ಯಶಸ್ವಿನಿಯಾದ, ರಾಜಪುತ್ರಿ ಸೀತಾದೇವಿಯನ್ನು ಸಮಾಧಾನಪಡಿಸದೇ ನಾನು ಸುಗ್ರೀವನ ಬಳಿಗೆ ಹೊರಟು ಹೋದೆನಾದರೆ, ಇವಳು ರಕ್ಷಕರನ್ನೇ ಕಾಣದೆ ಪ್ರಾಣಗಳನ್ನು ತೊರೆಯಲೂಬಹುದು. ॥ 9 ॥</p>
<p class="Shlok-Number" id="toc_marker-36-10">ಶ್ಲೋಕ - 10</p>
<p class="Shlok">ಮಯಾ ಚ ಸ ಮಹಾಬಾಹುಃ ಪೂರ್ಣಚಂದ್ರ ನಿಭಾನನಃ ।</p>
<p class="Shlok">ಸಮಾಶ್ವಾಸಯಿತುಂ ನ್ಯಾಯ್ಯಃ ಸೀತಾದರ್ಶನಲಾಲಸಃ ॥</p>
<p class="Text">ಆಜಾನುಬಾಹುವೂ, ಚಂದ್ರನಂತೆ ಆಹ್ಲಾದಕರವಾದ ಮುಖವುಳ್ಳವನೂ, ಸೀತಾದೇವಿಯನ್ನು ನೋಡಲು ತವಕಪಡುತ್ತಿರುವವನೂ ಆದ ಶ್ರೀರಾಮನಿಗೂ ಕೂಡ ಸೀತಾಸಂದೇಶವನ್ನು ತಿಳಿಸಿ ಸಮಾಧಾನಪಡಿಸುವುದು ನ್ಯಾಯವೂ, ಸಮುಚಿತವೂ ಆಗಿದೆ. ॥ 10 ॥ </p>
<p class="Shlok-Number" id="toc_marker-36-11">ಶ್ಲೋಕ - 11</p>
<p class="Shlok">ನಿಶಾಚರೀಣಾಂ ಪ್ರತ್ಯಕ್ಷಮನರ್ಹಂ ಚಾಪಿಭಾಷಣಮ್ ।</p>
<p class="Shlok">ಕಥಂ ನು ಖಲು ಕರ್ತವ್ಯಮಿದಂ ಕೃಚ್ಛ್ರಗತೋ ಹ್ಯಹಮ್ ॥</p>
<p class="Text">ಆದರೆ ಈ ರಾಕ್ಷಸಿಯರ ಎದುರಿನಲ್ಲಿ ಇವಳೊಡನೆ ಮಾತನಾಡುವುದು ಉಚಿತವಲ್ಲ. ಈಗ ನಾನೇನು ಮಾಡಲೀ? ದೊಡ್ಡ ಕ್ಲಿಷ್ಟ ಪರಿಸ್ಥಿತಿಯಲ್ಲಿ ಸಿಕ್ಕಿಕೊಡಿರುವೆನಲ್ಲ! ॥ 11 ॥</p>
<p class="Shlok-Number" id="toc_marker-36-12">ಶ್ಲೋಕ - 12</p>
<p class="Shlok">ಅನೇನ ರಾತ್ರಿಶೇಷೇಣ ಯದಿ ನಾಶ್ವಾಸ್ಯತೇ ಮಯಾ ।</p>
<p class="Shlok">ಸರ್ವಥಾ ನಾಸ್ತಿ ಸಂದೇಹಃ ಪರಿತ್ಯಕ್ಷ್ಯತಿ ಜೀವಿತಮ್ ॥</p>
<p class="Text">ಸ್ವಲ್ಪವೇ ಉಳಿದಿರುವ ಈ ರಾತ್ರಿಯ ಸಮಯದಲ್ಲೇ ನಾನು ಇವಳನ್ನು ಸಮಾಧಾನಪಡಿಸದಿದ್ದರೆ ಇವಳು ತನ್ನ ಜೀವಿತವನ್ನು ತ್ಯಜಿಸುವುದು ನಿಶ್ಚಯ. ಇದರಲ್ಲಿ ಸಂದೇಹವೇ ಇಲ್ಲ. ॥ 12 ॥ </p>
<p class="Shlok-Number" id="toc_marker-36-13">ಶ್ಲೋಕ - 13</p>
<p class="Shlok">ರಾಮಶ್ಚ ಯದಿ ಪೃಚ್ಛೇನ್ಮಾಂ ಕಿಂ ಮಾಂ ಸೀತಾಬ್ರವೀದ್ವಚಃ ।</p>
<p class="Shlok">ಕಿಮಹಂ ತಂ ಪ್ರತಿಬ್ರೂಯಾಮಸಂಭಾಷ್ಯ ಸುಮಧ್ಯಮಾಮ್ ॥</p>
<p class="Text">ಸುಂದರಿಯಾದ ಇವಳೊಡನೆ ನಾನು ಮಾತನಾಡದೆ ಶ್ರೀರಾಮನ ಬಳಿಗೆ ಹೋದಾಗ ‘ಸೀತೆಯು ನನ್ನ ಕುರಿತು ಏನು ಹೇಳಿದಳು?’ ಎಂದು ರಾಮನು ಕೇಳಿದರೆ ಏನೆಂದುತ್ತರಿಸಲೀ? ॥ 13 ॥ </p>
<p class="Shlok-Number" id="toc_marker-36-14">ಶ್ಲೋಕ - 14</p>
<p class="Shlok">ಸೀತಾಸಂದೇಶರಹಿತಂ ಮಾಮಿತಸ್ತ್ವರಯಾ ಗತಮ್ ।</p>
<p class="Shlok">ನಿರ್ದಹೇದಪಿ ಕಾಕುತ್ಸ್ಥಃ ಕ್ರುದ್ಧಸ್ತೀವ್ರೇಣ ಚಕ್ಷುಷಾ ॥</p>
<p class="Text">ಸೀತೆಯ ಸಂದೇಶವನ್ನು ಪಡೆಯದೆ ನಾನು ಅವಸರದಿಂದ ಅಲ್ಲಿಗೆ ಹೊರಟುಹೋದರೆ ಕಾಕುತ್ಸ್ಥನಾದ ಶ್ರೀರಾಮನು ಕ್ರುದ್ಧನಾಗಿ ತನ್ನ ತೀಕ್ಷ್ಣವಾದ ಕಣ್ಣುಗಳಿಂದ ನನ್ನನ್ನು ಸುಟ್ಟು ಬಿಡಬಹುದು. ॥ 14 ॥</p>
<p class="Shlok-Number" id="toc_marker-36-15">ಶ್ಲೋಕ - 15</p>
<p class="Shlok">ಯದಿ ಚೋದ್ಯೋಜಯಿಷ್ಯಾಮಿ ಭರ್ತಾರಂ ರಾಮಕಾರಣಾತ್ ।</p>
<p class="Shlok">ವ್ಯರ್ಥಮಾಗಮನಂ ತಸ್ಯ ಸಸೈನ್ಯಸ್ಯ ಭವಿಷ್ಯತಿ ॥</p>
<p class="Text">ರಾಮಕಾರ್ಯಾರ್ಥವಾಗಿ ಯುದ್ಧಕ್ಕಾಗಿ ಸುಗ್ರೀವನನ್ನು ಪ್ರಚೋದಿಸಿ, ಅವನು ಸೈನ್ಯಸಮೇತ ಇಲ್ಲಿಗೆ ಬಂದರೂ, ಅವನ ಬರುವಿಕೆಯು ವ್ಯರ್ಥವೇ ಆಗುತ್ತದೆ. ಏಕೆಂದರೆ ಆ ವೇಳೆಗೆ ಸೀತೆಯೇ ಬದುಕಿರುವುದಿಲ್ಲ. ॥ 15 ॥ </p>
<p class="Shlok-Number" id="toc_marker-36-16">ಶ್ಲೋಕ - 16</p>
<p class="Shlok">ಅಂತರಂ ತ್ವಹಮಾಸಾದ್ಯ ರಾಕ್ಷಸೀನಾಮಿಹ ಸ್ಥಿತಃ ।</p>
<p class="Shlok">ಶನೈರಾಶ್ವಾಸಯಿಷ್ಯಾಮಿ ಸಂತಾಪಬಹುಲಾಮಿಮಾಮ್ ॥</p>
<p class="Text">ಆದುದರಿಂದ ನಾನು ಇಲ್ಲಿಯೇ ಕುಳಿತ್ತಿದ್ದು, ರಾಕ್ಷಸಿಯರ ಲಕ್ಷ್ಯ ಬೆರೆಡೆಗೆ ಹೋದಾಗ ಅಥವಾ ಬಳಿಯಲ್ಲಿ ಇಲ್ಲದಿರುವ ಸಮಯವನ್ನು ಸಾಧಿಸಿ ಹೆಚ್ಚಾಗಿ ಸಂತಾಪಪಡುತ್ತಿರುವ ಸೀತಾದೇವಿಯನ್ನು ನಿಧಾನವಾಗಿ ಸಮಾಧಾನಗೊಳಿಸುತ್ತೇನೆ. ॥16॥</p>
<p class="Shlok-Number" id="toc_marker-36-17">ಶ್ಲೋಕ - 17</p>
<p class="Shlok">ಅಹಂ ತ್ವತಿತನುಶ್ಚೈವ ವಾನರಶ್ಚ ವಿಶೇಷತಃ ।</p>
<p class="Shlok">ವಾಚಂ ಚೋದಾಹರಿಷ್ಯಾಮಿ ಮಾನುಷೀಮಿಹ ಸಂಸ್ಕೃತಾಮ್ ॥</p>
<p class="Text">ನಾನು ಪ್ರಸ್ತುತ ಸೂಕ್ಷ್ಮರೂಪವನ್ನು ಧರಿಸಿರುವೆನು. ಅದರಲ್ಲಿಯೂ ವಿಶೇಷವಾಗಿ ವಾನರನು. ಮಾನವರ ರೀತಿಯಲ್ಲಿ ನಾನು ಇವಳಲ್ಲಿ ಸರಳ ಸಂಸ್ಕೃತ ಭಾಷೆಯಲ್ಲೇ ಮಾತಾಡುತ್ತೇನೆ. ॥ 17 ॥</p>
<p class="Shlok-Number" id="toc_marker-36-18">ಶ್ಲೋಕ - 18</p>
<p class="Shlok">ಯದಿ ವಾಚಂ ಪ್ರದಾಸ್ಯಾಮಿ ದ್ವಿಜಾತಿರಿವ ಸಂಸ್ಕೃತಾಮ್ ।</p>
<p class="Shlok">ರಾವಣಂ ಮನ್ಯಮಾನಾ ಮಾಂ ಸೀತಾ ಭೀತಾ ಭವಿಷ್ಯತಿ ॥</p>
<p class="Text"> ವಿದ್ವಾಂಸರಾಡುವ ಸಂಸ್ಕೃತದಲ್ಲಿ ನಾನು ಸಂಭಾಷಿಸಿದರೆ ವಾನರನಾದ ಈತನು ಹೀಗೆ ಸ್ವಚ್ಛವಾದ ಸಂಸ್ಕೃತದಲ್ಲಿ ಹೇಗೆ ಮಾತಾಡಬಲ್ಲನು? ಎಂದು ಸಂದೇಹಿಸಿ ಇವನು ರಾವಣನೆಂದೇ ಭಾವಿಸಿ ಭಯಪಡಬಹುದು. ॥ 18 ॥ </p>
<p class="Shlok-Number" id="toc_marker-36-19">ಶ್ಲೋಕ - 19</p>
<p class="Shlok">ವಾನರಸ್ಯ ವಿಶೇಷೇಣ ಕಥಂ ಸ್ಯಾದಭಿಭಾಷಣಮ್ ।</p>
<p class="Shlok">ಅವಶ್ಯಮೇವ ವಕ್ತವ್ಯಂ ಮಾನುಷಂ ವಾಕ್ಯಮರ್ಥವತ್ ॥</p>
<p class="Text">ಆದರೂ ನಾನು ಇವಳೊಡನೆ ಅರ್ಥವತ್ತಾಗಿ ಸಾಮಾನ್ಯ ಮನುಷ್ಯರಂತೆ ಮಾತನಾಡುವೆನು. ಮಾನವ ಸಹಜವಾದ ಮಾತುಗಳನ್ನಾಡುವುದರಿಂದಲೇ ಅನಿಂದಿತೆಯಾದ ಇವಳನ್ನು ನಾನು ಸಮಾಧಾನಗೊಳಿಸಬಹುದು. ॥ 19 ॥</p>
<p class="Shlok-Number" id="toc_marker-36-20">ಶ್ಲೋಕ - 20</p>
<p class="Shlok">ಮಯಾ ಸಾಂತ್ವಯಿತುಂ ಶಕ್ಯಾ ನಾನ್ಯಥೇಯಮನಿಂದಿತಾ ।</p>
<p class="Shlok">ಸೇಯಮಾಲೋಕ್ಯ ಮೇ ರೂಪಂ ಜಾನಕೀ ಭಾಷಿತಂ ತಥಾ ॥</p>
<p class="Text"> ಇಷ್ಟರವರೆಗೆ ರಾಕ್ಷಸಿಯರಿಂದ ಮೊದಲೇ ಇವಳು ಭಯಪಟ್ಟಿರುವಳು. ಈಗ ನನ್ನ ರೂಪವನ್ನು ನೋಡಿ ನನ್ನ ಮಾತುಗಳನ್ನು ಕೇಳಿ ಇವಳು ಇನ್ನೂ ಹೆಚ್ಚಾಗಿ ಭಯಪಡಬಹುದು. ॥ 20 ॥ </p>
<p class="Shlok-Number" id="toc_marker-36-21">ಶ್ಲೋಕ - 21</p>
<p class="Shlok">ರಕ್ಷೋಭಿಸ್ತ್ರಾಸಿತಾ ಪೂರ್ವಂ ಭೂಯಸ್ತ್ರಾಸಂ ಗಮಿಷ್ಯತಿ ।</p>
<p class="Shlok">ತತೋ ಜಾತಪರಿತ್ರಾಸಾ ಶಬ್ದಂ ಕುರ್ಯಾನ್ಮನಸ್ವಿನೀ ॥</p>
<p class="Text">ಬುದ್ಧಿವಂತಳೂ, ವಿಶಾಲಾಕ್ಷಿಯೂ ಆದ ಸೀತಾದೇವಿಯು ನನ್ನನ್ನು ಕಾಮರೂಪಿಯಾದ ರಾವಣನೆಂದು ಭಾವಿಸಿ ಭಯಗೊಂಡು ಆರ್ತನಾದವನ್ನು ಮಾಡಬಹುದು. ॥ 21 ॥</p>
<p class="Shlok-Number" id="toc_marker-36-22">ಶ್ಲೋಕ - 22</p>
<p class="Shlok">ಜಾನಾನಾ ಮಾಂ ವಿಶಾಲಾಕ್ಷೀ ರಾವಣಂ ಕಾಮರೂಪಿಣಮ್ ।</p>
<p class="Shlok">ಸೀತಯಾ ಚ ಕೃತೇ ಶಬ್ದೇ ಸಹಸಾ ರಾಕ್ಷಸೀಗಣಃ ॥</p>
<p class="Text">ಸೀತಾದೇವಿಯ ಆರ್ತನಾದವನ್ನು ಕೇಳಿ ಯಮಕಿಂಕರರಂತೆ ಇರುವ ರಾಕ್ಷಸಿಯರ ಗುಂಪು ಒಡನೆಯೇ ನಾನಾವಿಧವಾದ ಆಯುಧಗಳನ್ನು ಹಿಡಿದುಕೊಂಡು ನನ್ನನ್ನು ಎದುರಿಸಲೂಬಹುದು. ॥ 22 ॥</p>
<p class="Shlok-Number" id="toc_marker-36-23">ಶ್ಲೋಕ - 23</p>
<p class="Shlok">ನಾನಾಪ್ರಹರಣೋ ಘೋರಃ ಸಮೇಯಾದಂತಕೋಪಮಃ ।</p>
<p class="Shlok">ತತೋ ಮಾಂ ಸಂಪರಿಕ್ಷಿಪ್ಯ ಸರ್ವತೋ ವಿಕೃತಾನನಾಃ ॥</p>
<p class="Text">ವಿಕಾರವಾದ ಮುಖವುಳ್ಳ, ಮಹಾಬಲಶಾಲಿಯಾದ ರಕ್ಕಸಿಯರೆಲ್ಲರೂ ಎಲ್ಲ ಕಡೆಯಿಂದ ನನ್ನನ್ನು ಸುತ್ತುವರಿದು ವಧೆ ಮಾಡಬಹುದು ಅಥವಾ ಬಂಧಿಸಲೂ ಪ್ರಯತ್ನಿಸಬಹುದು.॥23॥</p>
<p class="Shlok-Number" id="toc_marker-36-24">ಶ್ಲೋಕ - 24</p>
<p class="Shlok">ವಧೇ ಚ ಗ್ರಹಣೇ ಚೈವ ಕುರ್ಯುರ್ಯತ್ನಂ ಯಥಾಬಲಮ್ ।</p>
<p class="Shlok">ಗೃಹ್ಯ ಶಾಖಾಃ ಪ್ರಶಾಖಾಶ್ಚ ಸ್ಕಂಧಾಂಶ್ಚೋತ್ತಮಶಾಖಿನಾಮ್ ॥</p>
<p class="Text">ರೆಂಬೆಗಳನ್ನೂ, ಚಿಕ್ಕಕೊಂಬೆಗಳನ್ನೂ, ದಪ್ಪವಾದ ಕೊಂಬೆಗಳುಳ್ಳ ಮರಗಳನ್ನು ಹಿಡಿದುಕೊಂಡು ಓಡುತ್ತಿರುವ ನನ್ನನ್ನು ನೋಡಿ ಆ ರಕ್ಕಸಿಯರು ಭಯ ಸಂದೇಹಗಳನ್ನು ಹೊಂದುವರು. ॥ 24 ॥</p>
<p class="Shlok-Number" id="toc_marker-36-25">ಶ್ಲೋಕ - 25</p>
<p class="Shlok">ದೃಷ್ಟ್ವಾ ವಿಪರಿಧಾವಂತಂ ಭವೇಯುರ್ಭಯಶಂಕಿತಾಃ ।</p>
<p class="Shlok">ಮಮ ರೂಪಂ ಚ ಸಂಪ್ರೇಕ್ಷ್ಯವನೇ ವಿಚರತೋ ಮಹತ್ ॥</p>
<p class="Text"> ಈ ವನದಲ್ಲಿ ಅತ್ತ-ಇತ್ತ ಸಂಚರಿಸುತ್ತಿರುವ ನನ್ನ ಬೃಹದ್ರೂಪವನ್ನು ಕಂಡು ಭಯಭೀತರಾಗಿ ಅವರು ವಿಕಾರವಾದ ಧ್ವನಿಗಳಿಂದ ಕಿರಿಚಿಕೊಳ್ಳಬಹುದು. ॥ 25 ॥</p>
<p class="Shlok-Number" id="toc_marker-36-26">ಶ್ಲೋಕ - 26</p>
<p class="Shlok">ರಾಕ್ಷಸ್ಯೋ ಭಯವಿತ್ರಸ್ತಾ ಭವೇಯುರ್ವಿಕೃತಾನನಾಃ ।</p>
<p class="Shlok">ತತಃ ಕುರ್ಯುಃ ಸಮಾಹ್ವಾನಂ ರಾಕ್ಷಸ್ಯೋ ರಕ್ಷಸಾಮಪಿ ॥</p>
<p class="Text">ಬಳಿಕ ಅವರು ರಾಕ್ಷಸೇಂದ್ರನಾದ ರಾವಣನ ಭವನಕ್ಕೆ ಹೋಗಿ ರಕ್ಷಣೆಗಾಗಿ ಅವನಿಂದ ನಿಯುಕ್ತರಾದ ರಾಕ್ಷಸರನ್ನು ಆಹ್ವಾನಿಸಬಹುದು. ॥ 26 ॥ </p>
<p class="Shlok-Number" id="toc_marker-36-27">ಶ್ಲೋಕ - 27</p>
<p class="Shlok">ರಾಕ್ಷಸೇಂದ್ರನಿಯುಕ್ತಾನಾಂ ರಾಕ್ಷಸೇಂದ್ರನಿವೇಶನೇ ।</p>
<p class="Shlok">ತೇ ಶೂಲಶಕ್ತಿನಿಸ್ತ್ರಿಂಶವಿವಿಧಾಯುಧಪಾಣಯಃ ॥</p>
<p class="Text">ಆ ರಾಕ್ಷಸರು ಶೂಲಗಳೂ, ಭಲ್ಲೆಗಳೂ, ಖಡ್ಗಗಳೂ ಮುಂತಾದ ಆಯುಧಗಳನ್ನು ಎತ್ತಿಕೊಂಡು ನನ್ನೊಡನೆ ಹೋರಾಡಲು ವೇಗವಾಗಿ ಇಲ್ಲಿಗೆ ಬರಬಹುದು. ॥ 27 ॥ </p>
<p class="Shlok-Number" id="toc_marker-36-28">ಶ್ಲೋಕ - 28</p>
<p class="Shlok">ಆಪತೇಯುರ್ವಿಮರ್ದೇಽಸ್ಮಿನ್ ವೇಗೇನೋದ್ವೇಗಕಾರಣಾತ್ ।</p>
<p class="Shlok">ಸಂರುದ್ಧಸ್ತೈಸ್ತು ಪರಿತೋ ವಿಧಮನ್ ರಕ್ಷಸಾಂ ಬಲಮ್ ॥</p>
<p class="Text">ಅವರೆಲ್ಲರೂ ಒಟ್ಟಾಗಿ ಬಂದು ನನ್ನನ್ನು ಸುತ್ತುಗಟ್ಟಿ ಯುದ್ಧಕ್ಕೆ ನಿಂತರೂ ನಾನು ಆ ರಾಕ್ಷಸಸೈನ್ಯವನ್ನು ಧ್ವಂಸಮಾಡಬಲ್ಲೆ. ಆದರೆ ಕಾದಾಟದಲ್ಲಿ ಸಿಲುಕಿ ಮಹೋದಧಿಯ ಆಚೆ ದಡಕ್ಕೆ ಹೊಗಲು ನನಗೆ ಸಾಧ್ಯವಾಗದೇ ಇರಬಹುದು. ॥ 28 ॥ </p>
<p class="Shlok-Number" id="toc_marker-36-29">ಶ್ಲೋಕ - 29</p>
<p class="Shlok">ಶಕ್ನುಯಾಂ ನ ತು ಸಂಪ್ರಾಪ್ತುಂ ಪರಂ ಪಾರಂ ಮಹೋದಧೇಃ ।</p>
<p class="Shlok">ಮಾಂ ವಾ ಗೃಹ್ಣೀಯುರಾಪ್ಲುತ್ಯ ಬಹವಃ ಶೀಘ್ರಕಾರಿಣಃ ॥</p>
<p class="Text">ಚುರುಕಾದ ಕೆಲವು ಮಂದಿ ರಾಕ್ಷಸರು ನನ್ನನ್ನು ಸುತ್ತುವರಿದು ಬಂಧಿಸಲುಬಹುದು. ಆ ಸ್ಥಿತಿಯಲ್ಲಿ ನಾನು ಶ್ರೀರಾಮನ ಸಂದೇಶವನ್ನು ಸೀತೆಗೆ ಮುಟ್ಟಿಸಲಾರೆನು. ನಾನು ಬಂದಿರುವ ಕಾರ್ಯವು ನೆರವೇರದು. ॥ 29 ॥</p>
<p class="Shlok-Number" id="toc_marker-36-30">ಶ್ಲೋಕ - 30</p>
<p class="Shlok">ಸ್ಯಾದಿಯಂ ಚಾಗೃಹೀತಾರ್ಥಾ ಮಮ ಚ ಗ್ರಹಣಂ ಭವೇತ್ ।</p>
<p class="Shlok">ಹಿಂಸಾಭಿರುಚಯೋ ಹಿಂಸ್ಯುರಿಮಾಂ ವಾ ಜನಕಾತ್ಮಜಾಮ್ ॥</p>
<p class="Text">ಹಿಂಸಾಪ್ರವೃತ್ತಿಯವರಾದ ರಾಕ್ಷಸರು ಈ ಜಾನಕಿದೇವಿಯನ್ನು ಇನ್ನೂ ಹೆಚ್ಚಾಗಿ ಹಿಂಸಿಸಬಹುದು. ಅದರಿಂದಾಗಿ ರಾಮ-ಸುಗ್ರೀವರು ನನಗೆ ಒಪ್ಪಿಸಿದ ಸೀತಾನ್ವೇಷಣ ಕಾರ್ಯವು ಭಂಗವಾಗಬಹುದು. ॥ 30 ॥ </p>
<p class="Shlok-Number" id="toc_marker-36-31">ಶ್ಲೋಕ - 31</p>
<p class="Shlok">ವಿಪನ್ನಂ ಸ್ಯಾತ್ತತಃ ಕಾರ್ಯಂ ರಾಮಸುಗ್ರೀವಯೋರಿದಮ್ ।</p>
<p class="Shlok">ಉದ್ದೇಶೇ ನಷ್ಟಮಾರ್ಗೇಽಸ್ಮಿನ್ ರಾಕ್ಷಸೈಃ ಪರಿವಾರಿತೇ ॥</p>
<p class="Text">ಜಾನಕಿದೇವಿ ಇರುವ ಈ ರಹಸ್ಯ ಸ್ಥಳಕ್ಕೆ ಬರಲು ಯಾವ ಮಾರ್ಗವೂ ಇಲ್ಲ. ಸುತ್ತಲೂ ಸಮುದ್ರವಿದೆ. ಮೇಲಾಗಿ ರಾಕ್ಷಸರು ಈ ಸ್ಥಳವನ್ನು ನಿರಂತರವಾಗಿ ಕಾವಲು ಕಾಯುತ್ತಿದ್ದಾರೆ. ॥ 31 ॥ </p>
<p class="Shlok-Number" id="toc_marker-36-32">ಶ್ಲೋಕ - 32</p>
<p class="Shlok">ಸಾಗರೇಣ ಪರೀಕ್ಷಿಪ್ತೇ ಗುಪ್ತೇ ವಸತಿ ಜಾನಕೀ ।</p>
<p class="Shlok">ವಿಶಸ್ತೇ ವಾ ಗೃಹೀತೇ ವಾ ರಕ್ಷೋಭಿರ್ಮಯಿ ಸಂಯುಗೇ ॥</p>
<p class="Text">ನಾನು ಯುದ್ಧದಲ್ಲಿ ರಾಕ್ಷಸರಿಂದ ಬಂಧಿತನಾದರೆ, ಇವಳ ಸುಳಿವು ಯಾರಿಗೂ ಸಿಕ್ಕದಂತಾಗಿ ರಾಮ-ಸುಗ್ರೀವರ ಪ್ರಯತ್ನವೆಲ್ಲವೂ ನಿಷ್ಫಲವಾಗುತ್ತದೆ. ॥ 32 ॥ </p>
<p class="Shlok-Number" id="toc_marker-36-33">ಶ್ಲೋಕ - 33</p>
<p class="Shlok">ನಾನ್ಯಂ ಪಶ್ಯಾಮಿ ರಾಮಸ್ಯ ಸಾಹಾಯ್ಯಂ ಕಾರ್ಯಸಾಧನೇ ।</p>
<p class="Shlok">ವಿಮೃಶಂಶ್ಚ ನ ಪಶ್ಯಾಮಿ ಯೋ ಹತೇ ಮಯಿ ವಾನರಃ ॥</p>
<p class="Text">ರಾಕ್ಷಸರೊಡನೆ ಯುದ್ಧ ಮಾಡುವಾಗ ನಾನೇನಾದರೂ ಹತನಾದರೆ ಶ್ರೀರಾಮನ ಕಾರ್ಯಕ್ಕಾಗಿ ನೂರು ಯೋಜನ ವಿಸ್ತಾರವಾದ ಸಮುದ್ರವನ್ನು ದಾಟಿಕೊಂಡು ಬರಲು ಎಷ್ಟು ಆಲೋಚಿಸಿದರೂ ಸಮರ್ಥನಾದ ಬೇರೊಬ್ಬ ವಾನರನು ಕಂಡುಬರುವುದಿಲ್ಲ. ॥ 33 ॥</p>
<p class="Shlok-Number" id="toc_marker-36-34">ಶ್ಲೋಕ - 34</p>
<p class="Shlok">ಶತಯೋಜನವಿಸ್ತೀರ್ಣಂ ಲಂಘಯೇತ ಮಹೋದಧಿಮ್ ।</p>
<p class="Shlok">ಕಾಮಂ ಹಂತುಂ ಸಮರ್ಥೋಽಸ್ಮಿ ಸಹಸ್ರಾಣ್ಯಪಿ ರಕ್ಷಸಾಮ್ ॥</p>
<p class="Text">ಸಾವಿರಾರು ರಾಕ್ಷಸರನ್ನು ಸಂಹರಿಸಲು ನಾನು ಸಮರ್ಥನಾಗಿರುವೆನು. ಆದರೆ ಈ ರಾಕ್ಷಸರೊಡನೆ ಯುದ್ಧದಲ್ಲಿ ಸಿಲುಕಿ ಅನೇಕ ದಿನಗಳು ಕಳೆದರೆ ಮಹೋದಧಿಯ ಆಚೆ ದಡಕ್ಕೆ ಸಕಾಲದಲ್ಲಿ ಹೋಗಲು ಸಾಧ್ಯವಾಗಲಾರದು. ॥ 34 ॥</p>
<p class="Shlok-Number" id="toc_marker-36-35">ಶ್ಲೋಕ - 35</p>
<p class="Shlok">ನ ತು ಶಕ್ಷ್ಯಾಮಿ ಸಂಪ್ರಾಪ್ತುಂ ಪರಂ ಪಾರಂ ಮಹೋದಧೇಃ ।</p>
<p class="Shlok">ಅಸತ್ಯಾನಿ ಚ ಯುದ್ಧಾನಿ ಸಂಶಯೋ ಮೇ ನ ರೋಚತೇ ॥</p>
<p class="Text">ಯುದ್ಧರಂಗದಲ್ಲಿ ಜಯಾಪಜಯಗಳು ಅನಿಶ್ಚಿತವಾದುವುಗಳು. ಸಂಶಯಾತ್ಮಕವಾದ ಕಾರ್ಯವನ್ನು ಮಾಡುವುದು ನನಗೆ ರುಚಿಸುವುದಿಲ್ಲ. ಪ್ರಾಜ್ಞನಾದವನು ಯಾರೇ ಆಗಿರಲಿ, ಸಂಶಯಾಸ್ಪದ ಕಾರ್ಯವನ್ನು ವಿಚಾರವಿಲ್ಲದೆ ನಿಃಸಂಶಯವಾಗಿ ಹೇಗೆ ತಾನೇ ಮಾಡುವನು. ॥ 35 ॥</p>
<p class="Shlok-Number" id="toc_marker-36-36">ಶ್ಲೋಕ - 36</p>
<p class="Shlok">ಕಶ್ಚನಿಃಸಂಶಯಂ ಕಾರ್ಯಂ ಕುರ್ಯಾತ್ ಪ್ರಾಜ್ಞಃ ಸಸಂಶಯಮ್ ।</p>
<p class="Shlok">ಪ್ರಾಣತ್ಯಾಗಶ್ಚ ವೈದೇಹ್ಯಾ ಭವೇದನಭಿಭಾಷಣೇ ॥</p>
<p class="Text"> ಸೀತೆಯೊಡನೆ ಮಾತನಾಡುವುದರಿಂದ ಈ ಒಂದು ಮಹತ್ತರವಾದ ವಿಪತ್ತು(ಯುದ್ಧವು) ಸಂಭವಿಸುವುದು. ಆದರೆ ಈಗ ನಾನು ಇವಳೊಡನೆ ಮಾತಾಡದಿದ್ದರೆ ವೈದೇಹಿಯ ಪ್ರಾಣತ್ಯಾಗವೇ ಆಗಿತ್ತದೆ. ॥ 36 ॥ </p>
<p class="Shlok-Number" id="toc_marker-36-37">ಶ್ಲೋಕ - 37</p>
<p class="Shlok">ಏಷ ದೋಷೋ ಮಹಾನ್ ಹಿ ಸ್ಯಾನ್ಮಮ ಸೀತಾಭಿಭಾಷಣೇ ।</p>
<p class="Shlok">ಭೂತಾಶ್ಚಾರ್ಥಾ ವಿನಶ್ಯಂತಿ ದೇಶಕಾಲವಿರೋಧಿತಾಃ ॥</p>
<p class="Text">ನಿಶ್ಚಿತವಾಗಿ ಸಲವಾಗುವ ಕಾರ್ಯಗಳೂ ಕೂಡ ಅವಿವೇಕಿಯಾದ ದೂತನು ದೇಶ-ಕಾಲಗಳಿಗೆ ವಿರುದ್ಧವಾಗಿ ಕೈಗೊಂಡರೆ ಸೂರ್ಯೋದಯವಾದೊಡನೆ ಕತ್ತಲೆಯು ನಶಿಸುವಂತೆ ನಿಷ್ಫಲವಾಗುತ್ತವೆ. ॥37॥ </p>
<p class="Shlok-Number" id="toc_marker-36-38">ಶ್ಲೋಕ - 38</p>
<p class="Shlok">ವಿಕ್ಲವಂ ದೂತಮಾಸಾದ್ಯ ತಮಃ ಸೂರ್ಯೋದಯೇ ಯಥಾ ।</p>
<p class="Shlok">ಅರ್ಥಾನರ್ಥಾಂತರೇ ಬುದ್ಧಿರ್ನಿಶ್ಚಿತಾಪಿ ನ ಶೋಭತೇ ॥</p>
<p class="Text">ಲಾಭ-ನಷ್ಟಗಳನ್ನು ನೋಡಿ ರಾಜನು ತನ್ನ ಮಂತ್ರಿಗಳೊಂದಿಗೆ ಚರ್ಚಿಸಿ ನಿಶ್ಚಯಿಸಿದ ಕಾರ್ಯವಾದರೂ, ಅವಿವೇಕಿಯಾದ ದೂತನಿಂದ ಅದು ಸಲವಾಗಲಾರದು. ಏಕೆಂದರೆ ಅಸಮರ್ಥನಾದರೂ ತಾನು ಸಮರ್ಥನೆಂಬ ಅಹಂಕಾರದಿಂದ ದೂತನು ಕಾರ್ಯಗಳನ್ನು ಹಾಳು ಮಾಡುತ್ತಾನೆ. ॥ 38 ॥</p>
<p class="Shlok-Number" id="toc_marker-36-39">ಶ್ಲೋಕ - 39</p>
<p class="Shlok">ಘಾತಯಂತಿ ಹಿ ಕಾರ್ಯಾಣಿ ದೂತಾಃ ಪಂಡಿತಮಾನಿನಃ ।</p>
<p class="Shlok">ನ ವಿನಶ್ಯೇತ್ ಕಥಂ ಕಾರ್ಯಂ ವೈಕ್ಲವ್ಯಂ ನ ಕಥಂ ಭವೇತ್ ॥</p>
<p class="Text"> ಶ್ರೀರಾಮನ ಕಾರ್ಯವು ಹಾಳಾಗದೆ ಸಿದ್ಧಿಸುವುದು ಹೇಗೆ? ನಾನು ಬುದ್ಧಿಹೀನನೆಂದು ಕಾಣಿಸದೆ ಇರುವುದು ಹೇಗೆ? ಸಮುದ್ರ ಲಂಘನವು ವ್ಯರ್ಥವಾಗದಿರುವುದು ಹೇಗೆ? ॥ 39 ॥</p>
<p class="Shlok-Number" id="toc_marker-36-40">ಶ್ಲೋಕ - 40</p>
<p class="Shlok">ಲಂಘನಂ ಚ ಸಮುದ್ರಸ್ಯ ಕಥಂ ನು ನ ವೃಥಾ ಭವೇತ್ ।</p>
<p class="Shlok">ಕಥಂ ನು ಖಲು ವಾಕ್ಯಂ ಮೇ ಶೃಣುಯಾನ್ನೋದ್ವಿಜೇತ ವಾ ॥</p>
<p class="Text">ಸೀತಾದೇವಿಯು ಭಯಸಂದೇಹಗಳಿಲ್ಲದ ರೀತಿಯಿಂದ ಅವಳಿಗೆ ನನ್ನ ಮಾತನ್ನು ಹೇಗೆ ತಿಳಿಸಲಿ? ಮುಂತಾಗಿ ಆಲೋಚಿಸಿ ಪ್ರಾಜ್ಞನಾದ ಹನುಮಂತನು ತತ್ಕಾಲೋಚಿತವಾದ ಕರ್ತವ್ಯವನ್ನು ಮಾಡಲು ನಿಶ್ಚಯಿಸಿದನು. ॥ 40 ॥</p>
<p class="Shlok-Number" id="toc_marker-36-41">ಶ್ಲೋಕ - 41</p>
<p class="Shlok">ಇತಿ ಸಂಚಿಂತ್ಯ ಹನುಮಾಂಶ್ಚಕಾರ ಮತಿಮಾನ್ ಮತಿಮ್ ।</p>
<p class="Shlok">ರಾಮಮಕ್ಲಿಷ್ಟಕರ್ಮಾಣಂ ಸ್ವಬಂಧುಮನುಕೀರ್ತಯನ್ ॥</p>
<p class="Text">ನನ್ನ ಸ್ವಾಮಿಯಾದ ಶ್ರೀರಾಮನು ಎಂತಹ ಕ್ಲಿಷ್ಟವಾದ ಕಾರ್ಯವನ್ನಾದರೂ ಲೀಲಾ ಮಾತ್ರದಿಂದ ನೆರವೇರಿಸುವನು. ಇವಳ ಮನಸ್ಸು ಶ್ರೀರಾಮನಲ್ಲೇ ಸಂಲಗ್ನವಾಗಿದೆ. ಅದರಿಂದ ಶ್ರೀರಾಮನನ್ನು ಕೀರ್ತಿಸಿ ಇವಳ ಭಯಸಂದೇಹಗಳನ್ನು ಇಲ್ಲವಾಗಿಸುತ್ತೇನೆ. (ನಾನು ಅವಳಿಗೆ ಕಂಡುಬಂದರೆ ಅವಳು ಉದ್ವೇಗಗೊಳ್ಳುವಳು. ಅದಕ್ಕಾಗಿ ಅವಳಿಗೆ ಕಾಣಿಸದೆ ಶ್ರೀರಾಮನ ಗುಣಕೀರ್ತನೆಯನ್ನು ಮಾಡುತ್ತಾ ಅವಳನ್ನು ಪ್ರಸನ್ನಗೊಳಿಸುತ್ತೇನೆ.) ॥ 41 ॥ </p>
<p class="Shlok-Number" id="toc_marker-36-42">ಶ್ಲೋಕ - 42</p>
<p class="Shlok">ನೈನಾಮುದ್ವೇಜಯಿಷ್ಯಾಮಿ ತದ್ಬಂಧುಗತಮಾನಸಾಮ್ ।</p>
<p class="Shlok">ಇಕ್ಷ್ವಾಕೂಣಾಂ ವರಿಷ್ಠಸ್ಯ ರಾಮಸ್ಯ ವಿದಿತಾತ್ಮನಃ ॥</p>
<p class="Shlok-Number" id="toc_marker-36-43">ಶ್ಲೋಕ - 43</p>
<p class="Shlok">ಶುಭಾನಿ ಧರ್ಮಯುಕ್ತಾನಿ ವಚನಾನಿ ಸಮರ್ಪಯನ್ ।</p>
<p class="Shlok">ಶ್ರಾವಯಿಷ್ಯಾಮಿ ಸರ್ವಾಣಿ ಮಧುರಾಂ ಪ್ರಬ್ರುವನ್ ಗಿರಮ್ ।</p>
<p class="Shlok">ಶ್ರದ್ಧಾಸ್ಯತಿ ಯಥಾ ಹೀಯಂ ತಥಾ ಸರ್ವಂ ಸಮಾದಧೇ ॥</p>
<p class="Text">ಇಕ್ಷ್ವಾಕುವಂಶದಲ್ಲೇ ಶ್ರೇಷ್ಠನಾದ, ಆತ್ಮವಿದನಾದ, ಪರಮಾತ್ಮ ಸ್ವರೂಪನಾದ, ಶ್ರೀರಾಮನಿಗೆ ಸಂಬಂಧಿಸಿದ ಶುಭಕರವೂ, ಧರ್ಮಯುಕ್ತವೂ ಆದ ಸಮಸ್ತ ವಿಷಯಗಳನ್ನು ವಿವರಿಸುತ್ತೇನೆ. ಮೃದುಮಧುರ ವಚನಗಳನ್ನು ಇವಳು ಕೇಳುವಂತೆ ನಿವೇದಿಸಿಕೊಳ್ಳುವೆನು. ಈ ವಿಧದಿಂದ ಇವಳಿಗೆ ಪೂರ್ಣವಿಸ್ವಾಸವನ್ನೂ, ಶ್ರದ್ಧೆಯನ್ನೂ, ಮನಃಶಾಂತಿಯನ್ನು ದೊರಕುವಂತೆ ಮಾಡುವೆನು. ॥ 42-43 ॥</p>
<p class="Shlok-Number" id="toc_marker-36-44">ಶ್ಲೋಕ - 44</p>
<p class="Shlok">ಇತಿ ಸ ಬಹುವಿಧಂ ಮಹಾನುಭಾವೋ</p>
<p class="Shlok">ಜಗತಿಪತೇಃ ಪ್ರಮದಾಮವೇಕ್ಷಮಾಣಃ ।</p>
<p class="Shlok">ಮಧುರಮವಿತಥಂ ಜಗಾದ ವಾಕ್ಯಂ</p>
<p class="Shlok">ದ್ರುಮವಿಟಪಾಂತರಮಾಸ್ಥಿತೋ ಹನೂಮಾನ್ ॥</p>
<p class="Text">ಹೀಗೆ ಬಹಳವಾಗಿ ಯೋಚಿಸುತ್ತಿದ್ದ ಮಹಾನುಭಾವನಾದ ಹನುಮಂತನು ವೃಕ್ಷದಲ್ಲಿ ಕುಳಿತ್ತಿದ್ದು ಜಗತ್ಪತಿಯಾದ ಶ್ರೀರಾಮ ಚಂದ್ರನ ಭಾರ್ಯೆಯಾದ ಸೀತಾದೇವಿಯನ್ನು ನೋಡುತ್ತಾ ಸುಮಧುರವಾದ, ಕರ್ಣಾನಂದಕರವಾದ, ಯಥಾರ್ಥವಾದ ರಾಮಮಹಿಮೆಯನ್ನು ಹಾಡತೊಡಗಿದನು. ॥ 44 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ತ್ರಿಂಶಃ ಸರ್ಗಃ ॥ 30 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಮೂವತ್ತನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-37">ಮೂವತ್ತೊಂದನೆಯ ಸರ್ಗ</p>
<p class="Sub-Heading">ಹನುಮಂತನು ಸೀತಾದೇವಿಯು ಕೇಳುವಂತೆ ಶ್ರೀರಾಮಕಥೆಯನ್ನು ಸುಮಧುರವಾಗಿ ಹಾಡಿದುದು</p>
<p class="Shlok-Number" id="toc_marker-37-1">ಶ್ಲೋಕ - 1</p>
<p class="Shlok">ಏವಂ ಬಹು ವಿಧಾಂ ಚಿಂತಾಂ ಚಿಂತಯಿತ್ವಾ ಮಹಾಕಪಿಃ ।</p>
<p class="Shlok">ಸಂಶ್ರವೇ ಮಧುರಂ ವಾಕ್ಯಂ ವೈದೇಹ್ಯಾ ವ್ಯಾಜಹಾರ ಹ ॥</p>
<p class="Text">ಮಹಾಮತಿಯಾದ ಹನುಮಂತನು ಹೀಗೆ ಹಲವು ವಿಧದಿಂದ ಆಲೋಚಿಸಿ ಕರ್ತವ್ಯವನ್ನು ನಿರ್ಣಯಿಸಿಕೊಂಡು, ಸೀತಾದೇವಿಗೆ ಮಾತ್ರವೇ ಚೆನ್ನಾಗಿ ಕೇಳುವಂತೆ ಸುಮಧುರವಾಗಿ ಶ್ರೀರಾಮಕಥೆಯನ್ನು ಹೇಳಲು ಉಪಕ್ರಮಿಸಿದನು ॥ 1 ॥</p>
<p class="Shlok-Number" id="toc_marker-37-2">ಶ್ಲೋಕ - 2</p>
<p class="Shlok">ರಾಜಾ ದಶರಥೋ ನಾಮ ರಥಕುಂಜರವಾಜಿಮಾನ್ ।</p>
<p class="Shlok">ಪುಣ್ಯಶೀಲೋ ಮಹಾಕೀರ್ತಿರ್ಋಜುರಾಸೀನ್ಮಹಾಯಶಾಃ ॥</p>
<p class="Text"> ‘‘ಇಕ್ಷ್ವಾಕು ವಂಶದಲ್ಲಿ ದಶರಥನೆಂಬ ಪ್ರಸಿದ್ಧನೂ, ಪುಣ್ಯಾತ್ಮನೂ ಆದ ರಾಜನಿದ್ದನು. ಅವನು ಮಹಾಕೀರ್ತಿಶಾಲಿಯಾಗಿದ್ದು ಅವನಲ್ಲಿ ಹೇರಳವಾದ ಆನೆಗಳೂ, ಶ್ಯಾಮಕರ್ಣ ಅಶ್ವಗಳೂ, ದಿವ್ಯರಥಗಳೂ ಇದ್ದುವು. ॥ 2 ॥</p>
<p class="Shlok-Number" id="toc_marker-37-3">ಶ್ಲೋಕ - 3</p>
<p class="Shlok">ರಾಜರ್ಷೀಣಾಂ ಗುಣಶ್ರೇಷ್ಠ ಸ್ತಪಸಾ ಚರ್ಷಿಭಿಃ ಸಮಃ ।</p>
<p class="Shlok">ಚಕ್ರವರ್ತಿಕುಲೇ ಜಾತಃ ಪುರಂದರಸಮೋ ಬಲೇ ॥</p>
<p class="Text">ರಾಜರ್ಷಿಗಳಲ್ಲಿ ಇರುವ ಶ್ರೇಷ್ಠವಾದ ಗುಣಗಳೆಲ್ಲವೂ ಅವನಲ್ಲಿದ್ದುವು. ತಪಸ್ಸಿನಲ್ಲಿ ಋಷಿಗಳಿಗೆ ಸಮಾನವಾಗಿದ್ದನು. ಚಕ್ರವರ್ತಿಗಳ ಕುಲದಲ್ಲಿ ಹುಟ್ಟಿದ್ದ ಅವನು ಬಲದಲ್ಲಿ ಇಂದ್ರನಿಗೆ ಸಮನಾಗಿದ್ದನು. ॥ 3 ॥</p>
<p class="Shlok-Number" id="toc_marker-37-4">ಶ್ಲೋಕ - 4</p>
<p class="Shlok">ಅಹಿಂಸಾರತಿರಕ್ಷುದ್ರೋ ಘೃಣೀ ಸತ್ಯಪರಾಕ್ರಮಃ ।</p>
<p class="Shlok">ಮುಖ್ಯಶ್ಚೇಕ್ಷ್ವಾಕುವಂಶಸ್ಯ ಲಕ್ಷ್ಮೀವಾನ್ ಲಕ್ಷ್ಮಿವರ್ಧನಃ ॥</p>
<p class="Text">ಅಹಿಂಸಾ ನಿಯಮಗಳನ್ನು ಪಾಲಿಸುವವನೂ, ಉದಾರಸ್ವಭಾವದವನೂ, ದಯಾಳುವೂ, ಸತ್ಯಸಂಧನೂ, ಐಶ್ವರ್ಯವಂತನೂ, ಸಂಪತ್ತುಗಳನ್ನು ರಕ್ಷಿಸುವುದರಲ್ಲಿ ದಕ್ಷನೂ, ಇಕ್ಷ್ವಾಕುವಂಶಕ್ಕೆ ತಿಲಕ ಪ್ರಾಯನಾಗಿದ್ದನು. ॥ 4 ॥ </p>
<p class="Shlok-Number" id="toc_marker-37-5">ಶ್ಲೋಕ - 5</p>
<p class="Shlok">ಪಾರ್ಥಿವವ್ಯಂಜನೈರ್ಯುಕ್ತಃ ಪೃಥುಶ್ರೀಃ ಪಾರ್ಥಿವರ್ಷಭಃ ।</p>
<p class="Shlok">ಪೃಥಿವ್ಯಾಂ ಚತುರಂತಾಯಾಂ ವಿಶ್ರುತಃ ಸುಖದಃ ಸುಖೀ ॥</p>
<p class="Text">ರಾಜಶ್ರೇಷ್ಠನಾದ ಅವನು ಸಮಸ್ತ ರಾಜಚಿಹ್ನೆಗಳಿಂದಲೂ ಕೂಡಿದ್ದನು. ರಾಜಶಿರೋಮಣಿಯಾಗಿದ್ದು, ಶುಭಲಕ್ಷಣ ಸಂಪನ್ನನಾಗಿದ್ದನು. ಚತುಃಸಾಗರ ಪರ್ಯಂತವಾದ ಈ ಭೂಮಂಡಲದಲ್ಲಿ ಅವನು ಪ್ರಜೆಗಳಿಗೆ ಸುಖವನ್ನುಂಟು ಮಾಡುವವನೆಂದೂ, ಪರಮಸುಖಿಯೆಂದೂ, ಪ್ರಸಿದ್ಧನಾಗಿದ್ದನು. ॥ 5 ॥</p>
<p class="Shlok-Number" id="toc_marker-37-6">ಶ್ಲೋಕ - 6</p>
<p class="Shlok">ತಸ್ಯ ಪುತ್ರಃ ಪ್ರಿಯೋ ಜ್ಯೇಷ್ಠಸ್ತಾರಾಧಿಪನಿಭಾನನಃ ।</p>
<p class="Shlok">ರಾಮೋ ನಾಮ ವಿಶೇಷಜ್ಞಃ ಶ್ರೇಷ್ಠಃ ಸರ್ವಧನುಷ್ಮತಾಮ್ ॥</p>
<p class="Text"> ಆ ದಶರಥ ಮಹಾರಾಜನಿಗೆ ಅತ್ಯಂತ ಪ್ರಿಯನಾದವನೂ, ಜೇಷ್ಠಪುತ್ರನೂ ಆದ ಶ್ರೀರಾಮನೆಂಬುವನು ಪ್ರಸಿದ್ಧನಾಗಿದ್ದನು. ಅವನು ಚಂದ್ರನಂತೆ ಪ್ರಸನ್ನವದನನೂ, ಜ್ಞಾನಸ್ವರೂಪನೂ, ಧನುರ್ಧಾರಿಗಳಲ್ಲಿ ಅಗ್ರೇಸರನೂ ಆಗಿದ್ದನು. ॥ 6 ॥</p>
<p class="Shlok-Number" id="toc_marker-37-7">ಶ್ಲೋಕ - 7</p>
<p class="Shlok">ರಕ್ಷಿತಾ ಸ್ವಸ್ಯ ವೃತ್ತಸ್ಯ ಸ್ವಜನಸ್ಯಾಪಿ ರಕ್ಷಿತಾ ।</p>
<p class="Shlok">ರಕ್ಷಿತಾ ಜೀವಲೋಕಸ್ಯ ಧರ್ಮಸ್ಯ ಚ ಪರಂತಪಃ ॥</p>
<p class="Text">ಶತ್ರುತಾಪಕನಾದ ಅವನು ಸ್ವಧರ್ಮವನ್ನು ಪಾಲಿಸುವವನೂ, ಆಶ್ರಿತರಿಗೆ ಕಲ್ಪವೃಕ್ಷನೂ, ಸಕಲಪ್ರಾಣಿಗಳನ್ನು, ಸಮಸ್ತಧರ್ಮಗಳನ್ನು ರಕ್ಷಿಸುವವನೂ ಆಗಿದ್ದನು. ॥ 7 ॥</p>
<p class="Shlok-Number" id="toc_marker-37-8">ಶ್ಲೋಕ - 8</p>
<p class="Shlok">ತಸ್ಯ ಸತ್ಯಾಭಿಸಂಧಸ್ಯ ವೃದ್ಧಸ್ಯ ವಚನಾತ್ ಪಿತುಃ ।</p>
<p class="Shlok">ಸಭಾರ್ಯಃ ಸಹ ಚ ಭ್ರಾತ್ರಾ ವೀರಃ ಪ್ರವ್ರಾಜಿತೋ ವನಮ್ ॥</p>
<p class="Text">ಸತ್ಯಪ್ರತಿಜ್ಞನೂ, ವೃದ್ಧನೂ, ಪಿತನೂ ಆದ ದಶರಥನ ಅಪ್ಪಣೆಯನ್ನು ಅನುಸರಿಸಿ, ವೀರನಾದ ಶ್ರೀರಾಮನು ತನ್ನ ಭಾರ್ಯೆಯಾದ ಸೀತಾದೇವಿ ಮತ್ತು ತಮ್ಮನಾದ ಲಕ್ಷ್ಮಣನೊಡನೆ ವನವಾಸಕ್ಕೆ ತೆರಳಿದನು. ॥ 8 ॥</p>
<p class="Shlok-Number" id="toc_marker-37-9">ಶ್ಲೋಕ - 9</p>
<p class="Shlok">ತೇನ ತತ್ರ ಮಹಾರಣ್ಯೇ ಮೃಗಯಾಂ ಪರಿಧಾವತಾ ।</p>
<p class="Shlok">ರಾಕ್ಷಸಾ ನಿಹತಾಃ ಶೂರಾ ಬಹವಃ ಕಾಮರೂಪಿಣಃ ॥</p>
<p class="Text">ಆ ಮಹಾರಣ್ಯದಲ್ಲಿ ಬೇಟೆಯಾಡುತ್ತಾ ಸಂಚರಿಸುತ್ತಿದ್ದಾಗ ಲೀಲಾಮಾತ್ರದಿಂದ ಕಾಮರೂಪಿಗಳೂ, ಶೂರರೂ ಆದ ಅನೇಕ ರಾಕ್ಷಸರನ್ನು ಸಂಹರಿಸಿದನು. ॥ 9 ॥ </p>
<p class="Shlok-Number" id="toc_marker-37-10">ಶ್ಲೋಕ - 10</p>
<p class="Shlok">ಜನಸ್ಥಾನವಧಂ ಶ್ರುತ್ವಾಹತೌ ಚ ಖರದೂಷಣೌ ।</p>
<p class="Shlok">ತತಸ್ತ್ವಮರ್ಷಾಪಹೃತಾ ಜಾನಕೀ ರಾವಣೇನ ತು ॥</p>
<p class="Shlok-Number" id="toc_marker-37-11">ಶ್ಲೋಕ - 11</p>
<p class="Shlok">ವಂಚಯಿತ್ವಾ ವನೇ ರಾಮಂ ಮೃಗರೂಪೇಣ ಮಾಯಯಾ ।</p>
<p class="Shlok">ಸ ಮಾರ್ಗಮಾಣಸ್ತಾಂ ದೇವೀಂ ರಾಮಃ ಸೀತಾಮನಿಂದಿತಾಮ್ ॥</p>
<p class="Shlok-Number" id="toc_marker-37-12">ಶ್ಲೋಕ - 12</p>
<p class="Shlok">ಆಸಸಾದ ವನೇ ಮಿತ್ರಂ ಸುಗ್ರೀವಂ ನಾಮ ವಾನರಮ್ ।</p>
<p class="Shlok">ತತಃ ಸ ವಾಲಿನಂ ಹತ್ವಾ ರಾಮಃ ಪರಪುರಂಜಯಃ ॥</p>
<p class="Shlok-Number" id="toc_marker-37-13">ಶ್ಲೋಕ - 13</p>
<p class="Shlok">ಪ್ರಾಯಚ್ಛತ್ ಕಪಿರಾಜ್ಯಂ ತತ್ ಸುಗ್ರೀವಾಯ ಮಹಾಬಲಃ ।</p>
<p class="Shlok">ಸುಗ್ರೀವೇಣಾಪಿ ಸಂದಿಷ್ಟಾ ಹರಯಃ ಕಾಮರೂಪಿಣಃ ॥</p>
<p class="Text">ಜನಸ್ಥಾನದಲ್ಲಿದ್ದ ರಾಕ್ಷಸರ ನೆಲೆಯನ್ನು ಧ್ವಂಸಮಾಡಿ, ಖರ-ದೂಷಣರನ್ನು ಸಂಹರಿಸಿದನೆಂಬ ವಾರ್ತೆಯನ್ನು ಕೇಳಿ, ರಾಕ್ಷಸರ ಅಧಿಪತಿಯಾದ ರಾವಣನು ಕ್ರುದ್ಧನಾಗಿ, ಮಾಯಾಮೃಗರೂಪವನ್ನು ಧರಿಸಿದ ಮಾರೀಚನ ಸಹಾಯದಿಂದ ಶ್ರೀರಾಮನನ್ನು ವಂಚಿಸಿ ಅವನ ಭಾರ್ಯೆಯಾದ ಜಾನಕಿಯನ್ನು ಅಪಹರಿಸಿದನು. ಸಾಧ್ವಿಯಾದ ಸೀತಾದೇವಿಯನ್ನು ಶ್ರೀರಾಮನು ಕಾಡಿನಲ್ಲಿ ಹುಡುಕುತ್ತಿರುವಾಗ ಸುಗ್ರೀವನೆಂಬ ವಾನರನನ್ನು ಸಂಧಿಸಿ ಅವನನ್ನು ಮಿತ್ರನಾಗಿಸಿಕೊಂಡನು. ಅನಂತರ ಶತ್ರುಗಳನ್ನು ಜಯಿಸುವ ಮಹಾಬಲಶಾಲಿಯಾದ  ಶ್ರೀರಾಮನು ವಾಲಿಯನ್ನು ಸಂಹರಿಸಿ, ಮಹಾತ್ಮನಾದ ಸುಗ್ರೀವನಿಗೆ ಕಪಿಗಳ ರಾಜ್ಯವನ್ನು ವಹಿಸಿಕೊಟ್ಟನು. ಸುಗ್ರೀವನ ಅಪ್ಪಣೆಯಂತೆ ಕಾಮರೂಪಿಗಳಾದ ಸಾವಿರಾರು ವಾನರರು ಎಲ್ಲ ದಿಕ್ಕುಗಳಲ್ಲಿಯೂ ಆ ಸೀತೆಯನ್ನು ಹುಡುಕುತ್ತಿದ್ದಾರೆ. ॥ 10-13 ॥ </p>
<p class="Shlok-Number" id="toc_marker-37-14">ಶ್ಲೋಕ - 14</p>
<p class="Shlok">ದಿಕ್ಷು ಸರ್ವಾಸು ತಾಂ ದೇವೀಂ ವಿಚಿನ್ವಂತಿ ಸಹಸ್ರಶಃ ।</p>
<p class="Shlok">ಅಹಂ ಸಂಪಾತಿವಚನಾಚ್ಛತಯೋಜನಮಾಯತಮ್ ॥</p>
<p class="Text">ಸಂಪಾತಿಯ ಸೂಚನೆಯ ಮೇರೆಗೆ ನಾನು ವಿಶಾಲಾಕ್ಷಿಯಾದ ಸೀತಾದೇವಿಯನ್ನು ಹುಡುಕುವ ಸಲುವಾಗಿ ನೂರು ಯೋಜನ ವಿಸ್ತಾರವಾದ ಸಮುದ್ರವನ್ನು ವೇಗವಾಗಿ ಹಾರಿದೆನು. ॥ 14 ॥</p>
<p class="Shlok-Number" id="toc_marker-37-15">ಶ್ಲೋಕ - 15</p>
<p class="Shlok">ಅಸ್ಯಾ ಹೇತೋವಿಶಾಲಾಕ್ಷ್ಯಾಃ ಸಾಗರಂ ವೇಗವಾನ್ ಪ್ಲುತಃ ।</p>
<p class="Shlok">ಯಥಾರೂಪಾಂ ಯಥಾವರ್ಣಾಂ ಯಥಾಲಕ್ಷ್ಮೀಂ ಚ ನಿಶ್ಚಿತಾಮ್ ॥</p>
<p class="Shlok-Number" id="toc_marker-37-16">ಶ್ಲೋಕ - 16</p>
<p class="Shlok">ಅಶ್ರೌಷಂ ರಾಘವಸ್ಯಾಹಂ ಸೇಯಮಾಸಾದಿತಾ ಮಯಾ ।</p>
<p class="Shlok">ವಿರರಾಮೈವಮುಕ್ತ್ವಾಸೌ ವಾಚಂ ವಾನರಪುಂಗವಃ ॥</p>
<p class="Text">ಸೀತಾದೇವಿಯ ರೂಪ ಸೌಭಾಗ್ಯಗಳನ್ನು, ತೇಜೋವಿಶೇಷತೆಯನ್ನೂ, ಚಿಹ್ನೆಗಳನ್ನು ನಾನು ಶ್ರೀರಾಮನಿಂದ ತಿಳಿದುಕೊಂಡಿರುವೆನು. ಅಂತಹ ಶುಭಲಕ್ಷಣಗಳುಳ್ಳ ಸೀತಾದೇವಿಯನ್ನು ನಾನು ಇಲ್ಲಿ ನೋಡಿದೆನು. ವಾನರ ಶ್ರೇಷ್ಠನಾದ ಹನುಮಂತನು ಹೀಗೆ ನುಡಿದು ಸುಮ್ಮನಾದನು. ॥ 15-16 ॥ </p>
<p class="Shlok-Number" id="toc_marker-37-17">ಶ್ಲೋಕ - 17</p>
<p class="Shlok">ಜಾನಕೀ ಚಾಪಿ ತಚ್ಫ್ರುತ್ವಾ ವಿಸ್ಮಯಂ ಪರಮಂ ಗತಾ ।</p>
<p class="Shlok">ತತಃ ಸಾ ವಕ್ರಕೇಶಾಂತಾ ಸುಕೇಶೀ ಕೇಶಸಂವೃತಮ್ ।</p>
<p class="Shlok">ಉನ್ನಮ್ಯ ವದನಂ ಭೀರುಃ ಶಿಂಶಪಾಮನ್ವವೈಕ್ಷತ ॥</p>
<p class="Text">ಸುಮಧುರವಾಗಿ ಆ ಮಾತುಗಳನ್ನು ಕೇಳಿ ಸೀತಾದೇವಿಯು ಅತ್ಯಂತ ವಿಸ್ಮಿತಳಾದಳು. ಗುಂಗುರು ಕೂದಲುಗಳಿಂದಲೂ, ಸುಂದರವಾದ ಕೇಶರಾಶಿಯಿಂದಲೂ ಕೂಡಿದ್ದ ಭಯ ಸ್ವಭಾವದವಳಾದ ಸೀತಾದೇವಿಯು ಕೂದಲುಗಳಿಂದ ಮುಚ್ಚಿ ಹೋಗಿದ್ದ ತನ್ನ ಮುಖವನ್ನು ಮೇಲೆತ್ತಿ ಶಿಂಶುಪಾವೃಕ್ಷದ ಕಡೆಗೆ ನೋಡಿದಳು. ॥ 17 ॥</p>
<p class="Shlok-Number" id="toc_marker-37-18">ಶ್ಲೋಕ - 18</p>
<p class="Shlok">ನಿಶಮ್ಯ ಸೀತಾವಚನಂ ಕಪೇಶ್ಚ</p>
<p class="Shlok">ದಿಶಶ್ಚ ಸರ್ವಾಃ ಪ್ರದಿಶಶ್ಚ ವೀಕ್ಷ್ಯ ।</p>
<p class="Shlok">ಸ್ವಯಂ ಪ್ರಹರ್ಷಂ ಪರಮಂ ಜಗಾಮ</p>
<p class="Shlok">ಸರ್ವಾತ್ಮನಾ ರಾಮಮನುಸ್ಮರಂತೀ ॥</p>
<p class="Text">ಎಲ್ಲ ರೀತಿಯಿಂದಲೂ ಯಾವಾಗಲೂ ಶ್ರೀರಾಮನನ್ನೇ ಸ್ಮರಿಸುತ್ತಿದ್ದ ಅವಳು ಹನುಮಂತನ ಮಾತುಗಳನ್ನು ಕೇಳಿ ಎಲ್ಲ ದಿಕ್ಕುಗಳನ್ನು ನೋಡುತ್ತಾ ಪರಮಾನಂದವನ್ನು ಹೊಂದಿದಳು. ॥ 18 ॥</p>
<p class="Shlok-Number" id="toc_marker-37-19">ಶ್ಲೋಕ - 19</p>
<p class="Shlok">ಸಾ ತಿರ್ಯಗೂರ್ಧ್ವಂ ಚ ತಥಾಪ್ಯಧಸ್ತಾ</p>
<p class="Shlok">ನ್ನಿರೀಕ್ಷಮಾಣಾ ತಮಚಿಂತ್ಯಬುದ್ಧಿಮ್ ।</p>
<p class="Shlok">ದದರ್ಶ ಪಿಂಗಾಧಿಪತೇರಮಾತ್ಯಂ</p>
<p class="Shlok">ವಾತಾತ್ಮಜಂ ಸೂರ್ಯಮಿವೋದಯಸ್ಥಮ್ ॥</p>
<p class="Text">ಶಿಂಶುಪಾವೃಕ್ಷದ ಅಕ್ಕ-ಪಕ್ಕಗಳಲ್ಲಿಯೂ, ಮೇಲ್ಭಾಗದಲ್ಲಿಯೂ, ಕೆಳಭಾಗದಲ್ಲಿಯೂ ನೋಡುತ್ತಿದ್ದ ಸೀತಾದೇವಿಯು, ಇತರರಿಂದ ಊಹಿಸಲು ಅಸಾಧ್ಯವಾದಷ್ಟು ಮಹಾಬುದ್ಧಿವಂತನಾಗಿದ್ದ, ಕಪಿರಾಜನಾದ ಸುಗ್ರೀವನಿಗೆ ಸಚಿವನಾಗಿದ್ದ, ಉದಯಾಚಲದಲ್ಲಿರುವ ಬಾಲಭಾನುವಿನಂತೆ ತೇಜೋಮಯನಾಗಿದ್ದ, ವಾಯುಪುತ್ರನಾದ ಹನುಮಂತನನ್ನು ನೋಡಿದಳು. ॥ 19 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಏಕತ್ರಿಂಶಃ ಸರ್ಗಃ ॥ 31 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಮೂವತ್ತೊಂದನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-38">ಮೂವತ್ತೆರಡನೆಯ ಸರ್ಗ</p>
<p class="Sub-Heading">ಸೀತಾದೇವಿಯ ತರ್ಕ - ವಿತರ್ಕಗಳು </p>
<p class="Shlok-Number" id="toc_marker-38-1">ಶ್ಲೋಕ - 1</p>
<p class="Shlok">ತತಃ ಶಾಖಾಂತರೇ ಲೀನಂ ದೃಷ್ಟ್ವಾ ಚಲಿತಮಾನಸಾ ।</p>
<p class="Shlok">ವೇಷ್ಟಿತಾರ್ಜುನವಸ್ತ್ರಂ ತಂ ವಿದ್ಯುತ್ಸಂಘಾತಪಿಂಗಲಮ್ ॥</p>
<p class="Shlok-Number" id="toc_marker-38-2">ಶ್ಲೋಕ - 2</p>
<p class="Shlok">ಸಾ ದದರ್ಶ ಕಪಿಂ ತತ್ರ ಪ್ರಶ್ರಿತಂ ಪ್ರಿಯವಾದಿನಮ್ ।</p>
<p class="Shlok">ಫುಲ್ಲಾಶೋಕೋತ್ಕರಾಭಾಸಂ ತಪ್ತಚಾಮೀಕರೇಕ್ಷಣಮ್ ॥</p>
<p class="Text">ಅನಂತರ ಸೀತಾದೇವಿಯು ರೆಂಬೆಗಳ ಮಧ್ಯದಲ್ಲಿ ಅಡಗಿಕೊಂಡಿದ್ದ ಹನುಮಂತನನ್ನು ನೋಡಿದಳು. ಅವನು ಆಗ ಬಿಳುಪಾದ ವಸ್ತ್ರವನ್ನುಟ್ಟಿದ್ದನು. ಮಿಂಚಿನ ಸಮೂಹದಂತೆ ಪಿಂಗಳ ವರ್ಣದವನಾಗಿದ್ದನು. ವಿನಯಶೀಲನಾಗಿ ಪ್ರಿಯವಾದ ಮಾತುಗಳನ್ನಾಡುತ್ತಿದ್ದನು. ಪುಷ್ಪಭರಿತವಾದ ಅಶೋಕ ವೃಕ್ಷದಂತೆ ಶೋಭಾಯಮಾನವಾಗಿದ್ದನು. ಅವನ ಕಣ್ಣುಗಳು ಪುಟಕ್ಕೆ ಹಾಕಿದ ಚಿನ್ನದಂತೆ ಳಳಿಸುತ್ತಿದ್ದವು. ಅಂತಹ ಸುಂದರಕಾಯನಾದ ಹನುಮಂತನನ್ನು ನೋಡಿದೊಡನೆ ಸೀತಾದೇವಿಯ ಮನಸ್ಸಿನಲ್ಲಿ ಕುತೂಹಲವುಂಟಾಯಿತು. ॥ 1-2 ॥ </p>
<p class="Shlok-Number" id="toc_marker-38-3">ಶ್ಲೋಕ - 3</p>
<p class="Shlok">ಮೈಥಿಲೀ ಚಿಂತಯಾಮಾಸ ವಿಸ್ಮಯಂ ಪರಮಂ ಗತಾ ।</p>
<p class="Shlok">ಅಹೋ ಭೀಮಮಿದಂ ರೂಪಂ ವಾನರಸ್ಯ ದುರಾಸದಮ್ ॥</p>
<p class="Text">ಮತ್ತೆ ಮೈಥಿಲಿಯು ಮರದ ಮೇಲೆ ವಿನಯದಿಂದ ಕುಳಿತಿರುವ ಕಪಿವರವನ್ನು ನೋಡಿ, ಹೆಚ್ಚಾದ ಆಶ್ಚರ್ಯಪಟ್ಟು ಚಿಂತಿಸ ತೋಡಗಿದಳು. ॥ 3 ॥ </p>
<p class="Shlok-Number" id="toc_marker-38-4">ಶ್ಲೋಕ - 4</p>
<p class="Shlok">ದುರ್ನಿರೀಕ್ಷ್ಯಮಿತಿ ಜ್ಞಾತ್ವಾ ಪುನರೇವ ಮುಮೋಹ ಸಾ ।</p>
<p class="Shlok">ವಿಲಲಾಪ ಭೃಶಂ ಸೀತಾ ಕರುಣಂ ಭಯಮೋಹಿತಾ ॥</p>
<p class="Text">ಆಹಾ! ಈ ವಾನರನ ರೂಪವು ಎಷ್ಟು ಆಶ್ಚರ್ಯವಾಗಿದೆ. ಇದು ಭಯಂಕರವೂ, ಬಳಿಗೆ ಹೋಗಲೂ, ನೋಡಲೂ ಅಸಾಧ್ಯವಾಗಿದೆ. ಹೀಗೆ ಭಾವಿಸಿ ಸೀತಾದೇವಿಯು ಪುನಃ ಮೋಹಿತಳಾದಳು. ॥ 4 ॥</p>
<p class="Shlok-Number" id="toc_marker-38-5">ಶ್ಲೋಕ - 5</p>
<p class="Shlok">ರಾಮ ರಾಮೇತಿ ದುಃಖಾರ್ತಾ ಲಕ್ಷ್ಮಣೇತಿ ಚ ಭಾಮಿನೀ ।</p>
<p class="Shlok">ರುರೋದ ಬಹುಧಾ ಸೀತಾ ಮಂದಂ ಮಂದಸ್ವರಾ ಸತೀ ॥</p>
<p class="Text">ಭಯಮೋಹಿತಳೂ, ದುಃಖಪೀಡಿತಳೂ ಆದ ಸೀತೆಯು ಅತಿದೀನಳಾಗಿ ರಾಮಾ! ರಾಮಾ!! ಲಕ್ಷ್ಮಣಾ! ಎಂದು ವಿಲಾಪಿಸ ತೊಡಗಿದಳು. ॥ 5 ॥</p>
<p class="Shlok-Number" id="toc_marker-38-6">ಶ್ಲೋಕ - 6</p>
<p class="Shlok">ಸಾ ತಂ ದೃಷ್ಟ್ವಾ ಹರಿಶ್ರೇಷ್ಠಂ ವಿನೀತವದುಪಸ್ಥಿತಮ್ ।</p>
<p class="Shlok">ಮೈಥಿಲೀ ಚಿಂತಯಾಮಾಸ ಸ್ವಪ್ನೋಯಽಮಿತಿ ಭಾಮಿನೀ ॥</p>
<p class="Text">ಸಾಧ್ವಿಯಾದ ಸೀತೆಯು ಸಣ್ಣ ಸ್ವರದಿಂದ (ರಾಕ್ಷಸಿಯರು ಕೇಳದಂತೆ) ಮೆಲ್ಲಗೆ ಬಹಳವಾಗಿ ಅತ್ತಳು. ವಿನಮ್ರಮೂರ್ತಿಯಂತಿದ್ದ ಆ ಹರಿಶ್ರೇಷ್ಠನಾದ ಹನುಮಂತನನ್ನು ನೋಡಿ ‘ಇದೇನು ಸ್ವಪ್ನವಿರಬಹುದೇ?’ ಎಂದು ಚಿಂತಿಸತೊಡಗಿದಳು. ॥ 6 ॥ </p>
<p class="Shlok-Number" id="toc_marker-38-7">ಶ್ಲೋಕ - 7</p>
<p class="Shlok">ಸಾ ವೀಕ್ಷಮಾಣಾ ಪೃಥುಭುಗ್ನ ವಕ್ತ್ರಂ</p>
<p class="Shlok">ಶಾಖಾಮೃಗೇಂದ್ರಸ್ಯ ಯಥೋಕ್ತಕಾರಮ್ ।</p>
<p class="Shlok">ದದರ್ಶ ಪಿಂಗಾಧಿಪತೇರಮಾತ್ಯಂ</p>
<p class="Shlok">ವಾತಾತ್ಮಜಂ ಬುದ್ಧಿಮತಾಂ ವರಿಷ್ಠಮ್ ॥</p>
<p class="Text">ಅವಳು ಆ ಕಡೆ - ಈ ಕಡೆ ನೋಡಿ ದಪ್ಪವಾಗಿದ್ದು ವಕ್ರವಾದ ಮುಖವುಳ್ಳವನೂ, ಪಿಂಗಳ ಕಣ್ಣಿನ ಸುಗ್ರೀವನಿಗೆ ಮಂತ್ರಿಯೂ, ಆಜ್ಞಾನುವರ್ತಿಯೂ, ಅತ್ಯಂತ ಶ್ಲಾಘನೀಯನೂ, ಬುದ್ಧಿವಂತರಲ್ಲಿ ಶ್ರೇಷ್ಠನೂ, ವಾಯುಪುತ್ರನೂ ಆದ ಕಪಿಶ್ರೇಷ್ಠ ಹನುಮಂತನನ್ನು ಪುನಃ-ಪುನಃ ನೋಡಿದಳು. ॥ 7 ॥</p>
<p class="Shlok-Number" id="toc_marker-38-8">ಶ್ಲೋಕ - 8</p>
<p class="Shlok">ಸಾ ತಂ ಸಮೀಕ್ಷ್ಯೈವ ಭೃಶಂ ವಿಸಂಜ್ಞಾ</p>
<p class="Shlok">ಗತಾಸುಕಲ್ಪೇವ ಬಭೂವ ಸೀತಾ ।</p>
<p class="Shlok">ಚಿರೇಣ ಸಂಜ್ಞಾಂ ಪ್ರತಿಲಭ್ಯ ಭೂಯೋ</p>
<p class="Shlok">ವಿಚಿಂತಯಾಮಾಸ ವಿಶಾಲನೇತ್ರಾ ॥</p>
<p class="Text">ನೋಡುತ್ತಿರುವಂತೆ ರಾವಣನೇ ಕಪಿರೂಪದಿಂದ ಬಂದಿರಬಹುದೆಂದು ಭಾವಿಸಿ ಮೂರ್ಛೆ ಹೊಂದಿ ಮೃತಪ್ರಾಯಳಾದಳು. ಸ್ವಲ್ಪ ಹೊತ್ತಿನಲ್ಲಿ ಎಚ್ಚರಗೊಂಡು ಮರಳಿ ಚಿಂತಿಸತೊಡಗಿದಳು ॥ 8 ॥ </p>
<p class="Shlok-Number" id="toc_marker-38-9">ಶ್ಲೋಕ - 9</p>
<p class="Shlok">ಸ್ವಪ್ನೇ ಮಯಾಯಂ ವಿಕೃತೋಽದ್ಯ ದೃಷ್ಟಃ</p>
<p class="Shlok">ಶಾಖಾಮೃಗಃ ಶಾಸ್ತ್ರಗಣೈರ್ನಿಷಿದ್ಧಃ ।</p>
<p class="Shlok">ಸ್ವಸ್ತ್ಯಸ್ತು ರಾಮಾಯ ಸಲಕ್ಷ್ಮಣಾಯ</p>
<p class="Shlok">ತಥಾ ಪಿತುರ್ಮೇ ಜನಕಸ್ಯ ರಾಜ್ಞಃ ॥</p>
<p class="Text">ನಾನು ಕನಸಿನಲ್ಲಿ ವಿಕೃತಾಕಾರದಿಂದ ಇರುವ ಒಂದು ವಾನರನನ್ನು ನೋಡಿದೆ. ‘‘ಸ್ವಪ್ನದಲ್ಲಿ ವಾನರನನ್ನು ನೋಡುವುದು ಒಳೆಯದಲ್ಲ’’ ಎಂದು ಸ್ವಪ್ನಶಾಸ್ತ್ರದಲ್ಲಿ ಹೇಳಿದೆ. ಈ ದುಃಸ್ವಪ್ನದಿಂದ ಯಾರಿಗೆ ಆಪತ್ತು ಕಾದಿದೆಯೋ ತಿಳಿಯದು. ಶ್ರೀರಾಮನಿಗೆ, ಲಕ್ಷ್ಮಣನಿಗೆ, ನನ್ನ ತಂದೆಯಾದ ಜನಕನಿಗೆ, ನನಗೂ; ಹೀಗೆ ಯಾರಿಗೂ ಈ ಸ್ವಪ್ನ ಪ್ರಭಾವವು ತಟ್ಟದಿರಲಿ. ಎಲ್ಲರಿಗೆ ಮಂಗಳವೇ ಆಗಲೀ. ॥ 9 ॥ </p>
<p class="Shlok-Number" id="toc_marker-38-10">ಶ್ಲೋಕ - 10</p>
<p class="Shlok">ಸ್ವಪ್ನೋಽ ಹಿ ನಾಯಂ ನ ಹಿ ಮೇಽ ಸ್ತಿ ನಿದ್ರಾ</p>
<p class="Shlok">ಶೋಕೇನ ದುಃಖೇನ ಚ ಪೀಡಿತಾಯಾಃ ।</p>
<p class="Shlok">ಸುಖಂ ಹಿ ಮೇ ನಾಸ್ತಿ ಯತೋಽಸ್ಮಿ ಹೀನಾ</p>
<p class="Shlok">ತೇನೇಂದುಪೂರ್ಣಪ್ರತಿಮಾನನೇನ ॥</p>
<p class="Text">ಕ್ಷಣಕಾಲ ಯೋಚಿಸಿ ಸೀತೆಯು ಪುನಃ ಅಂದುಕೊಂಡಳು. ಇದು ಖಂಡಿತವಾಗಿ ಸ್ವಪ್ನವಲ್ಲ. ಏಕೆಂದರೆ ನಿದ್ದೆ ಬಂದರಲ್ಲವೇ ಕನಸು ಕಾಣುವುದು? ಶೋಕ-ದುಃಖಪೀಡಿತಳಾಗಿರುವ ನನಗೆ ನಿದ್ದೆ ಎಲ್ಲಿಂದ ಬಂತು? ಪೂರ್ಣೆಂದು ಸದೃಶವಾದ ಮುಖವುಳ್ಳ ಶ್ರೀರಾಮನಿಂದ ದೂರವಿರುವ ನನಗೆ ಸುಖವೂ ಇಲ್ಲ, ನಿದ್ದೆಯೂ ಇಲ್ಲ. ॥ 10 ॥ </p>
<p class="Shlok-Number" id="toc_marker-38-11">ಶ್ಲೋಕ - 11</p>
<p class="Shlok">ರಾಮೇತಿ ರಾಮೇತಿ ಸದೈವ ಬುದ್ಧ್ಯಾ</p>
<p class="Shlok">ವಿಚಿಂತ್ಯ ವಾಚಾ ಬ್ರುವತೀ ತಮೇವ ।</p>
<p class="Shlok">ತಸ್ಯಾನುರೂಪಾಂ ಚ ಕಥಾಂ ತಮರ್ಥಮ್</p>
<p class="Shlok">ಏವಂ ಪ್ರಪಶ್ಯಾಮಿ ತಥಾ ಶೃಣೋಮಿ ॥</p>
<p class="Text">ನಾನು ನಿರಂತರವೂ ಮನಸ್ಸಿನಲ್ಲೇ ಶ್ರೀರಾಮನನ್ನೇ ಸ್ಮರಿಸುತ್ತಾ ರಾಮಾ! ರಾಮಾ! ಎಂದು ಹೇಳುತ್ತಿದ್ದೇನೆ. ಆ ಕಾರಣದಿಂದ ಅದಕ್ಕನುರೂಪವಾಗಿ ನನಗೆ ಅವನ ಕಥೆಯೇ ಕೇಳಿ ಬರುತ್ತಿದೆ. ಅವನ ರೂಪವನ್ನೇ ನೋಡುತ್ತಿದ್ದೇನೆ. ॥ 11 ॥</p>
<p class="Shlok-Number" id="toc_marker-38-12">ಶ್ಲೋಕ - 12</p>
<p class="Shlok">ಅಹಂ ಹಿ ತಸ್ಯಾದ್ಯ ಮನೋಭವೇನ</p>
<p class="Shlok">ಸಂಪೀಡಿತಾ ತದ್ಗತಸರ್ವಭಾವಾ ।</p>
<p class="Shlok">ವಿಚಿಂತಯಂತೀ ಸತತಂ ತಮೇವ</p>
<p class="Shlok">ತಮೇವ ಪಶ್ಯಾಮಿ ತಥಾ ಶೃಣೋಮಿ ॥</p>
<p class="Text">ನಾನು ಈಗ ಶ್ರೀರಾಮ ವಿರಹದಿಂದ ಬಾಧೆಪಡುತ್ತಿದ್ದೇನೆ. ನನ್ನ ಮನಸ್ಸಿನಲ್ಲಿ ಪೂರ್ಣವಾಗಿ ರಾಮನೇ ತುಂಬಿರುವನು. ಅನವರತವೂ ಅವನ ಕುರಿತೇ ಆಲೋಚಿಸುತ್ತಿದ್ದೇನೆ. ಅದರಿಂದಾಗಿ ‘‘ಭ್ರಮರ ಕೀಟನ್ಯಾಯ’’ದಂತೆ ನಾನು ಅವನ ರೂಪವನ್ನೇ ನೋಡುತ್ತಿದ್ದೇನೆ. ಅವನ ಕಥೆಯನ್ನೇ ಕೇಳುತ್ತಿದ್ದೇನೆ. ॥ 12 ॥</p>
<p class="Shlok-Number" id="toc_marker-38-13">ಶ್ಲೋಕ - 13</p>
<p class="Shlok">ಮನೋರಥಃ ಸ್ಯಾದಿತಿ ಚಿಂತಯಾಮಿ</p>
<p class="Shlok">ತಥಾಪಿ ಬುದ್ಧ್ಯಾ ಚ ವಿತರ್ಕಯಾಮಿ ।</p>
<p class="Shlok">ಕಿಂ ಕಾರಣಂ ತಸ್ಯ ಹಿ ನಾಸ್ತಿ ರೂಪಂ</p>
<p class="Shlok">ಸುವ್ಯಕ್ತರೂಪಶ್ಚ ವದತ್ಯಯಂ ಮಾಮ್ ॥</p>
<p class="Text">ಬಹುಶಃ ಇದು ನನ್ನ ಮನೋರಥವೇ ಆಗಿರಬಹುದು. ಚೆನ್ನಾಗಿ ತರ್ಕಿಸಿ ನೋಡಿದರೆ ಇದು ಮನೋರಥವು ಆಗಲಾರದು. ಏಕೆಂದರೆ ಮನೋರಥಗಳಿಗೆ ರೂಪವೇ ಇರುವುದಿಲ್ಲವಲ್ಲ! ಈ ವಾನರನು ಸ್ಪಷ್ಟವಾದ ರೂಪದಿಂದ ನನಗೆ ಪ್ರತ್ಯಕ್ಷವಾಗಿ ಕಂಡುಬರುತ್ತಿದ್ದಾನೆ. ಅವನೇ ಮಾತಾಡಿರಬಹುದು. ॥ 13 ॥</p>
<p class="Shlok-Number" id="toc_marker-38-14">ಶ್ಲೋಕ - 14</p>
<p class="Shlok">ನಮೋಽಸ್ತು ವಾಚಸ್ಪತಯೇ ಸವಜ್ರಿಣೇ</p>
<p class="Shlok">ಸ್ವಯಂಭುವೇ ಚೈವ ಹುತಾಶನಾಯ ಚ ।</p>
<p class="Shlok">ಅನೇನ ಚೋಕ್ತಂ ಯದಿದಂ ಮಮಾಗ್ರತೋ</p>
<p class="Shlok">ವನೌಕಸಾ ತಚ್ಚ ತಥಾಸ್ತು ನಾನ್ಯಥಾ ॥</p>
<p class="Text">ವಜ್ರಸಹಿತನಾದ ಇಂದ್ರನಿಗೆ ವಂದನೆ. ಬೃಹಸ್ಪತಿಗೆ ನಮಸ್ಕಾರಗಳು. ಬ್ರಹ್ಮದೇವರಿಗೆ ವಂದನೆಗಳು. ಅಗ್ನಿದೇವರಿಗೆ ಪ್ರಣಾಮಗಳು. ವನಚರನಾದ ಈ ಕಪೀಶ್ವರನು ಈಗ ಹೇಳಿದ ಮಾತುಗಳು ಸತ್ಯವಾಗಲೀ. ಸುಳ್ಳಾಗುವುದು ಬೇಡ. (ಈ ಸಂದೇಶ ವಾಹಕನಾದ ಕಪೀಶ್ವರನು ಶ್ರೀರಾಮನ ಪಕ್ಷದವನೇ ಆಗಿರಬೇಕು. ರಾವಣನ ಪಕ್ಷದವನಲ್ಲ.) ॥ 14 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ದ್ವಾತ್ರಿಂಶಃ ಸರ್ಗಃ ॥ 32 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಮೂವತ್ತೆರಡನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-39">ಮೂವತ್ತಮೂರನೆಯ ಸರ್ಗ</p>
<p class="Sub-Heading">ಸೀತೆಯು ಹನುಮಂತನಿಗೆ ತನ್ನ ಪರಿಚಯವನ್ನು ಮಾಡಿಕೊಡುತ್ತಾ ತನ್ನ ವೃತ್ತಾಂತವನ್ನು ತಿಳಿಸಿದುದು</p>
<p class="Shlok-Number" id="toc_marker-39-1">ಶ್ಲೋಕ - 1</p>
<p class="Shlok">ಸೋಽವತೀರ್ಯ ದ್ರುಮಾತ್ತಸ್ಮಾದ್ವಿದ್ರುಮಪ್ರತಿಮಾನನಃ ।</p>
<p class="Shlok">ವಿನೀತವೇಷಃ ಕೃಪಣಃ ಪ್ರಣಿಪತ್ಯೋಪಸೃತ್ಯ ಚ ॥</p>
<p class="Text">ಹವಳದಂತೆ ಕೆಂಪಾದ ಮುಖವುಳ್ಳವನೂ, ಸಮುಚಿತ ವೇಷವುಳ್ಳವನೂ, ಸೀತೆಯ ದುಃಸ್ಥಿತಿಯನ್ನು ನೋಡಿ ದೀನನಾದ ಆ ಹನುಮಂತನು ಶಿಂಶುಪಾವೃಕ್ಷದಿಂದ ಕೆಳಗಿಳಿದು<span class="char-style-override-6">*</span> ಅವಳನ್ನು ಸಮೀಪಿಸಿ ನಮಸ್ಕರಿಸಿದನು. ॥ 1 ॥</p>
<p class="Footnotes">* ತ್ರಿಜಟೆಯು ಹೇಳಿದ ಸ್ವಪ್ನವೃತ್ತಾಂತವನ್ನು ಕೇಳಿ ಎಲ್ಲ ರಾಕ್ಷಸ ಸ್ತ್ರೀಯರು ಹೆದರಿಕೊಂಡು ಸೀತೆಯ ಕುರಿತು ಆದರ ಭಾವವುಂಟಾಗಿ, ಸೀತೆಗೆ ಶರಣಾಗಿ ಅಲ್ಲಲ್ಲೇ ಮಲಗಿಬಿಟ್ಟರು. ಅಂತಹ ಸಮಯವನ್ನು ನೋಡಿ ಹನುಮಂತನು ಕೆಳಗಿಳಿದು ಬಿಚ್ಚುಮನಸ್ಸಿನಿಂದ ಮಾತಾಡತೊಡಗಿದನು. </p>
<p class="Shlok-Number" id="toc_marker-39-2">ಶ್ಲೋಕ - 2</p>
<p class="Shlok">ತಾಮಬ್ರವೀನ್ಮಹಾತೇಜಾ ಹನೂಮಾನ್ ಮಾರುತಾತ್ಮಜಃ ।</p>
<p class="Shlok">ಶಿರಸ್ಯಂಜಲಿಮಾಧಾಯ ಸೀತಾಂ ಮಧುರಯಾ ಗಿರಾ ॥</p>
<p class="Text">ಮಹಾತೇಜಸ್ವಿಯೂ, ವಾಯುಸುತನೂ ಆದ ಮಾರುತಿಯು ಕೈಗಳನ್ನು ಜೋಡಿಸಿ, ಶಿರಸಾವಂದಿಸುತ್ತಾ ಆ ಸೀತಾದೇವಿಯ ಬಳಿ ಮಧುರ ವಚನಗಳನ್ನು ಹೇಳಿದನು ॥ 2 ॥ </p>
<p class="Shlok-Number" id="toc_marker-39-3">ಶ್ಲೋಕ - 3</p>
<p class="Shlok">ಕಾ ನು ಪದ್ಮಪಲಾಶಾಕ್ಷಿ ಕ್ಲಿಷ್ಟಕೌಶೇಯವಾಸಿನಿ ।</p>
<p class="Shlok">ದ್ರುಮಸ್ಯ ಶಾಖಾಮಾಲಂಬ್ಯ ತಿಷ್ಠಸಿ ತ್ವಮನಿಂದಿತೇ ॥</p>
<p class="Text">ಪದ್ಮಪತ್ರದಂತೆ ವಿಶಾಲನೇತ್ರವುಳ್ಳ ಎಲೈ ದೇವಿಯೇ! ಮಲಿನ ವಸ್ತ್ರವನ್ನುಟ್ಟಿರುವ ಓ ಸಾಧ್ವಿಯೇ! ವೃಕ್ಷದ ರೆಂಬೆಯನ್ನು ಹಿಡಿದುಕೊಂಡು ನಿಂತಿರುವ ನೀನು ಯಾರು? ॥ 3 ॥</p>
<p class="Shlok-Number" id="toc_marker-39-4">ಶ್ಲೋಕ - 4</p>
<p class="Shlok">ಕಿಮರ್ಥಂ ತವ ನೇತ್ರಾಭ್ಯಾಂ ವಾರಿ ಸ್ರವತಿ ಶೋಕಜಮ್ ।</p>
<p class="Shlok">ಪುಂಡರೀಕಪಲಾಶಾಭ್ಯಾಂ ವಿಪ್ರಕೀರ್ಣ ಮಿವೋದಕಮ್ ॥</p>
<p class="Text">ಪದ್ಮಪತ್ರದಂತೆ ನಿನ್ನ ಕಣ್ಣುಗಳಿಂದ ದುಃಖಾಶ್ರುಗಳು ಧಾರಾಕಾರವಾಗಿ, ನಿರಂತರ ಏಕೆ ಹರಿಯುತ್ತಿವೆ? ॥ 4 ॥</p>
<p class="Shlok-Number" id="toc_marker-39-5">ಶ್ಲೋಕ - 5</p>
<p class="Shlok">ಸುರಾಣಾಮಸುರಾಣಾಂ ವಾ ನಾಗಗಂಧರ್ವರಕ್ಷಸಾಮ್ ।</p>
<p class="Shlok">ಯಕ್ಷಾಣಾಂ ಕಿಂನರಾಣಾಂ ವಾ ಕಾ ತ್ವಂ ಭವಸಿ ಶೋಭನೇ ॥</p>
<p class="Text">ಓ ಮಂಗಳಪ್ರದಳೇ! ನೀನು ದಿವ್ಯ ಭಾಮಿನಿಯೋ? ಅಸುರ ಕಾಂತೆಯೋ? ನಾಗಕನ್ಯೆಯೋ? ಗಂಧರ್ವಯೋಷಿತೆಯೋ? ರಾಕ್ಷಸಸ್ತ್ರೀಯೋ? ಯಕ್ಷ ತರುಣಿಯೋ? ಕಿನ್ನರನಾರಿಯೋ ನೀನುಯಾರಾಗಿರುವಿ? ॥ 5 ॥ </p>
<p class="Shlok-Number" id="toc_marker-39-6">ಶ್ಲೋಕ - 6</p>
<p class="Shlok">ಕಾ ತ್ವಂ ಭವಸಿ ರುದ್ರಾಣಾಂ ಮರುತಾಂ ವಾ ವರಾನನೇ ।</p>
<p class="Shlok">ವಸೂನಾಂ ವಾ ವರಾರೋಹೇ ದೇವತಾ ಪ್ರತಿಭಾಸಿ ಮೇ ॥</p>
<p class="Text"> ಸುಂದರಮುಖಿಯೇ! ಏಕಾದಶ ರುದ್ರರ ಪತ್ನಿಯರಲ್ಲಿ, ಸಪ್ತಮರುತ್ತರ ಪತ್ನಿಯರಲ್ಲಿ, ಅಷ್ಟವಸುಗಳ ಪತ್ನಿಯರಲ್ಲಿ, ನೀನು ಯಾರಾಗಿರುವೆ? ನೀನೊಬ್ಬಳು ನನಗೆ ದೇವತೆಯಂತೆ ಭಾಸವಾಗುತ್ತದೆ. ॥ 6 ॥</p>
<p class="Shlok-Number" id="toc_marker-39-7">ಶ್ಲೋಕ - 7</p>
<p class="Shlok">ಕಿಂ ನು ಚಂದ್ರಮಸಾ ಹೀನಾ ಪತಿತಾ ವಿಬುಧಾಲಯಾತ್ ।</p>
<p class="Shlok">ರೋಹಿಣೀ ಜ್ಯೋತಿಷಾಂ ಶ್ರೇಷ್ಠಾ ಶ್ರೇಷ್ಠಾ ಸರ್ವಗುಣಾನ್ವಿತಾ ॥</p>
<p class="Text">ಶ್ರೇಷ್ಠವಾದ ಸರ್ವಗುಣಗಳಿಂದಲೂ ಕೂಡಿರುವ, ನಕ್ಷತ್ರಗಳಲ್ಲೇ ಶ್ರೇಷ್ಠಳಾದ ಚಂದ್ರನಿಂದ ವಿಹೀನಳಾಗಿ ಸ್ವರ್ಗದಿಂದ ಭೂಮಿಗೆ ಬಿದ್ದಿರುವ ರೋಹಿಣಿಯಾಗಿರುವೆಯಾ? ॥ 7 ॥</p>
<p class="Shlok-Number" id="toc_marker-39-8">ಶ್ಲೋಕ - 8</p>
<p class="Shlok">ಕಾ ತ್ವಂ ಭವಸಿ ಕಲ್ಯಾಣಿ ತ್ವಮನಿಂದಿತಲೋಚನೇ ।</p>
<p class="Shlok">ಕೋಪಾದ್ವಾ ಯದಿ ವಾ ಮೋಹಾದ್ಭರ್ತಾರಮಸಿತೇಕ್ಷಣೇ ॥</p>
<p class="Text"> ಕಪ್ಪಾದ ಕಣ್ಣುಗಳುಳ್ಳ ಎಲೈ ಕಲ್ಯಾಣೀ! ಅಮ್ಮಾ ನೀನು ಯಾರು? ಕೋಪದಿಂದಲೋ, ಮೋಹದಿಂದಲೋ, ಪತಿಯಾದ ವಸಿಷ್ಠರನ್ನು ಸಿಟ್ಟಿಗೇಳಿಸಿ ಅವರಿಂದ ತಿರಸ್ಕೃತಳಾಗಿ ಬಂದಿರುವ ಮಂಗಳಮಯಿಯಾದ ಅರುಂಧತಿಯಲ್ಲ ತಾನೇ! ॥ 8 ॥</p>
<p class="Shlok-Number" id="toc_marker-39-9">ಶ್ಲೋಕ - 9</p>
<p class="Shlok">ವಸಿಷ್ಠಂ ಕೋಪಯಿತ್ವಾ ತ್ವಂ ವಾಸಿ ಕಲ್ಯಾಣ್ಯರುಂಧತೀ ।</p>
<p class="Shlok">ಕೋ ನು ಪುತ್ರಃ ಪಿತಾ ಭ್ರಾತಾ ಭರ್ತಾ ವಾ ತೇ ಸುಮಧ್ಯಮೇ ॥</p>
<p class="Text">ಎಲೈ ಸುಂದರೀ! ನೀವು ಯಾರ ಮಗಳು? ನಿಮ್ಮ ತಂದೆಯವರು ಯಾರು? ಸಹೋದರರು ಯಾರು? ಪತಿಯವರು ಯಾರು? ಪರಲೋಕಕ್ಕೆ ಹೋಗಿರುವ ಯಾರನ್ನಾದರೂ ನೆನೆಸಿಕೊಂಡು ಅಳುತ್ತಿರುವೆಯಾ? ॥ 9 ॥</p>
<p class="Shlok-Number" id="toc_marker-39-10">ಶ್ಲೋಕ - 10</p>
<p class="Shlok">ಅಸ್ಮಾಲ್ಲೋಕಾದಮುಂ ಲೋಕಂ ಗತಂ ತ್ವಮನುಶೋಚಸಿ ।</p>
<p class="Shlok">ರೋದನಾದತಿನಿಃಶ್ವಾಸಾದ್ಭೂಮಿಸಂಸ್ಪರ್ಶನಾದಪಿ ॥</p>
<p class="Text">ಅಳುತ್ತಿರುವುದರಿಂದಲೂ, ಬಹಳ ನಿಟ್ಟುಸಿರು ಬಿಡುವುದರಿಂದಲೂ, ನೆಲವನ್ನು ಮುಟ್ಟಿ ಕುಳಿತಿರುವುದರಿಂದಲೂ, ಮಹಾರಾಣಿಯರಲ್ಲಿರಬೇಕಾದ ರಾಜ ಚಿಹ್ನೆಗಳನ್ನು ಹೊಂದಿರುವುದರಿಂದಲೂ, ನಿನ್ನನ್ನು ದೇವತೆಯೆಂದು ನಾನು ಭಾವಿಸುವುದಿಲ್ಲ. ॥ 10 ॥ </p>
<p class="Shlok-Number" id="toc_marker-39-11">ಶ್ಲೋಕ - 11</p>
<p class="Shlok">ನ ತ್ವಾಂ ದೇವೀಮಹಂ ಮನ್ಯೇ ರಾಜ್ಞಃ ಸಂಜ್ಞಾವಧಾರಣಾತ್ ।</p>
<p class="Shlok">ವ್ಯಂಜನಾನಿ ಚ ತೇ ಯಾನಿ ಲಕ್ಷಣಾನಿ ಚ ಲಕ್ಷಯೇ ॥</p>
<p class="Text"> ಉತ್ತಮ ಸ್ತ್ರೀತ್ವವನ್ನು ಸೂಚಿಸುವ ಶುಭಲಕ್ಷಣಗಳನ್ನು ನಾನು ನಿನ್ನಲ್ಲಿ ನೋಡುತ್ತಿದ್ದೇನೆ. ಅದರಿಂದ ನೀನು ರಾಜಕನ್ಯೆಯಾಗಿದ್ದು, ಭೂಪಾಲನೊಬ್ಬನ ಪಟ್ಟದರಸಿಯೆಂದೇ ನಾನು ಭಾವಿಸುತ್ತೇನೆ. ॥ 11 ॥</p>
<p class="Shlok-Number" id="toc_marker-39-12">ಶ್ಲೋಕ - 12</p>
<p class="Shlok">ಮಹಿಷೀ ಭೂಮಿಪಾಲಸ್ಯ ರಾಜಕನ್ಯಾಸಿ ಮೇ ಮತಾ ।</p>
<p class="Shlok">ರಾವಣೇನ ಜನಸ್ಥಾನಾದ್ಬಲಾದಪಹೃತಾ ಯದಿ ॥</p>
<p class="Text">ಜನಸ್ಥಾನದಲ್ಲಿ ರಾವಣನಿಂದ ಬಲವಂತವಾಗಿ ಅಪಹರಿಸಿ ತಂದಿರುವ ಸೀತಾದೇವಿಯೇ ನೀನಾಗಿದ್ದರೆ ನಿನಗೆ ಮಂಗಳವಾಗಲೀ. ನನ್ನ ಪ್ರಶ್ನೆಗಳಿಗೆ ಉತ್ತರಿಸುವ ಕೃಪೆಮಾಡು. ॥ 12 ॥</p>
<p class="Shlok-Number" id="toc_marker-39-13">ಶ್ಲೋಕ - 13</p>
<p class="Shlok">ಸೀತಾ ತ್ವಮಸಿ ಭದ್ರಂ ತೇ ತನ್ಮಮಾಚಕ್ಷ್ವ ಪೃಚ್ಛತಃ ।</p>
<p class="Shlok">ಯಥಾ ಹಿ ತವ ವೈ ದೈನ್ಯಂ ರೂಪಂ ಚಾಪ್ಯತಿಮಾನುಷಮ್ ॥</p>
<p class="Text">ನಿನ್ನ ಲೋಕೋತ್ತರ ರೂಪವನ್ನು, ದೈನ್ಯಸ್ಥಿತಿಯನ್ನು, ತಾಪಸ ವೇಷವನ್ನು, ನೋಡಿದರೆ ನೀನು ನಿಶ್ಚಯವಾಗಿಯೂ ಶ್ರೀರಾಮನ ಪತ್ನಿಯೇ ಆಗಿರುವೆ ಎಂಬುದು ನನ್ನ ನಿಶ್ಚಯವು. ॥ 13 ॥ </p>
<p class="Shlok-Number" id="toc_marker-39-14">ಶ್ಲೋಕ - 14</p>
<p class="Shlok">ತಪಸಾ ಚಾನ್ವಿತೋ ವೇಷಸ್ತ್ವಂ ರಾಮಮಹಿಷೀ ಧ್ರುವಮ್ ।</p>
<p class="Shlok">ಸಾ ತಸ್ಯ ವಚನಂ ಶ್ರುತ್ವಾ ರಾಮಕೀರ್ತನಹರ್ಷಿತಾ ॥</p>
<p class="Text">ಸೀತಾದೇವಿಯು ಹನುಮಂತನ ಮಾತುಗಳನ್ನು ಕೇಳಿ, ಶ್ರೀರಾಮನಾಮ ಸಂಕೀರ್ತನೆಯ ಶ್ರವಣದಿಂದ ಪರಮ ಹರ್ಷಿತಳಾಗಿ ಶಿಂಶುಪಾ ವೃಕ್ಷದ ಬುಡದಲ್ಲಿದ್ದ ಮಾರುತಿಗೆ ಹೀಗೆ ಹೇಳಿದಳು ॥ 14 ॥ </p>
<p class="Shlok-Number" id="toc_marker-39-15">ಶ್ಲೋಕ - 15</p>
<p class="Shlok">ಉವಾಚ ವಾಕ್ಯಂ ವೈದೇಹೀ ಹನುಮಂತಂ ದ್ರುಮಾಶ್ರಿತಮ್ ।</p>
<p class="Shlok">ಪೃಥಿವ್ಯಾಂ ರಾಜಸಿಂಹಾನಾಂ ಮುಖ್ಯಸ್ಯ ವಿದಿತಾತ್ಮನಃ ॥</p>
<p class="Text">ಪ್ರಪಂಚದಲ್ಲಿರುವ ರಾಜಶ್ರೇಷ್ಠರಲ್ಲಿ ಅಗ್ರಗಣ್ಯರಾದ, ಸುಪ್ರಸಿದ್ಧರಾದ, ಶತ್ರುಸೈನ್ಯವನ್ನು ನಾಶಮಾಡುತ್ತಿದ್ದ ದಶರಥ ರಾಜರ ಸೊಸೆಯು ನಾನು. ॥ 15 ॥ </p>
<p class="Shlok-Number" id="toc_marker-39-16">ಶ್ಲೋಕ - 16</p>
<p class="Shlok">ಸ್ನುಷಾ ದಶರಥಸ್ಯಾಹಂ ಶತ್ರುಸೈನ್ಯಪ್ರತಾಪಿನಃ ।</p>
<p class="Shlok">ದುಹಿತಾ ಜನಕಸ್ಯಾಹಂ ವೈದೇಹಸ್ಯ ಮಹಾತ್ಮನಃ ॥</p>
<p class="Text"> ಮಹಾತ್ಮನೂ, ವಿದೇಹ ಪತಿಯೂ ಆದ ಜನಕನ ಮಗಳು ನಾನು. ನನ್ನನ್ನು ‘ಸೀತಾ’ ಎಂದು ಹೇಳುತ್ತಾರೆ. ನಾನು ಧೀಮಂತನಾದ ಶ್ರೀರಾಮನ ಭಾರ್ಯೆಯು. ॥ 16 ॥</p>
<p class="Shlok-Number" id="toc_marker-39-17">ಶ್ಲೋಕ - 17</p>
<p class="Shlok">ಸೀತಾ ಚ ನಾಮ ನಾಮ್ನಾಹಂ ಭಾರ್ಯಾ ರಾಮಸ್ಯ ಧೀಮತಃ ।</p>
<p class="Shlok">ಸಮಾ ದ್ವಾದಶ ತತ್ರಾಹಂ ರಾಘವಸ್ಯ ನಿವೇಶನೇ ॥</p>
<p class="Text"> ಶ್ರೀರಾಘವನ ಅರಮನೆಯಲ್ಲಿ ನಾನು ಹನ್ನೆರಡು ವರ್ಷಗಳ ಕಾಲ ಮನುಷ್ಯ ಸಂಬಂಧವಾದ ಭೋಗಗಳೆಲ್ಲವನ್ನು ಅನುಭವಿಸುತ್ತಾ ಸರ್ವಕಾಮನೆಗಳ ಸಮೃದ್ಧಿಯನ್ನು ಹೊಂದಿ ಸುಖವಾಗಿದ್ದೆನು. ॥ 17 ॥ </p>
<p class="Shlok-Number" id="toc_marker-39-18">ಶ್ಲೋಕ - 18</p>
<p class="Shlok">ಭುಂಜಾನಾ ಮಾನುಷಾನ್ ಭೋಗಾನ್ ಸರ್ವಕಾಮಸಮೃದ್ಧಿನೀ ।</p>
<p class="Shlok">ತತಸ್ತ್ರಯೋದಶೇ ವರ್ಷೇ ರಾಜ್ಯೇ ಚೇಕ್ಷ್ವಾಕುನಂದನಮ್ ॥</p>
<p class="Text">ಅನಂತರ ಹದಿಮೂರನೆಯ ವರ್ಷದಲ್ಲಿ ಇಕ್ಷ್ವಾಕು ಕುಲನಂದನನಾದ ಶ್ರೀರಾಮನಿಗೆ ಪಟ್ಟಾಭಿಷೇಕಮಾಡಲು ದಶರಥ ಮಹಾರಾಜನು ಕುಲಪುರೋಹಿತರೊಡನೆ ಸಿದ್ಧತೆ ನಡೆಸಿದನು. ॥ 18 ॥</p>
<p class="Shlok-Number" id="toc_marker-39-19">ಶ್ಲೋಕ - 19</p>
<p class="Shlok">ಅಭಿಷೇಚಯಿತುಂ ರಾಜಾ ಸೋಪಾಧ್ಯಾಯಃ ಪ್ರಚಕ್ರಮೇ ।</p>
<p class="Shlok">ತಸ್ಮಿನ್ ಸಂಭ್ರಿಯಮಾಣೇ ತು ರಾಘವಸ್ಯಾಭಿಷೇಚನೇ ॥</p>
<p class="Text"> ಆ ಶ್ರೀರಾಮನ ಪಟ್ಟಾಭಿಷೇಕದ ಸಲುವಾಗಿ ಸಕಲ ಸಾಮಗ್ರಿಗಳನ್ನು ಸಂಗ್ರಹಿಸುತ್ತಿರುವಾಗ ಕೈಕೇಯಿಯೆಂಬ ದಶರಥನ ರಾಣಿಯು ಹೀಗೆ ಹೇಳಿದಳು.॥19॥ </p>
<p class="Shlok-Number" id="toc_marker-39-20">ಶ್ಲೋಕ - 20</p>
<p class="Shlok">ಕೈಕೇಯಾ ನಾಮ ಭರ್ತಾರಮಿದಂ ವಚನಮಬ್ರವೀತ್ ।</p>
<p class="Shlok">ನ ಪಿಬೇಯಂ ನ ಖಾದೇಯಂ ಪ್ರತ್ಯಹಂ ಮಮ ಭೋಜನಮ್ ॥</p>
<p class="Shlok-Number" id="toc_marker-39-21">ಶ್ಲೋಕ - 21</p>
<p class="Shlok">ಏಷ ಮೇ ಜೀವಿತಸ್ಯಾಂತೋ ರಾಮೋ ಯದ್ಯಭಿಷಿಚ್ಯತೇ ।</p>
<p class="Shlok">ಯತ್ತದುಕ್ತಂ ತ್ವಯಾ ವಾಕ್ಯಂ ಪ್ರೀತ್ಯಾ ನೃಪತಿಸತ್ತಮ ॥</p>
<p class="Text">‘‘ಮಹಾರಾಜಾ! ನೀನು ರಾಮನಿಗೇನಾದರೂ ಪಟ್ಟಾಭಿಷೇಕ ಮಾಡಿದ್ದೇಯಾದರೆ - ಈ ಕ್ಷಣದಿಂದ ನಾನು ಜೀವಿಸಿ ಇರುವತನಕ ಊಟವನ್ನು ಮಾಡುವುದಿಲ್ಲ. ನೀರನ್ನು ಮುಟ್ಟುವುದಿಲ್ಲ. ನೃಪತಿಶ್ರೇಷ್ಠನೇ! ನನ್ನ ಮೇಲಿನ ಪ್ರಿತಿಯಿಂದ ಹಿಂದೆ ನೀನು ವಾಗ್ದಾನ ಮಾಡಿರುವಿ. ಆ ವರವು ಸುಳ್ಳಾಗದಿರಬೇಕಾದರೆ ರಾಮನು ಈಗಲೇ ಕಾಡಿಗೆ ಹೋಗಲೀ.’’ ॥ 20-21 ॥ </p>
<p class="Shlok-Number" id="toc_marker-39-22">ಶ್ಲೋಕ - 22</p>
<p class="Shlok">ತಚ್ಚೇನ್ನ ವಿತಥಂ ಕಾರ್ಯಂ ವನಂ ಗಚ್ಛತು ರಾಘವಃ ।</p>
<p class="Shlok">ಸ ರಾಜಾ ಸತ್ಯವಾಗ್ದೇವ್ಯಾ ವರದಾನಮನುಸ್ಮರನ್ ॥</p>
<p class="Text">ಸತ್ಯವಾಕ್ಯಪರಿಪಾಲಿತನಾದ ದಶರಥ ಮಹಾರಾಜನು ಕೈಕೇಯಿಗೆ ತಾನು ಕೊಟ್ಟಿದ್ದ ವರವನ್ನು ಸ್ಮರಿಸಿಕೊಳ್ಳುತ್ತಾ, ಅವಳ ಕರ್ಣಕಠೋರವೂ, ಅಪ್ರಿಯವೂ ಆದ ಮಾತನ್ನು ಕೇಳಿ ಮೂರ್ಛಿತನಾದನು. ॥ 22 ॥</p>
<p class="Shlok-Number" id="toc_marker-39-23">ಶ್ಲೋಕ - 23</p>
<p class="Shlok">ಮುಮೋಹ ವಚನಂ ಶ್ರುತ್ವಾ ಕೈಕೇಯ್ಯಾಃ ಕ್ರೂರಮಪ್ರಿಯಮ್ ।</p>
<p class="Shlok">ತತಸ್ತು ಸ್ಥವಿರೋ ರಾಜಾ ಸತ್ಯೇ ಧರ್ಮೇ ವ್ಯವಸ್ಥಿತಃ ॥</p>
<p class="Text"> ಸತ್ಯ-ಧರ್ಮಗಳಲ್ಲಿಯೇ ನಿರತನಾಗಿದ್ದು , ವೃದ್ಧನಾದ ಆ ರಾಜನು ಅಳುತ್ತಳುತ್ತಾ ಭರತನಿಗೆ ರಾಜ್ಯವನ್ನು ಬಿಟ್ಟುಕೊಡುವಂತೆ, ಯಶೋವಂತನಾದ ಶ್ರೀರಾಮನನ್ನು ಪ್ರಾರ್ಥಿಸಿದನು. ॥ 23 ॥ </p>
<p class="Shlok-Number" id="toc_marker-39-24">ಶ್ಲೋಕ - 24</p>
<p class="Shlok">ಜ್ಯೇಷ್ಠಂ ಯಶಸ್ವಿನಂ ಪುತ್ರಂ ರುದನ್ ರಾಜ್ಯಮಯಾಚತ ।</p>
<p class="Shlok">ಸ ಪಿತುರ್ವಚನಂ ಶ್ರೀಮಾನಭಿಷೇಕಾತ್ ಪರಂ ಪ್ರಿಯಮ್ ॥</p>
<p class="Text">ಸಕಲಸದ್ಗುಣ ಸಂಪನ್ನನಾದ ಶ್ರೀರಾಮಚಂದ್ರನು ಅಭಿಷೇಕಕ್ಕಿಂತಲೂ ಪ್ರಿಯವಾದ ತಂದೆಯ ಮಾತನ್ನು ಪೂರ್ಣ ಮನಸ್ಸಿನಿಂದ ಅಂಗೀಕರಿಸಿ, ಅನಂತರ ಮಾತಿನಿಂದಲೂ ಅರಣ್ಯಕ್ಕೆ ಹೋಗುವುದಾಗಿ ಹೇಳಿದನು. ॥ 24 ॥</p>
<p class="Shlok-Number" id="toc_marker-39-25">ಶ್ಲೋಕ - 25</p>
<p class="Shlok">ಮನಸಾ ಪೂರ್ವಮಾಸಾದ್ಯ ವಾಚಾ ಪ್ರತಿಗೃಹೀತವಾನ್ ।</p>
<p class="Shlok">ದದ್ಯಾನ್ನ ಪ್ರತಿಗೃಹ್ಣೀಯಾನ್ನ ಬ್ರೂಯಾತ್ ಕಿಂಚಿದಪ್ರಿಯಮ್ ॥</p>
<p class="Text">ಸತ್ಯ ಪರಾಕ್ರಮಿಯಾದ ನನ್ನ ಪತಿಯು ಯಾವಾಗಲೂ ದಾನ ಕೊಡತಕ್ಕವನೇ ಹೊರತು ಪಡೆಯುವವನಲ್ಲ. ಸತ್ಯವನ್ನು ಹೇಳತಕ್ಕವನೇ ಹೊರತು, ಪ್ರಾಣಗಳು ಹೋಗುವ ಸಂದರ್ಭ ಒದಗಿಬಂದರೂ, ಪ್ರಾಣಗಳನ್ನು ಉಳಿಸಿಕೊಳ್ಳುವ ಸಲುವಾಗಿ ಅಪ್ರಿಯವಾದ ಮಾತನ್ನು ಆಡುವವನಲ್ಲ. ॥ 25 ॥ </p>
<p class="Shlok-Number" id="toc_marker-39-26">ಶ್ಲೋಕ - 26</p>
<p class="Shlok">ಅಪಿ ಜೀವಿತಹೇತೋರ್ವಾ ರಾಮಃ ಸತ್ಯಪರಾಕ್ರಮಃ ।</p>
<p class="Shlok">ಸ ವಿಹಾಯೋತ್ತರೀಯಾಣಿ ಮಹಾರ್ಹಾಣಿ ಮಹಾಯಶಾಃ ॥</p>
<p class="Text">ಅನಂತರ ಮಹಾಯಶಸ್ವಿಯಾದ ಶ್ರೀರಾಮನು ಧರಿಸಿದ್ದ ಅಮೂಲ್ಯವಾದ ವಸ್ತ್ರಗಳನ್ನೂ, ಆಭರಣಗಳನ್ನೂ ಪರಿತ್ಯಜಿಸಿ, ವಲ್ಕಲಗಳನ್ನು ಧರಿಸಿ, ಮನಃಪೂರ್ವಕವಾಗಿ ರಾಜ್ಯವನ್ನು ತ್ಯಜಿಸಿ, ತನ್ನ ತಾಯಿಯಾದ ಕೌಸಲ್ಯಾದೇವಿಗೆ ನನ್ನನ್ನು ಒಪ್ಪಿಸಿದನು. ॥ 26 ॥ </p>
<p class="Shlok-Number" id="toc_marker-39-27">ಶ್ಲೋಕ - 27</p>
<p class="Shlok">ವಿಸೃಜ್ಯ ಮನಸಾ ರಾಜ್ಯಂ ಜನನ್ಯೈ ಮಾಂ ಸಮಾದಿಶತ್ ।</p>
<p class="Shlok">ಸಾಹಂ ತಸ್ಯಾಗ್ರತಸ್ತೂರ್ಣಂ ಪ್ರಸ್ಥಿತಾ ವನಚಾರಿಣೀ ॥</p>
<p class="Text">ಶ್ರೀರಾಮನ ಸಾಹಚರ್ಯವಿಲ್ಲದೆ ಸ್ವರ್ಗವಾಸವೂ ಕೂಡ ನನಗೆ ರುಚಿಸದು. ಅದರಿಂದ ಕೂಡಲೇ ವನವಾಸಕ್ಕೆ ಸಿದ್ಧಳಾಗಿ ಅವನಿಗಿಂತ ಮುಂದಾಗಿ ಅರಣ್ಯಕ್ಕೆ ಪ್ರಯಾಣ ಹೊರಟೆನು. ॥ 27 ॥</p>
<p class="Shlok-Number" id="toc_marker-39-28">ಶ್ಲೋಕ - 28</p>
<p class="Shlok">ನ ಹಿ ಮೇ ತೇನ ಹೀನಾಯಾ ವಾಸಃ ಸ್ವರ್ಗೇಽ ಪಿ ರೋಚತೇ ।</p>
<p class="Shlok">ಪ್ರಾಗೇವ ತು ಮಹಾಭಾಗಃ ಸೌಮಿತ್ರಿರ್ಮಿತ್ರನಂದನಃ ॥</p>
<p class="Text">ಮಹಾಭಾಗ್ಯಶಾಲಿಯೂ, ಮಿತ್ರರಿಗೆ ಸಂತೋಷವನ್ನು ಉಂಟುಮಾಡುವವನೂ ಆದ ಲಕ್ಷ್ಮಣನೂ ಶ್ರೀರಾಮನನ್ನು ಅನುಸರಿಸಿ ಕಾಡಿಗೆ ಹೋಗಲು ಅವನಿಗಿಂತ ಮುಂದಾಗಿಯೇ ನಾರುಮಡಿಯನ್ನು ಧರಿಸಿ ಸನ್ನದ್ಧನಾದನು. ॥ 28 ॥</p>
<p class="Shlok-Number" id="toc_marker-39-29">ಶ್ಲೋಕ - 29</p>
<p class="Shlok">ಪೂರ್ವಜಸ್ಯಾನುಯಾತ್ರಾರ್ಥೇ ದ್ರುಮಚೀರೈರಲಂಕೃತಃ ।</p>
<p class="Shlok">ತೇ ವಯಂ ಭರ್ತುರಾದೇಶಂ ಬಹುಮಾನ್ಯ ದೃಢವ್ರತಾಃ ॥</p>
<p class="Text">ಹೀಗೆ ದೃಢವ್ರತರಾದ ನಾವು ಮೂವರೂ ನಮ್ಮೆಲ್ಲರಿಗೂ ಸ್ವಾಮಿಯಾಗಿದ್ದ ದಶರಥ ಮಹಾರಾಜನ ಆದೇಶವನ್ನು ಗೌರವಿಸಿ, ಹಿಂದೆಂದೂ ಕಾಣದಿದ್ದ ಭಯಂಕರವಾದ ಅರಣ್ಯಕ್ಕೆ ಬಂದೆವು. ॥ 29 ॥ </p>
<p class="Shlok-Number" id="toc_marker-39-30">ಶ್ಲೋಕ - 30</p>
<p class="Shlok">ಪ್ರವಿಷ್ಟಾಃ ಸ್ಮ ಪುರಾಽದೃಷ್ಟಂ ವನಂ ಗಂಭೀರದರ್ಶನಮ್ ।</p>
<p class="Shlok">ವಸತೋ ದಂಡಕಾರಣ್ಯೇ ತಸ್ಯಾಹಮಮಿತೌಜಸಃ ॥</p>
<p class="Text">ದಂಡಕಾರಣ್ಯದಲ್ಲಿ ನಾವು ಮೂವರೂ ವಾಸ ಮಾಡುತ್ತಿದ್ದಾಗ ಅಮಿತ ಪರಾಕ್ರಮಿಯಾದ ಶ್ರೀರಾಮನ ಪತ್ನಿಯಾದ ಭಾರ್ಯೆಯಾದ ನನ್ನನ್ನು ದುರಾತ್ಮನಾದ ರಾವನನು ಅಪಹರಿಸಿಕೊಂಡುಬಂದು ಇಲ್ಲಿರಿಸಿದನು. ॥ 30 ॥</p>
<p class="Shlok-Number" id="toc_marker-39-31">ಶ್ಲೋಕ - 31</p>
<p class="Shlok">ರಕ್ಷಸಾಪಹೃತಾ ಭಾರ್ಯಾ ರಾವಣೇನ ದುರಾತ್ಮನಾ ।</p>
<p class="Shlok">ದ್ವೌ ಮಾಸೌ ತೇನ ಮೇ ಕಾಲೋ ಜೀವಿತಾನುಗ್ರಹಃ ಕೃತಃ ।</p>
<p class="Shlok">ಊರ್ಧ್ವಂ ದ್ವಾಭ್ಯಾಂತುಮಾಸಾಭ್ಯಾಂ ತತಸ್ತ್ಯಕ್ಷ್ಯಾಮಿ ಜೀವಿತಮ್ ॥</p>
<p class="Text">ರಾವಣನು ನನಗೆ ಬದುಕಿರಲು ಎರಡು ತಿಂಗಳ ಅವಧಿಯನ್ನು ಕೊಟ್ಟಿರುವನು. ಆ ಅವಧಿ ಕಳೆದುಹೋದೊಡನೆಯೇ ನಾನು ಈ ದೇಹವನ್ನು ಪರಿತ್ಯಜಿಸುವೆನು. ॥ 31 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ತ್ರಯಸ್ತ್ರಿಂಶಃ ಸರ್ಗಃ ॥33॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಮೂವತ್ತಮೂರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-40">ಮೂವತ್ತನಾಲ್ಕನೆಯ ಸರ್ಗ</p>
<p class="Sub-Heading">ಸೀತಾದೇವಿಯು ಹನುಮಂತನನ್ನು ಸಂದೇಹಿಸಿದುದು, ಹನುಮಂತನು ಸಮಾಧಾನಪಡಿಸುತ್ತಾ<br/>ಶ್ರೀರಾಮನ ಗುಣಗಳನ್ನು ವರ್ಣಿಸಿದುದು</p>
<p class="Sub-Heading"><span class="char-style-override-9">ಶ್ಲೋಕ - 1</span> </p>
<p class="Shlok">ತಸ್ಯಾಸ್ತದ್ವಚನಂ ಶ್ರುತ್ವಾ ಹನುಮಾನ್ ಹರಿಯೂಥಪಃ ।</p>
<p class="Shlok">ದುಃಖಾದ್ದುಃಖಾಭಿಭೂತಾಯಾಃ ಸಾಂತ್ವಮುತ್ತರಮಬ್ರವೀತ್ ॥</p>
<p class="Text">ವಾನರಶ್ರೇಷ್ಠನಾದ ಹನುಮಂತನು ದುಃಖಪರಂಪರೆಯಲ್ಲಿ ಮುಳುಗಿಹೋದ ಆ ಸೀತಾದೇವಿಯ ವಚನಗಳನ್ನು ಕೇಳಿ, ಅವಳಿಗೆ ಸಮಾಧಾನವಾಗುವಂತೆ ಹೀಗೆ ಹೇಳಿದನು. ॥ 1 ॥ </p>
<p class="Shlok-Number" id="toc_marker-40-1">ಶ್ಲೋಕ - 2</p>
<p class="Shlok">ಅಹಂ ರಾಮಸ್ಯ ಸಂದೇಶಾದ್ದೇವಿ ದೂತಸ್ತವಾಗತಃ ।</p>
<p class="Shlok">ವೈದೇಹಿ ಕುಶಲೀ ರಾಮಸ್ತ್ವಾಂ ಚ ಕೌಶಲಮಬ್ರವೀತ್ ॥</p>
<p class="Text">ಓ ಜಾನಕಿದೇವೀ! ನಾನು ಶ್ರೀರಾಮನ ದೂತನು. ಆ ಸ್ವಾಮಿಯ ಸಂದೇಶದಿಂದ ನಾನು ಇಲ್ಲಿಗೆ ಬಂದಿರುವೆನು. ಶ್ರೀರಾಮನು ಕ್ಷೇಮವಾಗಿರುವನು. ನಿನ್ನ ಕುಶಲವನ್ನು ಕೇಳಿರುವನು. ॥ 2 ॥ </p>
<p class="Shlok-Number" id="toc_marker-40-2">ಶ್ಲೋಕ - 3</p>
<p class="Shlok">ಯೋ ಬ್ರಾಹ್ಮಮಸ್ತ್ರಂ ವೇದಾಂಶ್ಚ ವೇದ ವೇದವಿದಾಂ ವರಃ ।</p>
<p class="Shlok">ಸ ತ್ವಾಂ ದಾಶರಥೀ ರಾಮೋ ದೇವಿ ಕೌಶಲಮಬ್ರವೀತ್ ॥</p>
<p class="Text">ದೇವಿಯೇ! ದಶರಥನ ಕುಮಾರನಾದ ಶ್ರೀರಾಮನು ವೇದವೇತ್ತರಲ್ಲಿ ಶ್ರೇಷ್ಠನು. ಬ್ರಹ್ಮಾಸ್ತ್ರವೇ ಮೊದಲಾದ ವಿವಿಧ ಅಸ್ತ್ರಗಳಲ್ಲಿ ಪಾರಂಗತನು. ಸಕಲ ವೇದಗಳನ್ನು ಚೆನ್ನಾಗಿ ತಿಳಿದಿರುವವನು. ಅಂಥವನು ನಿನ್ನ ಕ್ಷೇಮ ಸಮಾಚಾರವನ್ನು ಕೇಳಿರುವನು. ॥ 3 ॥</p>
<p class="Shlok-Number" id="toc_marker-40-3">ಶ್ಲೋಕ - 4</p>
<p class="Shlok">ಲಕ್ಷ್ಮಣಶ್ಚ ಮಹಾತೇಜಾ ಭರ್ತುಸ್ತೇಽನುಚರಃ ಪ್ರಿಯಃ ।</p>
<p class="Shlok">ಕೃತವಾನ್ ಶೋಕಸಂತಪ್ತಃ ಶಿರಸಾ ತೇಽಭಿವಾದನಮ್ ॥</p>
<p class="Text">ನಿನ್ನ ಪತಿಯಾದ ಶ್ರೀರಾಮನಿಗೆ ಪ್ರಿಯನೂ, ಅನುಚರನೂ, ಮಹಾತೇಜಶ್ಶಾಲಿ ಯಾದ ಲಕ್ಷ್ಮಣನು ಕೂಡ ಶೋಕಸಂತಪ್ತನಾಗಿದ್ದು, ವಿನಯದಿಂದ ತಲೆಬಾಗಿ ನಿನಗೆ ಅಭಿವಾದನ ಮಾಡಿರುವನು. ॥ 4 ॥</p>
<p class="Shlok-Number" id="toc_marker-40-4">ಶ್ಲೋಕ - 5</p>
<p class="Shlok">ಸಾ ತಯೋಃ ಕುಶಲಂ ದೇವೀ ನಿಶಮ್ಯ ನರಸಿಂಹಯೋಃ ।</p>
<p class="Shlok">ಪ್ರೀತಿಸಂಹೃಷ್ಟ ಸರ್ವಾಂಗೀ ಹನುಮಂತಮಥಾಬ್ರವೀತ್ ॥</p>
<p class="Text">ನರಶ್ರೇಷ್ಠರಾದ ರಾಮ - ಲಕ್ಷ್ಮಣರು ಕುಶಲಿಗಳಾಗಿರುವರೆಂಬ ವಾರ್ತೆಯನ್ನು ಕೇಳಿ ಸೀತೆಯು ಹರ್ಷದಿಂದ ಪುಳಕಿತಳಾಗಿ ಹನುಮಂತನ ಬಳಿ ಹೇಳಿದಳು. ॥ 5 ॥ </p>
<p class="Shlok-Number" id="toc_marker-40-5">ಶ್ಲೋಕ - 6</p>
<p class="Shlok">ಕಲ್ಯಾಣೀ ಬತ ಗಾಥೇಯಂ ಲೌಕಿಕೀ ಪ್ರತಿಭಾತಿ ಮಾ ।</p>
<p class="Shlok">ಏತಿ ಜೀವಂತಮಾನಂದೋ ನರಂ ವರ್ಷಶತಾದಪಿ ॥</p>
<p class="Text">‘‘ಬದುಕಿರುವ ಮನುಷ್ಯನಿಗೆ ನೂರು ವರ್ಷಗಳು ಕಳೆದ ಮೇಲಾದರೂ ಆನಂದವು ಲಭಿಸಿಯೇ ತೀರುತ್ತದೆ.’’ ಎಂಬ ಶುಭಕರವಾದ ಲೋಕದ ಗಾದೆಯು ಸತ್ಯವೆಂದೇ ತೋರುತ್ತದೆ. ॥ 6 ॥</p>
<p class="Shlok-Number" id="toc_marker-40-6">ಶ್ಲೋಕ - 7</p>
<p class="Shlok">ತಯಾ ಸಮಾಗತೇ ತಸ್ಮಿನ್ ಪ್ರೀತಿರುತ್ಪಾದಿತಾದ್ಭುತಾ ।</p>
<p class="Shlok">ಪರಸ್ಪರೇಣ ಚಾಲಾಪಂ ವಿಶ್ವಸ್ತೌ ತೌ ಪ್ರಚಕ್ರತುಃ ॥</p>
<p class="Text">ಶ್ರೀರಾಮನ ದೂತನಾಗಿ ಬಂದಿರುವ ಹನುಮಂತನ ಮೇಲೆ ಸೀತಾದೇವಿಗೆ ಪೂರ್ಣವಾದ ವಿಶ್ವಾಸವುಂಟಾಯಿತು. ಅವರಿಬ್ಬರೂ ಪರಸ್ಪರ ವಿಶ್ವಾಸವನ್ನು ಹೊಂದಿ ಪರಸ್ಪರ ಸಂಭಾಷಿಸತೊಡಗಿದರು. ॥ 7 ॥</p>
<p class="Shlok-Number" id="toc_marker-40-7">ಶ್ಲೋಕ - 8</p>
<p class="Shlok">ತಸ್ಯಾಸ್ತದ್ವಚನಂ ಶ್ರುತ್ವಾ ಹನುಮಾನ್ ಹರಿಯೂಥಪಃ ।</p>
<p class="Shlok">ಸೀತಾಯಾಃ ಶೋಕದೀನಾಯಾಃ ಸಮೀಪಮುಪಚಕ್ರಮೇ ॥</p>
<p class="Text">ಸೀತೆಯು ಹೇಳಿದ ಮಾತನ್ನು ಕೇಳಿ ಅವಳಿಗೆ ತನ್ನ ಕುರಿತು ಹಾಗೂ ತನ್ನ ಮಾತುಗಳಲ್ಲಿ ಸಂಪೂರ್ಣವಾದ ವಿಶ್ವಾಸ ಉಂಟಾಗಿದೆ ಎಂದು ಭಾವಿಸಿ, ವಾಯುಪುತ್ರನಾದ ಹನುಮಂತನು ಶೋಕಸಂತಪ್ತಳಾಗಿದ್ದ ಸೀತಾದೇವಿಯ ಬಳಿಗೆ ಸಾಗಿದನು. ॥ 8 ॥</p>
<p class="Shlok-Number" id="toc_marker-40-8">ಶ್ಲೋಕ - 9</p>
<p class="Shlok">ಯಥಾ ಯಥಾ ಸಮೀಪಂ ಸ ಹನುಮಾನುಪಸರ್ಪತಿ ।</p>
<p class="Shlok">ತಥಾ ತಥಾ ರಾವಣಂ ಸಾ ತಂ ಸೀತಾ ಪರಿಶಂಕತೇ ॥</p>
<p class="Text">ಹನುಮಂತನು ಸೀತೆಯ ಕಡೆಗೆ ಹೆಜ್ಜೆಗಳನ್ನು ಇಡುತ್ತಿರುವಂತೆ ಅವಳಿಗೆ ‘ಇವನೇನಾದರೂ ರಾವಣನೇ ಆಗಿರಬಹುದೇ?’ ಎಂಬ ಸಂದೇಹವು ಉಂಟಾಯಿತು. ॥ 9 ॥</p>
<p class="Shlok-Number" id="toc_marker-40-9">ಶ್ಲೋಕ - 10</p>
<p class="Shlok">ಅಹೋ ಧಿಕ್ದುಷ್ಕೃತಮಿದಂ ಕಥಿತಂ ಹಿ ಯದಸ್ಯ ಮೇ ।</p>
<p class="Shlok">ರೂಪಾಂತರಮುಪಾಗಮ್ಯ ಸ ಏವಾಯಂ ಹಿ ರಾವಣಃ ॥</p>
<p class="Shlok-Number" id="toc_marker-40-10">ಶ್ಲೋಕ - 11</p>
<p class="Shlok">ತಾಮಶೋಕಸ್ಯ ಶಾಖಾಂ ಸಾ ವಿಮುಕ್ತ್ವಾ ಶೋಕಕರ್ಶಿತಾ ।</p>
<p class="Shlok">ತಸ್ಯಾಮೇವಾನವದ್ಯಾಂಗೀ ಧರಣ್ಯಾಂ ಸಮುಪಾವಿಶತ್ ॥</p>
<p class="Text">‘‘ಅಯ್ಯಯ್ಯೊ! ಇವನನ್ನು ಪೂರ್ತಿಯಾಗಿ ನಂಬಿ ನನ್ನ ಎಲ್ಲ ಕಥೆಯನ್ನು ಹೇಳಿಬಿಟ್ಟೆ. ಎಂತಹ ಅನುಚಿತವಾದ ಕಾರ್ಯವನ್ನು ಮಾಡಿಬಿಟ್ಟೆ ! ವೇಷವನ್ನು ಮರೆಸಿಕೊಂಡು ಆ ರಾವಣನೇ ಇಲ್ಲಿಗೆ ಆಗಮಿಸಿದ್ದಾನೋ ಏನೋ!’’ ದಿವ್ಯಶರೀರದಿಂದ ಶೋಭಿತೆಯೂ, ಶೋಕಾರ್ತೆಯೂ ಆದ ಆ ಸೀತಾದೇವಿಯು ಅಶೋಕವೃಕ್ಷದ ಕೊಂಬೆಯನ್ನು ಬಿಟ್ಟು ನೆಲದಮೇಲೆ ಕುಳಿತಳು. ॥ 10-11 ॥</p>
<p class="Shlok-Number" id="toc_marker-40-11">ಶ್ಲೋಕ - 12</p>
<p class="Shlok">ಹನುಮಾನಪಿ ದುಃಖಾರ್ತಾಂ ತಾಂ ದೃಷ್ಟ್ವಾ ಭಯಮೋಹಿತಾಮ್ ।</p>
<p class="Shlok">ಅವಂದತ ಮಹಾ ಬಾಹುಸ್ತತಸ್ತಾಂ ಜನಕಾತ್ಮಜಾಮ್ ॥</p>
<p class="Text">ಮಹಾಬಾಹುವಾದ ಹನುಮಂತನು ದುಃಖಾರ್ತಳಾಗಿ ಭಯವಿಹ್ವಲಳಾಗಿದ್ದ ಆಕೆಯನ್ನು ನೋಡಿ ಸ್ವಲ್ಪ ಸಮೀಪಕ್ಕೆ ಹೋಗಿ ಆ ಜಾನಕಿಯನ್ನು ನಮಸ್ಕರಿಸಿದನು. ಆದರೆ ಇವನು ಕಪಿವೇಷಧಾರಿ ರಾವಣನೆಂದೇ ಭಾವಿಸಿ ಭಯಾಕುಲಳಾದ ಸೀತಾದೇವಿಯು ಮಾತ್ರ ಪುನಃ ಅವನ ಕಡೆಗೆ ತಲೆಯೆತ್ತಿ ನೋಡಲೇ ಇಲ್ಲ. ॥ 12 ॥ </p>
<p class="Shlok-Number" id="toc_marker-40-12">ಶ್ಲೋಕ - 13</p>
<p class="Shlok">ಸಾ ಚೈನಂ ಭಯವಿತ್ರಸ್ತಾ ಭೂಯೋ ನೈವಾಭ್ಯುದೈಕ್ಷತ ।</p>
<p class="Shlok">ತಂ ದೃಷ್ಟ್ವಾ ವಂದಮಾನಂ ತು ಸೀತಾ ಶಶಿನಿಭಾನನಾ ॥</p>
<p class="Text">ಮತ್ತೆ ಚಂದ್ರನಂತೆ ಆಹ್ಲಾದಕರವಾದ ಮುಖವುಳ್ಳ ಸೀತಾದೇವಿಯು ತನಗೆ ನಮಸ್ಕರಿಸುತ್ತಿದ್ದ ಕಪಿವರನನ್ನು ನೋಡಿ ನಿಟ್ಟುಸಿರುಬಿಡುತ್ತಾ ಮಧುರಕಂಠದಿಂದ ಹೀಗೆ ನುಡಿದಳು. ॥ 13 ॥ </p>
<p class="Shlok-Number" id="toc_marker-40-13">ಶ್ಲೋಕ - 14</p>
<p class="Shlok">ಅಬ್ರವೀದ್ದೀರ್ಘಮುಚ್ಛ್ವಸ್ಯ ವಾನರಂ ಮಧುರಸ್ವರಾ ।</p>
<p class="Shlok">ಮಾಯಾಂ ಪ್ರವಿಷ್ಟೋ ಮಾಯಾವೀ ಯದಿ ತ್ವಂ ರಾವಣಃ ಸ್ವಯಮ್ ॥</p>
<p class="Text">ನೀನು ಮಾಯಾವಿಯಾದ ರಾವಣನೇ ಆಗಿರುವುದಾದರೆ, ಮಾಯಾ ವೇಷದಿಂದ ನನ್ನನ್ನು ಸಂತಾಪಗೊಳಿಸುವುದರಿಂದ ನಿನಗೆ ಖಂಡಿತವಾಗಿ ಒಳಿತಾಗುವುದಿಲ್ಲ. ॥ 14 ॥</p>
<p class="Shlok-Number" id="toc_marker-40-14">ಶ್ಲೋಕ - 15</p>
<p class="Shlok">ಉತ್ಪಾದಯಸಿ ಮೇ ಭೂಯಃ ಸಂತಾಪಂ ತನ್ನ ಶೋಭನಮ್ ।</p>
<p class="Shlok">ಸ್ವಂ ಪರಿತ್ಯಜ್ಯ ರೂಪಂ ಯಃ ಪರಿವ್ರಾಜಕರೂಪಧೃತ್ ॥</p>
<p class="Text">ನಿಜರೂಪವನ್ನು ಪರಿತ್ಯಜಿಸಿ ಪರಿವ್ರಾಜಕ ರೂಪವನ್ನು ಧರಿಸಿ ಬಂದಿದ್ದವನನ್ನು ಜನಸ್ಥಾನದಲ್ಲಿ ನಾನು ನೋಡಿದ್ದೇನೋ, ಆ ರಾವಣನೇ ನೀನೋ? ॥ 15 ॥</p>
<p class="Shlok-Number" id="toc_marker-40-15">ಶ್ಲೋಕ - 16</p>
<p class="Shlok">ಜನಸ್ಥಾನೇ ಮಯಾ ದೃಷ್ಟಸ್ತ್ವಂ ಸ ಏವಾಸಿ ರಾವಣಃ ।</p>
<p class="Shlok">ಉಪವಾಸಕೃಶಾಂ ದೀನಾಂ ಕಾಮರೂಪ ನಿಶಾಚರ ॥</p>
<p class="Text">ಕಾಮರೂಪಿಯಾದ ನಿಶಾಚರನೇ! ನಾನು ಉಪವಾಸದಿಂದ ಕೃಶಳಾಗಿರುವೆನು. ದೀನೆಯಾಗಿರುವೆನು. ಪತಿವಿರಹ ಶೋಕದಿಂದ ಸಂತಪ್ತಳಾಗಿರುವೆನು. ಇಂತಹ ನನ್ನನ್ನು ನೀನು ಪುನಃ ಸಂತಾಪಗೊಳಿಸುವುದು ನಿನಗೆ ನಿಶ್ಚಯವಾಗಿ ಒಳ್ಳೆಯದಲ್ಲ. ॥ 16 ॥</p>
<p class="Shlok-Number" id="toc_marker-40-16">ಶ್ಲೋಕ - 17</p>
<p class="Shlok">ಸಂತಾಪಯಸಿ ಮಾಂ ಭೂಯಃ ಸಂತಪ್ತಾಂ ತನ್ನ ಶೋಭನಮ್ ।</p>
<p class="Shlok">ಅಥವಾ ನೈತದೇವಂ ಹಿ ಯನ್ಮಯಾ ಪರಿಶಂಕಿತಮ್ ॥</p>
<p class="Text">ಸೀತೆಯು ಕ್ಷಣಕಾಲ ಯೋಚಿಸಿ ಹೇಳಿದಳು ಅಥವಾ ನಾನು ಈ ರೀತಿ ಶಂಕಿಸುವುದು ಸರಿಯಿರಲಾರದು. ನೀನು ರಾವಣನಿರಲಾರೆ. ಏಕೆಂದರೆ, ನಿನ್ನ ದರ್ಶನದಿಂದ ನನ್ನ ಮನಸ್ಸಿನಲ್ಲಿ ಅನಿರ್ವಚನೀಯ ಪ್ರೀತಿಯು ಆವಿರ್ಭವಿಸಿದೆ. ॥ 17 ॥</p>
<p class="Shlok-Number" id="toc_marker-40-17">ಶ್ಲೋಕ - 18</p>
<p class="Shlok">ಮನಸೋ ಹಿ ಮಮ ಪ್ರೀತಿರುತ್ಪನ್ನಾ ತವ ದರ್ಶನಾತ್ ।</p>
<p class="Shlok">ಯದಿ ರಾಮಸ್ಯ ದೂತಸ್ತ್ವಮಾಗತೋ ಭದ್ರಮಸ್ತು ತೇ ॥</p>
<p class="Text">ಎಲೈ ಕಪಿಶ್ರೇಷ್ಠಾ! ನೀನು ನಿಜವಾಗಿ ರಾಮನ ದೂತನಾಗಿ ಇಲ್ಲಿಗೆ ಬಂದಿರುವೆಯಾದರೆ ನಿನಗೆ ಮಂಗಳವಾಗಲೀ. ನನಗೆ ಪ್ರಿಯವಾದ ರಾಮನ ಕಥೆಯನ್ನು ಹೇಳು.॥ 18 ॥</p>
<p class="Shlok-Number" id="toc_marker-40-18">ಶ್ಲೋಕ - 19</p>
<p class="Shlok">ಪೃಚ್ಛಾಮಿ ತ್ವಾಂ ಹರಿಶ್ರೇಷ್ಠ ಪ್ರಿಯಾ ರಾಮಕಥಾ ಹಿ ಮೇ ।</p>
<p class="Shlok">ಗುಣಾನ್ ರಾಮಸ್ಯ ಕಥಯ ಪ್ರಿಯಸ್ಯ ಮಮ ವಾನರ ॥</p>
<p class="Text">ಹೇ ವಾನರನೇ! ಸೌಮ್ಯನೇ! ಪ್ರವಾಹದ ರಭಸವು ನದಿಯ ದಡವನ್ನು ಕೊಚ್ಚಿಕೊಂಡು ಹೋಗುವಂತೆ - ನನ್ನ ಮನಸ್ಸನ್ನು ನೀನು ಅಪಹರಿಸಿಬಿಟ್ಟಿರುವೆ. ಪ್ರಿಯನಾದ ನನ್ನ ರಾಮನ ಗುಣಗಳನ್ನು ವರ್ಣಿಸಿ ಹೇಳು. ॥ 19 ॥ </p>
<p class="Shlok-Number" id="toc_marker-40-19">ಶ್ಲೋಕ - 20</p>
<p class="Shlok">ಚಿತ್ತಂ ಹರಸಿ ಮೇ ಸೌಮ್ಯ ನದೀಕೂಲಂ ಯಥಾ ರಯಃ ।</p>
<p class="Shlok">ಅಹೋ ಸ್ವಪ್ನಸ್ಯ ಸುಖತಾ ಯಾಹಮೇವಂ ಚಿರಾಹೃತಾ ॥</p>
<p class="Text">ಆಹಾ! ಈ ಸ್ವಪ್ನವೂ ಅತ್ಯಂತ ಸುಖಾವಹವೇ ಆಗಿದೆ. ನನ್ನನ್ನು ಅಪಹರಿಸಿ ಬಂದು ತುಂಬಾ ಕಾಲವಾಯಿತು. ಇಷ್ಟು ದಿನಗಳ ಬಳಿಕ ಶ್ರೀರಾಮನು ಕಳಿಸಿದ ದೂತನಾದ ವಾನರನನ್ನು ಇಂದು ನಾನು ಪ್ರತ್ಯಕ್ಷವಾಗಿನೋಡುತ್ತಿದ್ದೇನೆ. ॥ 20 ॥</p>
<p class="Shlok-Number" id="toc_marker-40-20">ಶ್ಲೋಕ - 21</p>
<p class="Shlok">ಪ್ರೇಷಿತಂ ನಾಮ ಪಶ್ಯಾಮಿ ರಾಘವೇಣ ವನೌಕಸಮ್ ।</p>
<p class="Shlok">ಸ್ವಪ್ನೇಽಪಿ ಯದ್ಯಹಂ ವೀರಂ ರಾಘವಂ ಸಹಲಕ್ಷ್ಮಣಮ್ ॥</p>
<p class="Text">ಇದು ಸ್ವಪ್ನವೇ ಆಗಿದ್ದರೂ ಇದರಿಂದ ನನಗೆ ನೆಮ್ಮದಿ ಉಂಟಾಗಿದೆ. ಇದೇ ಸ್ವಪ್ನದಲ್ಲಿ ನಾನು ಲಕ್ಷ್ಮಣಸಹಿತ ವೀರನಾದ ಶ್ರೀರಾಮನನ್ನು ನೋಡಿದೆನಾದರೆ ನನ್ನ ಪರಿತಾಪಗಳೆಲ್ಲ ಕಳೆದುಹೋಗುವವು. ಆದರೆ ಸ್ವಪ್ನವೂ ನನ್ನ ವಿಷಯದಲ್ಲಿ ಮತ್ಸರಿಸುತ್ತದೆ. ॥ 21 ॥</p>
<p class="Shlok-Number" id="toc_marker-40-21">ಶ್ಲೋಕ - 22</p>
<p class="Shlok">ಪಶ್ಯೇಯಂ ನಾವಸೀದೇಯಂ ಸ್ವಪ್ನೋಽಪಿ ಮಮ ಮತ್ಸರೀ ।</p>
<p class="Shlok">ನಾಹಂ ಸ್ವಪ್ನಮಿಮಂ ಮನ್ಯೇ ಸ್ವಪ್ನೇ ದೃಷ್ಟ್ವಾ ಹಿ ವಾನರಮ್ ॥</p>
<p class="Text">ಸ್ವಪ್ನದಲ್ಲಿ ವಾನರನನ್ನು ನೋಡುವುದರಿಂದ ಶುಭವಾಗಲು ಅವಕಾಶವಿಲ್ಲ. ಆದರೆ ನನಗೆ ಶುಭವೇ ಜರಗಿದೆ. ಆದ್ದರಿಂದ ಇದನ್ನು ನಾನು ಸ್ವಪ್ನವೆಂದು ಭಾವಿಸುವುದಿಲ್ಲ. ॥22॥</p>
<p class="Shlok-Number" id="toc_marker-40-22">ಶ್ಲೋಕ - 23</p>
<p class="Shlok">ನ ಶಕ್ಯೋಽಭ್ಯುದಯಃ ಪ್ರಾಪ್ತುಂ ಪ್ರಾಪ್ತಶ್ಚಾಭ್ಯುದಯೋ ಮಮ ।</p>
<p class="Shlok">ಕಿಂ ನು ಸ್ಯಾಚ್ಚಿತ್ತಮೋಹೋಽಯಂ ಭವೇದ್ವಾತಗತಿಸ್ತ್ವಿಯಮ್ ॥</p>
<p class="Text"> ಇದು ಶ್ರೀರಾಮನ ನಿರಂತರ ಚಿಂತನೆಯಿಂದ ಉಂಟಾದ ಚಿತ್ತ ಭ್ರಮೆಯೇ? ವಾತ ಪ್ರಕೋಪವೇ? ಉನ್ಮಾದದಿಂದ ಉಂಟಾದ ವಿಕಾರವೋ ಇಲ್ಲವೇ ಮರೀಚಿಕೆಯೇ? ॥ 23 ॥</p>
<p class="Shlok-Number" id="toc_marker-40-23">ಶ್ಲೋಕ - 24</p>
<p class="Shlok">ಉನ್ಮಾದಜೋ ವಿಕಾರೋ ವಾ ಸ್ಯಾದಿಯಂ ಮೃಗತೃಷ್ಣಿಕಾ ।</p>
<p class="Shlok">ಅಥವಾ ನಾಯಮುನ್ಮಾದೋ ಮೋಹೋಽಪ್ಯುನ್ಮಾದಲಕ್ಷಣಃ ॥</p>
<p class="Text">ಆದರೆ ನನಗೆ ದೇಹದ ಮೇಲೆ ಪ್ರಜ್ಞೆಯು ಚೆನ್ನಾಗಿದೆ. ನಾನು ಶ್ರೀರಾಮನ ಭಾರ್ಯೆಯಾದ ಸೀತೆಯೆಂಬುದು ಚೆನ್ನಾಗಿ ತಿಳಿಯುತ್ತಿದ್ದೇನೆ. ಇವನನ್ನು ನಾನು ವನಚರನೆಂದೂ ಗುರುತಿಸುತ್ತಿದ್ದೇನೆ. ಅದರಿಂದ ಇದು ಉನ್ಮಾದವಲ್ಲ. ಉನ್ಮಾದದ ಲಕ್ಷಣವಾದ ಮೋಹವೂ ಅಲ್ಲ. ॥ 24 ॥</p>
<p class="Shlok-Number" id="toc_marker-40-24">ಶ್ಲೋಕ - 25</p>
<p class="Shlok">ಸಂಬುಧ್ಯೇ ಚಾಹಮಾತ್ಮಾನಮಿಮಂ ಚಾಪಿ ವನೌಕಸಮ್ ।</p>
<p class="Shlok">ಇತ್ಯೇವಂ ಬಹುಧಾ ಸೀತಾ ಸಂಪ್ರಧಾರ್ಯ ಬಲಾಬಲಮ್ ॥</p>
<p class="Text">ಹೀಗೆ <span class="char-style-override-6">*</span>ಈ ವಿಧವಾಗಿ ಸೀತಾದೇವಿಯು ಪರಿ-ಪರಿಯಾಗಿ ಬಲಾಬಲಗಳನ್ನು ಸಂಪೂರ್ಣವಾಗಿ ವಿಚಾರ ಮಾಡಿ, ರಾಕ್ಷಸರು ಕಾಮರೂಪಿಗಳಾದುದರಿಂದ ಇವನನ್ನು ರಾವಣನೆಂದೇ ಭವಿಸಿದಳು. ॥ 25 ॥ </p>
<p class="Footnotes">* ರಾಕ್ಷಸರು ಮಹಾಬಲಸಂಪನ್ನರು. ಅವರೊಡನೆ ಹೋಲಿಸಿದರೆ ವಾನರರ ಬಲವು ಅತ್ಯಲ್ಪವು. ಮಹಾಸಮುದ್ರವನ್ನು ಲಂಘಿಸುವುದಾಗಲೀ, ಈ ರಾಕ್ಷಸರಿಂದ ತಪ್ಪಿಸಿಕೊಂಡು ಇಲ್ಲಿಗೆ ಬರುವುದಾಗಲೀ, ಓರ್ವ ವಾನರಮಾತ್ರನಿಗೆ ಅಸಾಧ್ಯವು. </p>
<p class="Shlok-Number" id="toc_marker-40-25">ಶ್ಲೋಕ - 26</p>
<p class="Shlok">ರಕ್ಷಸಾಂ ಕಾಮರೂಪತ್ವಾನ್ಮೇನೇ ತಂ ರಾಕ್ಷಸಾಧಿಪಮ್ ।</p>
<p class="Shlok">ಏತಾಂ ಬುದ್ಧಿಂ ತದಾ ಕೃತ್ವಾಸೀತಾ ಸಾ ತನುಮಧ್ಯಮಾ ॥</p>
<p class="Text"> ಸೌಂದರ್ಯವತಿಯಾದ ಆ ಸೀತಾದೇವಿಯು ಈ ವಿಧದಿಂದ ನಿಶ್ಚಯಿಸಿಕೊಂಡು ಮತ್ತೆ ಹನುಮಂತನ ಬಳಿ ಯಾವ ಮಾತನ್ನೂ ಆಡಲಿಲ್ಲ. ॥ 26 ॥ </p>
<p class="Shlok-Number" id="toc_marker-40-26">ಶ್ಲೋಕ - 27</p>
<p class="Shlok">ನ ಪ್ರತಿವ್ಯಾಜಹಾರಾಥ ವಾನರಂ ಜನಕಾತ್ಮಜಾ ।</p>
<p class="Shlok">ಸೀತಾಯಾಶ್ಚಿಂತಿತಂ ಬುದ್ಧ್ವಾ ಹನುಮಾನ್ ಮಾರುತಾತ್ಮಜಃ ॥</p>
<p class="Text">ವಾಯುಸುತನಾದ ಹನುಮಂತನು ಅವಳ ಮನೋಭಾವವನ್ನು ತಿಳಿದು, ಕಿವಿಗಳಿಗೆ ಇಂಪಾಗಿರುವ ಮಧುರ ವಚನಗಳಿಂದ ಸೀತಾದೇವಿಯನ್ನು ಹೆಚ್ಚಾಗಿ ಹರ್ಷಗೊಳಿಸಿದನು. ॥ 27 ॥ </p>
<p class="Shlok-Number" id="toc_marker-40-27">ಶ್ಲೋಕ - 28</p>
<p class="Shlok">ಶ್ರೋತ್ರಾನುಕೂಲೈರ್ವಚನೈಸ್ತದಾ ತಾಂ ಸಂಪ್ರಹರ್ಷಯತ್ ।</p>
<p class="Shlok">ಆದಿತ್ಯ ಇವ ತೇಜಸ್ವೀ ಲೋಕಕಾಂತಃ ಶಶೀ ಯಥಾ ॥</p>
<p class="Shlok-Number" id="toc_marker-40-28">ಶ್ಲೋಕ - 29</p>
<p class="Shlok">ರಾಜಾ ಸರ್ವಸ್ಯ ಲೋಕಸ್ಯ ದೇವೋ ವೈಶ್ರವಣೋ ಯಥಾ ।</p>
<p class="Shlok">ವಿಕ್ರಮೇಣೋಪಪನ್ನಶ್ಚ ಯಥಾ ವಿಷ್ಣುರ್ಮಹಾಯಶಾಃ ॥</p>
<p class="Shlok-Number" id="toc_marker-40-29">ಶ್ಲೋಕ - 30</p>
<p class="Shlok">ಸತ್ಯವಾದೀ ಮಧುರವಾಗ್ದೇವೋ ವಾಚಸ್ಪತಿರ್ಯಥಾ ।</p>
<p class="Shlok">ರೂಪವಾನ್ ಸುಭಗಃ ಶ್ರೀಮಾನ್ ಕಂದರ್ಪ ಇವ ಮೂರ್ತಿಮಾನ್ ॥</p>
<p class="Shlok-Number" id="toc_marker-40-30">ಶ್ಲೋಕ - 31</p>
<p class="Shlok">ಸ್ಥಾನಕ್ರೋಧಃ ಪ್ರಹರ್ತಾ ಚ ಶ್ರೇಷ್ಠೋ ಲೋಕೇ ಮಹಾರಥಃ ।</p>
<p class="Shlok">ಬಾಹುಚ್ಛಾಯಾಮವಷ್ಟಬ್ಧೋ ಯಸ್ಯ ಲೋಕೋ ಮಹಾತ್ಮನಃ ॥</p>
<p class="Text">‘‘ಶ್ರೀರಾಮನು ಸೂರ್ಯನಂತೆ ಮಹಾತೇಜಸ್ವಿಯೂ, ಚಂದ್ರನಂತೆ ಲೋಕಕ್ಕೆ ಆಹ್ಲಾದವನ್ನುಂಟುಮಾಡುವವನೂ, ರಾಜಾಧಿರಾಜನಾದ ಕುಬೇರನಂತೆ ಸಕಲ ಲೋಕಗಳಿಗೂ ರಾಜನಾಗಿದ್ದಾನೆ. ಶ್ರೀರಾಮನು ಮಹಾಯಶಸ್ವಿಯಾದ ವಿಷ್ಣುವಿನಂತೆ ಪರಾಕ್ರಮ ಸಂಪನ್ನನು. ಸತ್ಯವಾದಿಯು. ದೇವಗುರು ಬೃಹಸ್ಪತಿಯಂತೆ ಮಧುರವಾಗಿ ಮಾತಾಡುವವನು. ರೂಪಸಂಪನ್ನನು. ಸೌಭಾಗ್ಯಶಾಲಿಯು. ಶರೀರವನ್ನು ಧರಿಸಿರುವ ಮನ್ಮಥನಂತೆ ಸ್ಫುರದ್ರೂಪಿಯು. ಉಚಿತವಾದ ಸಮಯದಲ್ಲಿ ಕೋಪಗೊಳ್ಳುವವನು. ಸಮಯವರಿತು ಶತ್ರುಗಳನ್ನು ಸಂಹರಿಸುವವನು. ಲೋಕದಲ್ಲಿ ಸರ್ವಶ್ರೇಷ್ಠನಾದ ಮಹಾರಥನು. ಲೋಕವೇ ತನ್ನ ರಕ್ಷಣೆಗಾಗಿ ಮಹಾತ್ಮನಾದ ಶ್ರೀರಾಮನ ಬಾಹುಗಳ ಆಶ್ರಯವನ್ನು ಪಡೆದಿದೆ. ॥ 28-31 ॥ </p>
<p class="Shlok-Number" id="toc_marker-40-31">ಶ್ಲೋಕ - 32</p>
<p class="Shlok">ಅಪಕೃಷ್ಯಾಶ್ರಮಪದಾನ್ಮೃಗರೂಪೇಣ ರಾಘವಮ್ ।</p>
<p class="Shlok">ಶೂನ್ಯೇ ಯೇನಾಪನೀತಾಸಿ ತಸ್ಯ ದ್ರಕ್ಷ್ಯಸಿ ಯತ್ ಫಲಮ್ ॥</p>
<p class="Text">ರಾಘವನನ್ನು ಮಾಯಾಮೃಗದ ಮೂಲಕ ಆಶ್ರಮದಿಂದ ಹೊರಗೆ ಹೋಗುವಂತೆ ಮಾಡಿ ಶೂನ್ಯವಾದ ಆಶ್ರಮದಲ್ಲಿದ್ದ ನಿನ್ನನ್ನು ಅಪಹರಿಸಿರುವವನ ದುಷ್ಕರ್ಮಕ್ಕೆ ಸಿಗುವ ಫಲವನ್ನು ನೀನೇ ಕಾಣಲಿರುವೆ. ॥ 32 ॥ </p>
<p class="Shlok-Number" id="toc_marker-40-32">ಶ್ಲೋಕ - 33</p>
<p class="Shlok">ನಚಿರಾದ್ರಾವಣಂ ಸಂಖ್ಯೇ ಯೋ ವಧಿಷ್ಯತಿ ವೀರ್ಯವಾನ್ ।</p>
<p class="Shlok">ರೋಷಪ್ರಯುಕ್ತೈರಿಷುಭಿಃ ಜ್ವಲದ್ಭಿರಿವ ಪಾವಕೈಃ ॥</p>
<p class="Text">ಬಹು ಬೇಗನೇ ಮಹಾವೀರನಾದ ಶ್ರೀರಾಮನು ಯುದ್ಧದಲ್ಲಿ ಕ್ರೋಧಪೂರ್ವಕವಾಗಿ ಬಿಡುವ ಅಗ್ನಿಸದೃಶವಾದ ಹರಿತವಾದ ಬಾಣಗಳನ್ನು ಪ್ರಯೋಗಿಸಿ ಆ ರಾವಣನನ್ನು ವಧಿಸುವನು. ॥ 33 ॥</p>
<p class="Shlok-Number" id="toc_marker-40-33">ಶ್ಲೋಕ - 34</p>
<p class="Shlok">ತೇನಾಹಂ ಪ್ರೇಷಿತೋ ದೂತಸ್ತ್ವತ್ಸಕಾಶಮಿಹಾಗತಃ ।</p>
<p class="Shlok">ತ್ವದ್ವಿಯೋಗೇನ ದುಃಖಾರ್ತಃ ಸ ತ್ವಾಂ ಕೌಶಲಮಬ್ರವೀತ್ ॥</p>
<p class="Text">ಆ ಸ್ವಾಮಿಯು ಕಳಿಸಿದ ದೂತನಾದ ನಾನು ನಿನ್ನ ಬಳಿಗೆ ಬಂದಿರುವೆನು. ನಿನ್ನ ವಿಯೋಗದಿಂದ ಶ್ರೀರಾಮನು ದುಃಖಪೀಡಿತನಾಗಿರುವನು. ಅವನು ನಿನ್ನ ಕುಶಲವನ್ನು ವಿಚಾರಿಸಿದ್ದಾನೆ. ॥ 34 ॥</p>
<p class="Shlok-Number" id="toc_marker-40-34">ಶ್ಲೋಕ - 35</p>
<p class="Shlok">ಲಕ್ಷ್ಮಣಶ್ಚ ಮಹಾತೇಜಾಃ ಸುಮಿತ್ರಾನಂದವರ್ಧನಃ ।</p>
<p class="Shlok">ಅಭಿವಾದ್ಯ ಮಹಾಬಾಹುಃ ಸ ತ್ವಾಂ ಕೌಶಲಮಬ್ರವೀತ್ ॥</p>
<p class="Text"> ಸುಮಿತ್ರಾನಂದವರ್ಧನನಾದ, ಮಹಾತೇಜಸ್ವಿಯಾದ, ಮಹಾಬಾಹುವಾದ, ಲಕ್ಷ್ಮಣನೂ ನಿನಗೆ ಅಭಿವಾದನೆ ಮಾಡಿ ನಿನ್ನ ಕುಶಲವನ್ನು ವಿಚಾರಿಸಿದ್ದಾನೆ. ॥ 35 ॥ </p>
<p class="Shlok-Number" id="toc_marker-40-35">ಶ್ಲೋಕ - 36</p>
<p class="Shlok">ರಾಮಸ್ಯ ಚ ಸಖಾ ದೇವಿ ಸುಗ್ರೀವೋ ನಾಮ ವಾನರಃ ।</p>
<p class="Shlok">ರಾಜಾ ವಾನರಮುಖ್ಯಾನಾಂ ಸ ತ್ವಾಂ ಕೌಶಲಮಬ್ರವೀತ್ ॥</p>
<p class="Text"> ಓ ದೇವೀ! ವಾನರನಾದ ಸುಗ್ರೀವನು ಶ್ರೀರಾಮನ ಗೆಳೆಯನು. ವಾನರರಿಗೆಲ್ಲ ಒಡೆಯನಾದ ಅವನೂ ಕೂಡ ನಿನ್ನ ಕುಶಲವನ್ನು ವಿಚಾರಿಸಿದ್ದಾನೆ. ॥ 36 ॥</p>
<p class="Shlok-Number" id="toc_marker-40-36">ಶ್ಲೋಕ - 37</p>
<p class="Shlok">ನಿತ್ಯಂ ಸ್ಮರತಿ ತೇ ರಾಮಃ ಸಸುಗ್ರೀವಃ ಸಲಕ್ಷ್ಮಣಃ ।</p>
<p class="Shlok">ದಿಷ್ಟ್ಯಾ ಜೀವಸಿ ವೈದೇಹಿ ರಾಕ್ಷಸೀವಶಮಾಗತಾ ॥</p>
<p class="Text">ಎಲೈ ವೈದೇಹೀ! ಆ ರಾಮಚಂದ್ರಪ್ರಭುವು, ಲಕ್ಷ್ಮಣನೂ, ಸುಗ್ರೀವನೂ, ಹೀಗೆ ಎಲ್ಲರೂ ಕ್ಷಣ-ಕ್ಷಣಕ್ಕೂ ನಿನ್ನನ್ನು ಸ್ಮರಿಸುತ್ತಿದ್ದಾರೆ. ನೀನು ರಾಕ್ಷಸಿಯರ ಮಧ್ಯದಲ್ಲಿದ್ದರೂ ಅದೃಷ್ಟ ವಿಶೇಷದಿಂದ ಇನ್ನೂ ಜೀವಿಸಿರುವೆ. ॥ 37 ॥ </p>
<p class="Shlok-Number" id="toc_marker-40-37">ಶ್ಲೋಕ - 38</p>
<p class="Shlok">ನಚಿರಾದ್ದ್ರಕ್ಷ್ಯಸೇ ರಾಮಂ ಲಕ್ಷ್ಮಣಂ ಚ ಮಹಾಬಲಮ್ ।</p>
<p class="Shlok">ಮಧ್ಯೇ ವಾನರಕೋಟೀನಾಂ ಸುಗ್ರೀವಂ ಚಾಮಿತೌಜಸಮ್ ॥</p>
<p class="Text">ನೀನು ಬಹಳ ಶೀಘ್ರವಾಗಿಯೇ ಮಹಾಬಲಶಾಲಿಗಳಾದ ಶ್ರೀರಾಮ - ಲಕ್ಷ್ಮಣರನ್ನು ನೋಡಲಿರುವೆ. ಕೋಟಿ-ಕೋಟಿ ವಾನರರ ಮಧ್ಯದಲ್ಲಿರುವ ಅಮಿತ ತೇಜಸ್ವಿಯಾದ ಸುಗ್ರೀವನನ್ನು ಕಾಣಲಿರುವೆ. ॥ 38 ॥</p>
<p class="Shlok-Number" id="toc_marker-40-38">ಶ್ಲೋಕ - 39</p>
<p class="Shlok">ಅಹಂ ಸುಗ್ರೀವಸಚಿವೋ ಹನುಮನ್ನಾಮ ವಾನರಃ ।</p>
<p class="Shlok">ಪ್ರವಿಷ್ಟೋ ನಗರೀಂ ಲಂಕಾಂ ಲಂಘಯಿತ್ವಾ ಮಹೋದಧಿಮ್ ॥</p>
<p class="Text">ಸುಗ್ರೀವನ ಮಂತ್ರಿಯಾದ ಹನುಮಂತ ಎಂಬ ಹೆಸರಿನ ವಾನರನು ನಾನು. ಮಹಾಸಮುದ್ರವನ್ನು ಲಂಘಿಸಿ ಈ ಲಂಕಾನಗರವನ್ನು ಪ್ರವೇಶಿಸಿದೆ. ॥ 39 ॥</p>
<p class="Shlok-Number" id="toc_marker-40-39">ಶ್ಲೋಕ - 40</p>
<p class="Shlok">ಕೃತ್ವಾ ಮೂರ್ಧ್ನಿ ಪದನ್ಯಾಸಂ ರಾವಣಸ್ಯ ದುರಾತ್ಮನಃ ।</p>
<p class="Shlok">ತ್ವಾಂ ದ್ರಷ್ಟುಮುಪಯಾತೋಽಹಂ ಸಮಾಶ್ರಿತ್ಯ ಪರಾಕ್ರಮಮ್ ॥</p>
<p class="Text">ದುರಾತ್ಮನಾದ ರಾವಣನ ತಲೆಯನ್ನು ಮೆಟ್ಟಿ ನನ್ನಲ್ಲಿರುವ ಪರಾಕ್ರಮದ ಮೇಲೆ ಭರವಸೆಯನ್ನಿಟ್ಟು ನಿನ್ನನ್ನು ನೋಡುವ ಸಲುವಾಗಿ ಇಲ್ಲಿಗೆ ಬಂದಿರುವೆನು. ॥ 40 ॥</p>
<p class="Shlok-Number" id="toc_marker-40-40">ಶ್ಲೋಕ - 41</p>
<p class="Shlok">ನಾಹಮಸ್ಮಿ ತಥಾ ದೇವಿ ಯಥಾ ಮಾಮವಗಚ್ಛಸಿ ।</p>
<p class="Shlok">ವಿಶಂಕಾ ತ್ಯಜ್ಯತಾಮೇಷಾ ಶ್ರದ್ಧತ್ಸ್ವವದತೋ ಮಮ ॥</p>
<p class="Text">ನೀನು ಭಾವಿಸುತ್ತಿರುವಂತೆ ನಾನು ಕಾಮರೂಪಿಯಾದ ರಾವಣನಲ್ಲ. ಸಂದೇಹವನ್ನು ದೂರಮಾಡು. ನನ್ನ ಮಾತುಗಳಲ್ಲಿ ನಂಬಿಕೆಯನ್ನಿಡು. ॥ 41 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಚತುಸ್ತ್ರಿಂಶಃ ಸರ್ಗಃ ॥ 34 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಮೂವತ್ತನಾಲ್ಕನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-41">ಮೂವತ್ತೈದನೆಯ ಸರ್ಗ</p>
<p class="Sub-Heading">ಸೀತಾದೇವಿಯ ಪ್ರಶ್ನೆಗಳಿಗೆ ಶ್ರೀರಾಮನ ಶರೀರದಲ್ಲಿದ್ದ ಶುಭಲಕ್ಷಣಗಳನ್ನು ಹನುಮಂತನು ವಿವರಿಸಿ ಹೇಳಿದುದು, ನರ-ವಾನರರ ಮೈತ್ರಿಯ ಪ್ರಸಂಗವನ್ನು ಕೇಳಿದ ನಂತರ ಸೀತಾದೇವಿಗೆ ಹನುಮಂತನ ಮೇಲೆ ವಿಶ್ವಾಸ ಹುಟ್ಟಿದುದು</p>
<p class="Shlok-Number" id="toc_marker-41-1">ಶ್ಲೋಕ - 1</p>
<p class="Shlok">ತಾಂ ತು ರಾಮಕಥಾಂ ಶ್ರುತ್ವಾ ವೈದೇಹೀ ವಾನರರ್ಷಭಾತ್ ।</p>
<p class="Shlok">ಉವಾಚ ವಚನಂ ಸಾಂತ್ವಂ ಇದಂ ಮಧುರಯಾ ಗಿರಾ ॥</p>
<p class="Text">ವೈದೇಹಿಯು ವಾನರಶ್ರೇಷ್ಠನಾದ ಹನುಮಂತನಿಂದ ಶ್ರೀರಾಮನ ಕಥೆಯನ್ನು ಕೇಳಿದ ಬಳಿಕ ಮಧುರವಾದ ಧ್ವನಿಯಿಂದ ಸಮಾಧಾನಕರವಾದ ಮಾತನ್ನು ಹೇಳಿದಳು. ॥ 1 ॥</p>
<p class="Shlok-Number" id="toc_marker-41-2">ಶ್ಲೋಕ - 2</p>
<p class="Shlok">ಕ್ವತೇ ರಾಮೇಣ ಸಂಸರ್ಗಃ ಕಥಂ ಜಾನಾಸಿ ಲಕ್ಷ್ಮಣಮ್ ।</p>
<p class="Shlok">ವಾನರಾಣಾಂ ನರಾಣಾಂ ಚ ಕಥಮಾಸೀತ್ ಸಮಾಗಮಃ ॥</p>
<p class="Text">ಹನುಮಂತನೇ! ನಿನಗೆ ಶ್ರೀರಾಮನೊಡನೆ ಪರಿಚಯವು ಹೇಗೆ ಏರ್ಪಟಿತು? ಲಕ್ಷ್ಮಣನ ಪರಿಚಯ ಹೇಗಾಯಿತು? ನರ-ವಾನರರ ಸಮಾಗಮವು ಹೇಗೆ ಜರುಗಿತು? ॥ 2 ॥ </p>
<p class="Shlok-Number" id="toc_marker-41-3">ಶ್ಲೋಕ - 3</p>
<p class="Shlok">ಯಾನಿ ರಾಮಸ್ಯ ಲಿಂಗಾನಿ ಲಕ್ಷ್ಮಣಸ್ಯ ಚ ವಾನರ ।</p>
<p class="Shlok">ತಾನಿ ಭೂಯಃ ಸಮಾಚಕ್ಷ್ವ ನ ಮಾಂ ಶೋಕಃ ಸಮಾವಿಶೇತ್ ॥</p>
<p class="Text">ಎಲೈ ವಾನರೋತ್ತಮಾ! ಶ್ರೀರಾಮ ಲಕ್ಷ್ಮಣರ ಶರೀರದಲ್ಲಿ ಯಾವ-ಯಾವ ಚಿಹ್ನೆಗಳಿವೆ? ನೀನು ಈ ವಿಷಯವನ್ನು ವಿವರಿಸಿ ಹೇಳಿದರೆ ನನ್ನ ಶೋಕವು ದೂರವಾಗುವುದು. ನೀನು ರಾಮನ ದೂತನೆಂಬ ಪೂರ್ಣವಿಶ್ವಾಸ ಉಂಟಾದೀತು. ॥ 3 ॥ </p>
<p class="Shlok-Number" id="toc_marker-41-4">ಶ್ಲೋಕ - 4</p>
<p class="Shlok">ಕೀದೃಶಂ ತಸ್ಯ ಸಂಸ್ಥಾನಂ ರೂಪಂ ರಾಮಸ್ಯ ಕೀದೃಶಮ್ ।</p>
<p class="Shlok">ಕಥಮೂರೂ ಕಥಂ ಬಾಹೂ ಲಕ್ಷ್ಮಣಸ್ಯ ಚ ಶಂಸ ಮೇ ॥</p>
<p class="Text">ರಾಮ-ಲಕ್ಷ್ಮಣರ ಶರೀರ ಸೌಷ್ಠವಗಳು ಹೇಗಿವೆ? ಅವರ ರೂಪ-ಲಕ್ಷಣಗಳು ಹೇಗಿವೆ? ಅವರ ತೊಡೆಗಳೂ, ತೋಳುಗಳೂ ಹೇಗಿವೆ? ಈ ಎಲ್ಲವನ್ನು ವಿವರಿಸಿ ಹೇಳು. ॥ 4 ॥</p>
<p class="Shlok-Number" id="toc_marker-41-5">ಶ್ಲೋಕ - 5</p>
<p class="Shlok">ಏವಮುಕ್ತಸ್ತು ವೈದೇಹ್ಯಾ ಹನುಮಾನ್ ಪವನಾತ್ಮಜಃ ।</p>
<p class="Shlok">ತತೋ ರಾಮಂ ಯಥಾತತ್ತ್ವಮಾಖ್ಯಾತುಮುಪಚಕ್ರಮೇ ॥</p>
<p class="Text">ವೈದೇಹಿಯ ಪ್ರಶ್ನೆಗಳಿಗೆ ವಾಯುಪುತ್ರನಾದ ಹನುಮಂತನು ಶ್ರೀರಾಮನ ರೂಪ-ಲಕ್ಷಣಗಳನ್ನು ಯಥಾವತ್ತಾಗಿ ವರ್ಣಿಸತೊಡಗಿದನು. ॥ 5 ॥</p>
<p class="Shlok-Number" id="toc_marker-41-6">ಶ್ಲೋಕ - 6</p>
<p class="Shlok">ಜಾನಂತಿ ಬತ ದಿಷ್ಟ್ವಾ ಮಾಂ ವೈದೇಹಿ ಪರಿಪೃಚ್ಛಸಿ ।</p>
<p class="Shlok">ಭರ್ತುಃ ಕಮಲಪತ್ರಾಕ್ಷಿ ಸಂಸ್ಥಾನಂ ಲಕ್ಷ್ಮಣಸ್ಯ ಚ ॥</p>
<p class="Text">‘‘ಕಮಲಪತ್ರಾಕ್ಷಿಯೇ! ಎಲೈ ವೈದೇಹಿ! ಪತಿಯಾದ ಶ್ರೀರಾಮನ ಮತ್ತು ಲಕ್ಷ್ಮಣನ ಅವಯವ ಸೌಭಾಗ್ಯಗಳನ್ನು ನೀನು ತಿಳಿದಿರುವೆ. ಆದರೂ ಕೂಡ ನನ್ನನ್ನು ಕೇಳಿದುದು ನನ್ನ ಅದೃಷ್ಟವೇ, ತುಂಬಾ ಸಂತೋಷ. ॥ 6 ॥</p>
<p class="Shlok-Number" id="toc_marker-41-7">ಶ್ಲೋಕ - 7</p>
<p class="Shlok">ಯಾನಿ ರಾಮಸ್ಯ ಚಿಹ್ನಾನಿ ಲಕ್ಷ್ಮಣಸ್ಯ ಚ ಯಾನಿ ವೈ ।</p>
<p class="Shlok">ಲಕ್ಷಿತಾನಿ ವಿಶಾಲಾಕ್ಷಿ ವದತಃ ಶೃಣು ತಾನಿ ಮೇ ॥</p>
<p class="Text">ವಿಶಾಲಾಕ್ಷಿಯೇ! ಶ್ರೀರಾಮನ ಶುಭ ಲಕ್ಷಣಗಳನ್ನು, ಲಕ್ಷ್ಮಣನ ಚಿಹ್ನೆಗಳನ್ನು ನನಗೆ ತಿಳಿದ ಮಟ್ಟಿಗೆ ವಿವರಿಸಿ ಹೇಳುವೆನು; ಕೇಳು. (ನೀನು ತಿಳಿದುಕೊಂಡಿರುವುದನ್ನೇ ನಾನು ಯಥಾರ್ಥವಾಗಿ ಹೇಳಿದರೆ ನನ್ನ ವಿಷಯದಲ್ಲಿ ವಿಶ್ವಾಸಹುಟ್ಟುವುದು ಸಹಜ.) ॥ 7 ॥</p>
<p class="Shlok-Number" id="toc_marker-41-8">ಶ್ಲೋಕ - 8</p>
<p class="Shlok">ರಾಮಃ ಕಮಲಪತ್ರಾಕ್ಷಃ ಸರ್ವಸತ್ತ್ವ ಮನೋಹರಃ ।</p>
<p class="Shlok">ರೂಪದಾಕ್ಷಿಣ್ಯಸಂಪನ್ನಃ ಪ್ರಸೂತೋ ಜನಕಾತ್ಮಜೇ ॥</p>
<p class="Text">ಎಲೈ ಜನಕನಂದಿನಿಯೇ! ಶ್ರೀರಾಮನು ಕಮಲ ಪತ್ರದಂತೆ ಕಣ್ಣುಗಳುಳ್ಳವನು. ತನ್ನ ನಿರುಪಮ ಕಾಂತಿಯಿಂದ ಸಮಸ್ತ ಪ್ರಾಣಿಗಳಿಗೆ ಆನಂದವನ್ನು ಕೊಡುವವನು. ರೂಪಸಂಪನ್ನನು. ಸಹಜ ಸೌಜನ್ಯ ಸಂಪನ್ನನು. ॥ 8 ॥</p>
<p class="Shlok-Number" id="toc_marker-41-9">ಶ್ಲೋಕ - 9</p>
<p class="Shlok">ತೇಜಸಾಽಽದಿತ್ಯಸಂಕಾಶಃ ಕ್ಷಮಯಾ ಪೃಥಿವೀಸಮಃ ।</p>
<p class="Shlok">ಬೃಹಸ್ಪತಿಸಮೋ ಬುದ್ಧ್ಯಾ ಯಶಸಾ ವಾಸವೋಪಮಃ ॥</p>
<p class="Text"> ಅವನು ತೇಜಸ್ಸಿನಲ್ಲಿ ಸೂರ್ಯನಂತಿರುವನು. ಸಹನೆಯಲ್ಲಿ ಭೂದೇವಿಯಂತೆಯೂ, ಬುದ್ಧಿಯಲ್ಲಿ ಬೃಹಸ್ಪತಿಯಂತೆಯೂ ಯಶಸ್ವಿನಲ್ಲಿ ದೇವೇಂದ್ರನಿಗೆ ಸಮಾನನಾಗಿರುವನು. ॥ 9 ॥ </p>
<p class="Shlok-Number" id="toc_marker-41-10">ಶ್ಲೋಕ - 10</p>
<p class="Shlok">ರಕ್ಷಿತಾ ಜೀವಲೋಕಸ್ಯ ಸ್ವಜನಸ್ಯ ಚ ರಕ್ಷಿತಾ ।</p>
<p class="Shlok">ರಕ್ಷಿತಾ ಸ್ವಸ್ಯ ವೃತ್ತಸ್ಯ ಧರ್ಮಸ್ಯ ಚ ಪರಂತಪಃ ॥</p>
<p class="Text">ಪರಂತಪನಾದ ಶ್ರೀರಾಮನು ಜೀವಲೋಕಕ್ಕೆ ರಕ್ಷಕನು. ಆಶ್ರಿತರಾದ (ಶರಣಾಗತರಾದ)ವರನ್ನು ಪರಿರಕ್ಷಿಸುವವನು. ತನ್ನ ಚಾರಿತ್ರ್ಯವನ್ನು ರಕ್ಷಿಸಿಕೊಳ್ಳುವವನು. ಅಂತೆಯೇ ಧರ್ಮದ ರಕ್ಷಕನೂ ಆಗಿರುವನು. ॥ 10 ॥</p>
<p class="Shlok-Number" id="toc_marker-41-11">ಶ್ಲೋಕ - 11</p>
<p class="Shlok">ರಾಮೋ ಭಾಮಿನಿ ಲೋಕೇಸ್ಮಿಂಶ್ಚಾ ತುರ್ವರ್ಣ್ಯಸ್ಯ ರಕ್ಷಿತಾ ।</p>
<p class="Shlok">ಮರ್ಯಾದಾನಾಂ ಚ ಲೋಕಸ್ಯ ಕರ್ತಾ ಕಾರಯಿತಾ ಚ ಸಃ ॥</p>
<p class="Text">ಎಲೈ ಸೀತಾದೇವಿಯೇ! ಶ್ರೀರಾಮನು ಚಾತುರ್ವರ್ಣ್ಯ ಧರ್ಮಗಳ ರಕ್ಷಕನು. ಲೋಕಮರ್ಯಾದೆಗಳನ್ನು ತಾನು ಪಾಲಿಸುತ್ತಾ, ಪ್ರಜೆಗಳಿಂದ ಪಾಲಿಸುವಂತೆ ಪ್ರವರ್ತಿಸುವವನು. ॥ 11 ॥ </p>
<p class="Shlok-Number" id="toc_marker-41-12">ಶ್ಲೋಕ - 12</p>
<p class="Shlok">ಅರ್ಚಿಷ್ಮಾನರ್ಚಿತೋ ನಿತ್ಯಂ ಬ್ರಹ್ಮಚರ್ಯವ್ರತೇ ಸ್ಥಿತಃ ।</p>
<p class="Shlok">ಸಾಧೂನಾಮುಪಕಾರಜ್ಞಃ ಪ್ರಚಾರಜ್ಞಶ್ಚ ಕರ್ಮಣಾಮ್ ॥</p>
<p class="Text"> ಕಾಂತಿವಂತನೂ, ಸರ್ವಲೋಕಗಳಿಗೆ ಅತ್ಯಂತ ಪೂಜ್ಯನೂ, ಬ್ರಹ್ಮಚರ್ಯ ವ್ರತವನ್ನು ಪಾಲಿಸುವವನೂ, ಸತ್ಪುರುಷರು ಮಾಡಿದ ಉಪಕಾರವನ್ನು ಮರೆಯದಿರುವವನೂ, ವ್ಯವಹಾರ ಜ್ಞಾನ ಸಂಪನ್ನನೂ, ಲೋಕಕಲ್ಯಾಣಕ್ಕಾಗಿ ಕರ್ಮಗಳನ್ನು ಆಚರಿಸುವವನೂ ಆಗಿದ್ದಾನೆ. ॥ 12 ॥</p>
<p class="Shlok-Number" id="toc_marker-41-13">ಶ್ಲೋಕ - 13</p>
<p class="Shlok">ರಾಜವಿದ್ಯಾವಿನೀತಶ್ಚ ಬ್ರಾಹ್ಮಣಾನಾಮುಪಾಸಿತಾ ।</p>
<p class="Shlok">ಶ್ರುತವಾನ್ ಶೀಲಸಂಪನ್ನೋ ವಿನೀತಶ್ಚ ಪರಂತಪಃ ॥</p>
<p class="Text">ರಾಜವಿದ್ಯಾ ಕುಶಲನೂ,<span class="char-style-override-6">*</span> ಬ್ರಾಹ್ಮಣರನ್ನು ಆದರಿಸುವವನೂ, ಸರ್ವವಿದ್ಯಾ ಪಾರಂಗತನೂ, ಸದಾಚಾರ ಸಂಪನ್ನನೂ, ವಿನಯಶೀಲನೂ, ಶತ್ರುತಾಪಕನೂ ಆಗಿರುವನು. ॥ 13 ॥</p>
<p class="Footnote-Shloka">* ಆನ್ವೀಕ್ಷಕೀ ತ್ರಯೀ ವಾರ್ತಾ ದಂಡನೀತಿಶ್ಚ ಶಾಶ್ವತೀ ಏತಾವಿದ್ಯಾ ಚತಸ್ರಸ್ತು ಲೋಕಸಂಸ್ಥಿತಿ ಹೇತವಃ ॥</p>
<p class="Shlok-Number" id="toc_marker-41-14">ಶ್ಲೋಕ - 14</p>
<p class="Shlok">ಯಜುರ್ವೇದವಿನೀತಶ್ಚ ವೇದವಿದ್ಧಿಃ ಸುಪೂಜಿತಃ ।</p>
<p class="Shlok">ಧನುರ್ವೇದೇ ಚ ವೇದೇಷು ವೇದಾಂಗೇಷು ಚ ನಿಷ್ಠಿತಃ ॥</p>
<p class="Text"> ರಾಮನು ಯಜುರ್ವೇದದಲ್ಲಿ ಪಾರಂಗತನೂ ವೇದವಿದರಿಂದ ಪೂಜಿಸಲ್ಪಡುವವನೂ, ಧರ್ನುರ್ವೇದವನ್ನು, ಋಕ್ಸಾಮಾಥರ್ವಣ ವೇದಗಳನ್ನು ತಿಳಿದವನೂ, ಶಿಕ್ಷಾ-ವ್ಯಾಕರಣಾದಿ ವೇದಾಂಗಗಳಲ್ಲಿಯೂ ನಿಷ್ಣಾತನು. ॥ 14 ॥</p>
<p class="Shlok-Number" id="toc_marker-41-15">ಶ್ಲೋಕ - 15</p>
<p class="Shlok">ವಿಪುಲಾಂಸೋ ಮಹಾಬಾಹುಃ ಕಂಬುಗ್ರೀವಃ ಶುಭಾನನಃ ।</p>
<p class="Shlok">ಗೂಢಜತ್ರುಃ ಸುತಾಮ್ರಾಕ್ಷೋ ರಾಮೋ ದೇವಿ ಜನೈಃ ಶ್ರುತಃ ॥</p>
<p class="Text"> ದೇವೀ! ರಾಮನೆಂಬ ಹೆಸರಿನಿಂದ ವಿಖ್ಯಾತನಾಗಿರುವ ನಿನ್ನ ಪತಿಯು ವಿಸ್ತಾರವಾದ ಹೆಗಲುಳ್ಳವನೂ, ಮಹಾಬಾಹು. ಶಂಖದಂತೆ ಕುತ್ತಿಗೆಯುಳ್ಳವನು. ಸುಂದರವಾದ ಮುಖವುಳ್ಳವನೂ, ಮುಚ್ಚಿಹೋದ ಜತ್ರು (ಶಿರಸ್ಸು-ಭುಜಗಳ ಸಂಧಿ)ವುಳ್ಳವನೂ, ಮನೋಹರವಾಗಿಯೂ, ಕೆಂಪಾಗಿಯೂ ಇರುವ ಕಣ್ಣುಗಳುಳ್ಳವನಾಗಿದ್ದಾನೆ. ॥ 15 ॥</p>
<p class="Shlok-Number" id="toc_marker-41-16">ಶ್ಲೋಕ - 16</p>
<p class="Shlok">ದುಂದುಭಿಸ್ವನನಿರ್ಘೋಷಃ ಸ್ನಿಗ್ಧವರ್ಣಃ ಪ್ರತಾಪವಾನ್ ।</p>
<p class="Shlok">ಸಮಃ ಸಮವಿಭಕ್ತಾಂಗೋ ವರ್ಣಂ ಶ್ಯಾಮಂ ಸಮಾಶ್ರಿತಃ ॥</p>
<p class="Text"> ಅವನು ದುಂದುಭಿ ಧ್ವನಿಯಂತೆ ಗಂಭೀರವಾದ ಕಂಠಸ್ವರವುಳ್ಳವನೂ, ಳಳಿಸುತ್ತಿರುವ ದೇಹದ ಕಾಂತಿಯುಳ್ಳವನೂ, ಪ್ರತಾಪಶಾಲಿಯೂ, ಹೆಚ್ಚು-ಕಡಿಮೆಗಳಿಲ್ಲದೆ ಪರಿಪುಷ್ಟವಾದ ಅವಯವಗಳುಳ್ಳವನೂ, ಮೇಘಶ್ಯಾಮವರ್ಣದಿಂದ ಶೋಭಿತನು ಆಗಿರುವನು. ॥ 16 ॥ </p>
<p class="Shlok-Number" id="toc_marker-41-17">ಶ್ಲೋಕ - 17</p>
<p class="Shlok">ತ್ರಿಸ್ಥಿರಸಿಪ್ರಲಂಬಶ್ಚ ತ್ರಿಸಮಸ್ತ್ರಿಷು ಚೋನ್ನತಃ ।</p>
<p class="Shlok">ತ್ರಿತಾಮ್ರಸ್ತ್ರಿಷು ಚ ಸ್ನಿಗ್ಧೋಗಂಭೀರಸ್ತ್ರಿಷು ನಿತ್ಯಶಃ ॥</p>
<p class="Text">ಶ್ರೀರಾಮನ ಅವಯವಗಳಲ್ಲಿ ವಕ್ಷಃಸ್ಥಳ, ಮಣಿಕಟ್ಟು ಮತ್ತು ಮುಷ್ಟಿಗಳು ಈ ಮೂರು ಸ್ಥಾನಗಳು ಸ್ಥಿರವಾಗಿದ್ದವು<span class="char-style-override-6">1</span>. (ಇವು ರಾಜಲಕ್ಷಣಗಳು). ಹುಬ್ಬುಗಳು, ತೋಳುಗಳು, ಮುಷ್ಕಗಳು, ಇವುಗಳು ದೀರ್ಘವಾಗಿದ್ದವು<span class="char-style-override-6">2</span>. (ಇದು ಚಿರಂಜೀವಿ ಹಾಗೂ ಧನಿಕನ ಲಕ್ಷಣಗಳು) ತಲೆಗೂದಲಿನ ಅಗ್ರಭಾಗಗಳು, ವೃಷಣ ಮತ್ತು ಮೊಣಕಾಲುಗಳು ಸಮಪ್ರಮಾಣವಾಗಿದ್ದವು<span class="char-style-override-6">3</span>. (ಇವನು ಭೂಪತಿಯಾಗುತ್ತಾನೆ.) ನಾಭಿ, ಹೊಟ್ಟೆ ಮತ್ತು ಎದೆ ಉನ್ನತವಾಗಿದ್ದವು<span class="char-style-override-6">4</span>. (ಇದೂ ರಾಜಲಕ್ಷಣಗಳೇ). ನೇತ್ರಾಂತಗಳು, ಉಗುರುಗಳು ಮತ್ತು ಅಂಗೈ-ಅಂಗಾಲುಗಳು ಕೆಂಪಗಿದ್ದವು<span class="char-style-override-6">5</span>. (ಇವು ಸುಖೀಪುರುಷರ ಲಕ್ಷಣಗಳು). ಪಾದರೇಖೆಗಳು, ತಲೆ ಗೂದಲು, ಲಿಂಗವಣಿ ಇವು ನುಣುಪಾಗಿದ್ದವು<span class="char-style-override-6">6</span>. (ಇವು ಭಾಗ್ಯವಂತನ ಲಕ್ಷಣಗಳು) ಅವನ ಗಂಭೀರವಾದ ನಡಿಗೆ, ನಾಭಿಯು ಆಳವಾಗಿದೆ<span class="char-style-override-6">7</span>. (ಇದು ಪ್ರಶಂಸಾ ಪಾತ್ರನ ಲಕ್ಷಣಗಳು.) ॥ 17 ॥</p>
<p class="Footnote-Shloka">1. ಉರಶ್ಚ ಮಣಿಬಂಧಶ್ಚ ಮುಷ್ಟಿಶ್ಚ ನೃಪತೇ ಸ್ಥಿರಾಃ । 2. ದೀರ್ಘಭೂೃಬಾಹು ಮುಷ್ಕಸ್ತು ಚಿರಂಜೀವೀ ಧನೀ ನರಃ । 3. ಕೇಶಾಗ್ರಂ ವೃಷಣಂ ಜಾನು ಸಮಾ ಯಸ್ಯ ಸ ಭೂಪತಿಃ । 4. ನಾಭ್ಯಂತಃ ಕುಕ್ಷಿ ವಕ್ಷೋಭಿರುನ್ನತೈಃ ಕ್ಷಿತಿಪೋ ಭವೇತ್ । 5. ನೇತ್ರಾಂತ ನಖ ಪಾಣ್ಯಂ ಘ್ರಿತಲೈಸ್ತಾಮ್ರೈಸಿಭಿಃ ಸುಖೀ । 6. ಸ್ನಿಗ್ಧಾ ಭವಂತಿ ವೈಯೇಷಾಂ ಪಾದರೇಖಾಃ ಶಿರೋರುಹಾಃ । ತಥಾ ಲಿಂಗಮಣಿ ಸ್ತೇಷಾಂ ಮಹಾಭಾಗ್ಯಂ ವಿನಿರ್ದಿಶೇತ್ ॥ 7. ಸ್ಪರೇಗತೌ ಚ ನಾಭೌ ಚ ಗಂಭೀರಸ್ತ್ರಿಷು ಶಸ್ಯತೇ ।</p>
<p class="Shlok-Number" id="toc_marker-41-18">ಶ್ಲೋಕ - 18</p>
<p class="Shlok">ತ್ರಿವಲೀವಾಂಸ್ತ್ರ್ಯವನತಶ್ಚತುರ್ವ್ಯಂಗಸ್ತ್ರಿ ಶೀರ್ಷವಾನ್ ।</p>
<p class="Shlok">ಚತುಷ್ಕಲಶ್ಚತುರ್ಲೇಖಶ್ಚತುಷ್ಕಿಷ್ಕುಶ್ಚತುಃಸಮಃ ॥</p>
<p class="Text">ರಾಮನ ಹೊಟ್ಟೆಯ ಮೇಲೆ ಅಥವಾ ಕುತ್ತಿಗೆಯಲ್ಲಿ ತ್ರಿವಳಿ (ಮೂರುಗೆರೆ)ಗಳಿವೆ. ಅವನ ಪಾದತಲಗಳು ತಗ್ಗಾಗಿವೆ, ಸ್ತನಗಳ ತೊಟ್ಟು ಕೆಳಮುಖವಾಗಿವೆ. ಕಾಲಿನಲ್ಲಿರುವ ರೇಖೆಗಳು ಕೆಳಮುಖವಾಗಿವೆ <span class="char-style-override-6">1</span>. (ಇವು ಧನಿಕನ ಲಕ್ಷಣಗಳು) ಕುತ್ತಿಗೆ, ಪ್ರಜನನ, ಪೃಷ್ಠ, ಮೊಣಕಾಲುಗಳು ಇವು ನಾಲ್ಕು ಹ್ರಸ್ವವಾಗಿವೆ<span class="char-style-override-6">2</span>. (ಇವು ಪೂಜ್ಯರ ಲಕ್ಷಣಗಳು) ತಲೆಯಲ್ಲಿ ಮೂರು ಸುಳಿಗಳಿವೆ<span class="char-style-override-6">3</span>. (ಇವು ಮಹಾರಾಜನ ಲಕ್ಷಣಗಳು) ಅವನ ಅಂಗುಷ್ಠದ ಮೂಲದಲ್ಲಿ ಚುತರ್ವೇದ ಪ್ರಾಪ್ತಿ ಲಕ್ಷಣವಾದ ನಾಲ್ಕುಗೆರೆಗಳಿವೆ<span class="char-style-override-6">4</span>. ಹಣೆಯಲ್ಲಿ ಪಾದಗಳಲ್ಲಿ, ಕೈಗಳಲ್ಲಿ ನಾಲ್ಕು ಗೆರೆಗಳನ್ನು ಹೊಂದಿರುವನು<span class="char-style-override-6">5</span>. (ಇವು ಆಯುರ್ದಾಯವು, ಮಹಾರಾಜನ ಲಕ್ಷಣಗಳು) ಎತ್ತರವಿರುವವನು<span class="char-style-override-6">6</span>. (ಅವನು ತೊಂಭತ್ತಾರು ಅಂಗುಲಗಳು ಎತ್ತರವಿರುವವನು. ಇದು ದೇವತಾ ಲಕ್ಷಣವು.) ಬಾಹುಗಳು, ಮೊಣಕಾಲುಗಳು, ತೊಡೆ, ಮೀನಖಂಡ ಇವು ನಾಲ್ಕು ಸಮವಾಗಿದ್ದು ಸುಂದರವಾಗಿದ್ದವು<span class="char-style-override-6">7</span>. ॥ 18 ॥</p>
<p class="Footnotes">1. <span class="char-style-override-2">‘‘ಪೀನೋಚಿತೈರ್ನಿಮ್ನೈಃ ಕ್ಷಿತಿಪತಯ ಶ್ಚೂಚುಕೈಃ ಸ್ತನೈಃ ಸುಖಿನಃ । ಸ್ನಿಗ್ಧಾ ವಿಮ್ನಾ ರೇಖಾ ಧನೀನಾಂ ತದ್ವ್ಯಾತ್ಯಯೇನ ನಿಸ್ವಾನಾಮ್ ॥’’</span></p>
<p class="Footnotes">ಸ್ತನಗಳು ಪುಷ್ಟವಾಗಿ ಕೆಳಗೆ ಬಾಗಿದ್ದರೆ ಇದು ರಾಜಲಕ್ಷಣವು. ಸ್ತನಾಗ್ರಗಳೂ, ಪಾದರೇಖೆಗಳೂ, ಕೆಳಮುಖವಾಗಿದ್ದರೆ ಧನಿಕ ಲಕ್ಷಣವು. ಇದಕ್ಕೆ ವಿಪರೀತವಾಗಿದ್ದರೆ ದರಿದ್ರಲಕ್ಷಣವು. </p>
<p class="Footnotes">2. <span class="char-style-override-2">‘‘ಗ್ರೀವಾ ಪ್ರಜನನಂ ಪೃಷ್ಠಂ ಹ್ರಸ್ವಂ ಜಂಘಾ ಚ ಪೂಜ್ಯತೇ ।’’ 3. ‘‘ಆವರ್ತತ್ರಯರುಚಿರಂ ಯಸ್ಯ ಶಿರಃ ಸ ಕ್ಷಿತಿಭೃತಾಂ ನೇತಾ ।’’</span></p>
<p class="Footnotes">4.<span class="char-style-override-2">	‘‘ಮೂಲೇಽಗುಂಷ್ಠಸ್ಯ ವೇದಾನಾಂ ಚತಸ್ರಸ್ತಿಸ್ರ ಏವ ವಾ । ಏಕಾ ದ್ವೇವಾ ಯಥಾಯೋಗಂ ರೇಖಾ ಜ್ಞೇಯಾ ದ್ವಿಜಾತಿನಾಮ್ ॥’’</span></p>
<p class="Footnotes">	ಹೆಬ್ಬೆರಳಿನ ಮೂಲನದಲ್ಲಿ ಎಷ್ಟು ರೇಖೆಗಳಿವೆಯೋ ಅಷ್ಟು ವೇದಗಳಲ್ಲಿ ಪ್ರವೀಣಾನಾಗುತ್ತಾನೆ. </p>
<p class="Footnotes">5.	<span class="char-style-override-2">(ಅ) ‘‘ಲಲಾಟೇ ಯಸ್ಯ ದೃಶ್ಯಂತೇ ಚುತಸಿದ್ವ್ಯೇಕರೇಖಿಕಾಃ । ಶತದ್ವಯಂ ಶತಂ ಷಷ್ಠಿಃ ತಸ್ಯಾಯುರ್ವಿಂಶತಿಸ್ತಥಾ ॥’’</span></p>
<p class="Footnotes">	ಹಣೆಯಲ್ಲಿ ನಾಲ್ಕು ಗೆರೆಗಳಿದ್ದರೆ 200 ವರ್ಷ, ಮೂರು ಗೆರೆಗಳಿದ್ದರೆ 100, ಎರಡು ಗೆರೆಗಳಿದ್ದರೆ 60, ಒಂದೇ ಗೆರೆ ಇದ್ದರೆ 30 ವರ್ಷಗಳು ಆಯುಃ ಪ್ರಮಾಣವು. </p>
<p class="Footnotes">	(ಆ) <span class="char-style-override-2">‘‘ಯಸ್ಯ ಪಾದತಲೇ ವಜ್ರ ಧ್ವಜ ಶಂಖಾಂಕುಶೋಪಮಾಃ । ರೇಖಾ ಸಮ್ಯಕ್ಪ್ರಕಾಶಂತೇ ಮನುಜೇಂದ್ರಂ ತಮಾದಿಶೇತ್ ॥’’</span></p>
<p class="Footnotes">ಅಂಗಾಲುಗಳಲ್ಲಿ ವಜ್ರ, ಧ್ವಜ, ಶಂಖ, ಅಂಕುಶ ಈ ಆಕಾರದಿಂದ ರೇಖೆಗಳುಳ್ಳವನು ಚಕ್ರವರ್ತಿಯಾಗುತ್ತಾನೆ. </p>
<p class="Footnotes">	(ಇ) <span class="char-style-override-2">‘‘ಪಾಣೌ ಚತಸ್ರೋ ರೇಖಾಶ್ಚ ಯಸ್ಯತಿಷ್ಠತ್ಯಭಂಗುರಾಃ ।’’</span></p>
<p class="Footnotes">	ಅಂಗೈಯಲ್ಲಿ ಭಂಗವಿಲ್ಲದ ನಾಲ್ಕು ಗೆರೆಗಳಿದ್ದರೆ ಅವನು ಚಕ್ರವರ್ತಿಯಾಗುತ್ತಾನೆ. </p>
<p class="Footnotes">6.	<span class="char-style-override-2">‘‘ಷಣ್ಣವತ್ಯಂಗುಲೋತ್ಸೇಧೋ ಯಃ ಪುಮಾನ್ ಸ ದಿವೌಕಸಃ’’ 7. ‘‘ಬಾಹೂಜಾನೂರು ಜಂಘಾಶ್ಚ ಚತ್ವಾರ್ಯಥಸಮಾನಿ ಚ ।’’</span></p>
<p class="Shlok-Number" id="toc_marker-41-19">ಶ್ಲೋಕ - 19</p>
<p class="Shlok">ಚತುರ್ದಶಸಮದ್ವಂದ್ವಶ್ಚತುರ್ದಂಷ್ಟ್ರಶ್ಚತುರ್ಗತಿಃ ।</p>
<p class="Shlok">ಮಹೋಷ್ಠ ಹನುನಾಸಶ್ಚ ಪಂಚಸ್ನಿಗ್ಧೋಷ್ಟವಂಶವಾನ್ ॥</p>
<p class="Text">ಶ್ರೀರಾಮನ ಹದಿನಾಲ್ಕು ಜೊತೆಗಳು ಅಂದರೆ - ಹುಬ್ಬುಗಳು, ಮೂಗುಹೊಳ್ಳೆಗಳೂ, ಕಣ್ಣುಗಳು, ಕಿವಿಗಳು, ತುಟಿಗಳು, ಸ್ತನಾಗ್ರಗಳು, ಮೊಣಕೈಗಳು, ಮಣಿಕಟ್ಟುಗಳು, ಮೊಣಕಾಲುಗಳು, ವೃಷಣಗಳು, ಕಟಿಗಳು, ಕೈಗಳು, ಪಾದಗಳು, ಪಿರ್ರೆಗಳ ಮೇಲಿರುವ ಎತ್ತರವಾದ ಭಾಗಗಳು ಇವುಗಳು ಸಮಪ್ರಮಾಣದಲ್ಲಿವೆ<span class="char-style-override-6">1</span>. (ಇವು ರಾಜಲಕ್ಷಣಗಳು) ‘ನಾಲ್ಕು ಲಕ್ಷಣಗಳಿಂದ ಕೂಡಿದ ಮುಂಭಾಗದ ಹಲ್ಲುಗಳಿರುವವು<span class="char-style-override-6">2</span>. ಅವನು ಸಿಂಹ, ಶಾರ್ದೂಲ, ಗಜ, ವೃಷಭ ಇವುಗಳಂತೆ ನಾಲ್ಕು ಬಗೆಯಾದ ನಡೆಯುಳ್ಳವನು<span class="char-style-override-6">3</span>. ಸುಂದರವಾದ ಕೆಂಪಾದ ತುಟಿಗಳುಳ್ಳವನು. ಮಾಂಸಲವಾದ ದವಡೆಗಳುಳ್ಳವನು. ಎತ್ತರವಾದ ಹಾಗೂ ನೀಳವಾದ ಮೂಗು ಉಳ್ಳವನಾಗಿದ್ದಾನೆ<span class="char-style-override-6">4</span>. ಅವನ ಮಾತು, ಮುಖ, ಉಗುರು, ಕೂದಲು ಮತ್ತು ಚರ್ಮ ಈ ಐದು ಅವಯವಗಳು ಸ್ನಿಗ್ಧ (ಮೃದುವಾದ)ವಾಗಿವೆ<span class="char-style-override-6">5</span>. ಅವನಿಗೆ ಪೃಷ್ಠವಂಶ, ಶರೀರ, ಕೈ ಬೆರಳುಗಳು, ಕಾಲ್ಬೆರಳುಗಳು, ಕೈಗಳು, ಮೂಗು, ಕಣ್ಣುಗಳು, ಕಿವಿಗಳು, ಪ್ರಜನವು ಈ ಎಂಟು ಅವಯವಗಳು ವಿಸ್ತಾರವಾಗಿಯೂ, ದೀರ್ಘವಾಗಿಯೂ ಇದ್ದವು<span class="char-style-override-6">6</span>. ॥19॥</p>
<p class="Footnotes para-style-override-5">1. ‘‘ಭ್ರುವೌ ನಾಸಾಪುಟೇ ನೇತ್ರೇ ಕರ್ಣಾವೋಷ್ಠೌ ಚ ಚೂಚುಕಾ । ಕೂರ್ಪಕಾ ಮಣಿಬಂಧೌ ಚ ಜಾನುನೀ ವೃಷಣೌ ಕಟೀ ॥ </p>
<p class="Footnotes"><span class="char-style-override-2">ಕರೌ ಪಾದೌ ಸ್ಫಿಜಾ ಯಸ್ಯ ಸವೌ ಜ್ಞೇಯಃ ಸ ಭೂಪತಿಃ ॥</span> </p>
<p class="Footnotes"><span class="char-style-override-2">2.</span> <span class="char-style-override-2">‘‘ಸ್ನಿಗ್ಧಾ ಘನಾಶ್ಚ ದಶನಾಃ ಸುತೀಕ್ಷಣ ದಂಷ್ಟ್ರಾಃ ಸಮಾಶ್ಚ ಶುಭಾಃ ।’’ </span></p>
<p class="Footnotes">ಹಲ್ಲುಗಳ ನಾಲ್ಕು ಲಕ್ಷಣಗಳು ಇಂತಿವೆ - ಸುಂದರವಾಗಿಯೂ, ನುಣುವಾಗಿಯೂ, ಗಟ್ಟಿಯಾಗಿಯೂ, ತೀಕ್ಷ್ಣವಾಗಿಯೂ ಇರಬೇಕು. </p>
<p class="Footnotes"><span class="char-style-override-2">3. ‘‘ಗಜಸಿಂಹಗತೀ ವೀರೌ ಶಾರ್ದೂಲವೃಷಭೋಪವೌ ।’’ 4. ‘‘ಬಂಧುಜೀವಕುಸುಮೋಪಮೋಧರೋ ಮಾಂಸಲೋ ರುಚಿರಬಿಂಬರೂಪಧೃಕ್। ಪೂರ್ಣಮಾಂಸಲಹನುಸ್ತುಭೂಮಿಸ್ತುಂಗತುಂಡರುಚಿರಾಕೃತಿಸ್ತಥಾ ॥’’</span> </p>
<p class="Footnotes"><span class="char-style-override-2">5. ‘‘ಕೇಶನೇತ್ರ ದಂತತ್ವಕ್ ಪಾದತಲಾನಿ ಪಂಚಸ್ನಿಗ್ಧಾಃ </span><span class="char-style-override-2">।’’</span></p>
<p class="Footnotes para-style-override-5">‘‘ಚಕ್ಷು ಸ್ನೇಹೇನ ಸೌಭಾಗ್ಯಂ ದಂತಹಸ್ತೇನ ಶೋಭನಮ್ । ತ್ವಚ ಸ್ನೇಹೇನ ಶಯನಮ್ ಪಾದಸ್ನೇಹೇನ ವಾಹನಮ್ ॥</p>
<p class="Footnotes"><span class="char-style-override-2">ಸ್ನಿಗ್ಧನಲ ಮೃದುಕುಂಚಿತಾಸ್ತಥಾ ಮೂರ್ಧಜಾಸ್ಸುಖ ಕರಾಸ್ಸಮಂಶಿರಃ ।’’ </span></p>
<p class="Footnotes">ಮನೋಹರವಾದ ಕಣ್ಣುಗಳು ಸೌಭಾಗ್ಯವನ್ನೂ, ದಂತಗಳು ಭೋಜನ ಸೌಖ್ಯವನ್ನೂ, ಮೃದುವಾದ ಚರ್ಮವು ಶಯನ ಸೌಖ್ಯವನ್ನೂ, ಪಾದಗಳು ವಾಹನ ಸೌಖ್ಯವನ್ನು, ಕೂದಲುಗಳು ಸುಖಗಳನ್ನು ಕೊಡುವಂತಹವುಗಳು. </p>
<p class="Footnotes para-style-override-5">6. ಪೃಷ್ಠವಂಶಃ ಶರೀರಂ ಚ ಹಸ್ತ ಪಾದಾಂಗುಲೀ ಕರೌ । ನಾಸಿಕಾ ಚಕ್ಷುಷೀ ಕರ್ಣೌ ಪ್ರಜನೋಯಸ್ಯ ಚಾಯತಾಃ ॥</p>
<p class="Shlok-Number" id="toc_marker-41-20">ಶ್ಲೋಕ - 20<span class="char-style-override-2"></span></p>
<p class="Shlok">ದಶಪದ್ಮೋ ದಶಬೃಹತ್ ತ್ರಿಭಿರ್ವ್ಯಾಪ್ತೋ ದ್ವಿಶುಕ್ಲವಾನ್ ।</p>
<p class="Shlok">ಷಡುನ್ನತೋ ನವತನುಸ್ತ್ರಿಭಿರ್ವ್ಯಾಪ್ನೋತಿ ರಾಘವಃ ॥</p>
<p class="Text">ಶ್ರೀರಾಮನಿಗೆ ಮುಖ, ಕಣ್ಣುಗಳು, ಬಾಯಿ, ನಾಲಿಗೆ, ತುಟಿ, ದವಡೆ, ಸ್ತನಗಳು, ಉಗುರುಗಳು, ಕೈಗಳು, ಕಾಲುಗಳು ಈ ಹತ್ತು ಅವಯವಗಳು ಪದ್ಮಾಕಾರದಲ್ಲಿವೆ<span class="char-style-override-6">1</span>. ಅವನ ವಕ್ಷಃಸ್ಥಳ, ತಲೆ, ಕುತ್ತಿಗೆ, ತೋಳುಗಳು, ಹೆಗಲು, ನಾಭಿ, ಪಾರ್ಶ್ಚಗಳು, ಪೃಷ್ಠಗಳು, ಕಿವಿಗಳು ಈ ಹತ್ತು ವಿಸ್ತಾರ(ದೊಡ್ಡ)ವಾಗಿವೆ<span class="char-style-override-6">2</span>. ಅವನಲ್ಲಿ ತೇಜಸ್ಸು , ಯಶಸ್ಸು ಸಂಪತ್ತು ಇವು ಮೂರು ವಿಸ್ತಾರವಾದುವುಗಳು<span class="char-style-override-6">3</span>. ಬಿಳಿಯ ಬಣ್ಣದ, ಸ್ವಚ್ಛವಾದ ಹಲ್ಲು, ಕಣ್ಣುಗಳನ್ನು ಹೊಂದಿರುವವನು. ಪರಿಶುದ್ಧವಾದ, ಶುಭ್ರವಾದ ಮಾತೃವಂಶವನ್ನೂ, ಪಿತೃವಂಶವನ್ನು ಹೊಂದಿದವನು. ಅವನಿಗೆ ಕಂಕುಳು, ಹೊಟ್ಟೆ, ವಕ್ಷಃಸ್ಥಳ, ಮೂಗು, ಹೆಗಲು, ಮತ್ತು ಹಣೆ ಈ ಆರು ಎತ್ತರವಾಗಿದ್ದವು. ಇದು ಎತ್ತರವಾಗಿದ್ದರೆ ಶುಭವನ್ನುಂಟು ಮಾಡುತ್ತವೆ<span class="char-style-override-6">4</span>. ಅವನಿಗೆ ತಲೆಗೂದಲು, ಗಡ್ಡ-ಮೀಸೆಗಳು, ಉಗುರು, ಮೈಗೂದಲೂ, ಚರ್ಮ, ಬೆರಳುಗಳ ಗಿಣ್ಣುಗಳು, ಲಿಂಗವು, ಬುದ್ಧಿ, ದೃಷ್ಟಿ ಹೀಗೆ ಈ ಒಂಭತ್ತು ಅವಯವಗಳು ಸೂಕ್ಷ್ಮವಾಗಿದ್ದವು. ಅವನು ಪೂರ್ವಾಹ್ನ, ಮಧ್ಯಾಹ್ನ, ಅಪರಾಹ್ಣ ಎಂಬ ಈ ಮೂರೂ ಕಾಲದಲ್ಲಿ ಧರ್ಮಾರ್ಥಕಾಮಗಳನ್ನು ಆಚರಿಸುವವನಾಗಿದ್ದಾನೆ. ॥ 20 ॥</p>
<p class="Footnotes para-style-override-5">1. ಮುಖನೇತ್ರಾಸ್ಯ ಜಿಹ್ವೋಷ್ಠ ತಾಲುಸ್ತನನಖಾಃ ಕರೌ । ಪಾದೌ ಚ ದಶ ಪದ್ಮಾನಿ ಪದ್ಮಾಕಾರಾಣಿ ಯಸ್ಯ ಚ ॥</p>
<p class="Footnotes para-style-override-5">2. ಶಿರೋಲಲಾಟೇ ಶ್ರವಣೇ ಗ್ರೀವಾ ವಕ್ಷಶ್ಚ ಹೃತ್ತಥಾ । ಉದರಂ ಪಾಣಿಪಾದೌ ಚ ಪೃಷ್ಠಂ ದಶ ಬೃಹಂತಿ ಚ ।</p>
<p class="Footnotes para-style-override-5">3. ತ್ರಿಭಿರ್ವ್ಯಾಪ್ತಿಶ್ಚಯಸಸ್ಯಾತ್ತೇಜಸಾ ಯಶಸಾ ಶ್ರಿಯಾ । 4. ಕಕ್ಷಃ ಕುಕ್ಷಿಶ್ಚ ವಕ್ಷಶ್ಚ ಘ್ರಾಣಂ ಸ್ಕಂಧೋ ಲಲಾಟಕಾ । ಸರ್ವಭೂತೇಷು ನಿದಿರಷ್ಟಾ ಉನ್ನತಾಂಗಾಃ ಶುಭಪ್ರದಾಃ ॥</p>
<p class="Shlok-Number" id="toc_marker-41-21">ಶ್ಲೋಕ - 21</p>
<p class="Shlok">ಸತ್ಯಧರ್ಮಪರಃ ಶ್ರೀಮಾನ್ ಸಂಗ್ರಹಾನುಗ್ರಹೇ ರತಃ ।</p>
<p class="Shlok">ದೇಶಕಾಲವಿಭಾಗಜ್ಞಃ ಸರ್ವಲೋಕ ಪ್ರಿಯಂವದಃ ॥</p>
<p class="Text">ಶ್ರೀರಾಮನು ಸಕಲಲೈಶ್ಚರ್ಯ ಸಂಪನ್ನನು ಸತ್ಯಭಾಷಣದಲ್ಲಿ, ಧರ್ಮಾಚರಣೆಯಲ್ಲಿ ನಿರತನು. ಧರ್ಮಮಾರ್ಗದಲ್ಲಿ ಧನವನ್ನು ಗಳಿಸಿ ಸತ್ಪಾತ್ರರಿಗೆ ದಾನ ಮಾಡುವವನು. ದೇಶಕಾಲಕ್ಕನುಸಾರವಾಗಿ ಪ್ರವರ್ತಿಸುವವನು. ಎಲ್ಲರೊಡನೆ ಪ್ರೀತಿಯಿಂದ ಮಾತಾಡುವವನು ಆಗಿದ್ದಾನೆ. ॥ 21 ॥ </p>
<p class="Shlok-Number" id="toc_marker-41-22">ಶ್ಲೋಕ - 22</p>
<p class="Shlok">ಭ್ರಾತಾ ಚ ತಸ್ಯ ದ್ವೈಮಾತ್ರಃ ಸೌಮಿತ್ರಿ ರಪರಾಜಿತಃ ।</p>
<p class="Shlok">ಅನುರಾಗೇಣ ರೂಪೇಣ ಗುಣೈಶ್ಚೈವ ತಥಾ ವಿಧಃ ॥</p>
<p class="Shlok-Number" id="toc_marker-41-23">ಶ್ಲೋಕ - 23</p>
<p class="Shlok">ಸ ಸುವರ್ಣಚ್ಛವಿಃ ಶ್ರೀಮಾನ್ ರಾಮಃಶ್ಯಾಮೋ ಮಹಾಯಶಾಃ ।</p>
<p class="Shlok">ತಾವುಭೌ ನರಶಾರ್ದೂಲೌ ತ್ವದ್ದರ್ಶನಸಮುತ್ಸುಕೌ ॥</p>
<p class="Text">ಶ್ರೀರಾಮನ ಸೋದರನಾದ ಲಕ್ಷ್ಮಣನು ಕೌಸಲ್ಯಾ-ಸುಮಿತ್ರೆಯರಿಗೆ ಪ್ರೀತಿಪಾತ್ರನು. ಅವನು ಅನುರಾಗದಿಂದ, ರೂಪ-ಗುಣಗಳಿಂದ ಶ್ರೀರಾಮನನ್ನೇ ಹೋಲುತ್ತಾನೆ. ಅವನು ಸಾಟಿಯಿಲ್ಲದ ಪರಾಕ್ರಮ ಶಾಲಿಯು. ಪ್ರಸಿದ್ಧನಾದ ಶ್ರೀರಾಮನು ಮೇಘಶ್ಯಾಮನು, ಲಕ್ಷ್ಮಣನು ಭಂಗಾರವರ್ಣದವನು. ಆ ಪುರುಷಶ್ರೇಷ್ಠರಿಬ್ಬರೂ ನಿನ್ನನ್ನು ನೋಡಬೇಕೆಂದು ಕುತೂಹಲಿಗಳಾಗಿದ್ದಾರೆ. ॥ 22-23 ॥</p>
<p class="Shlok-Number" id="toc_marker-41-24">ಶ್ಲೋಕ - 24</p>
<p class="Shlok">ವಿಚಿನ್ವಂತೌ ಮಹೀಂ ಕೃತ್ಸ್ನಾಮಸ್ಮಾಭಿರಭಿಸಂಗತೌ ।</p>
<p class="Shlok">ತ್ವಾಮೇವ ಮಾರ್ಗಮಾಣೌ ತೌ ವಿಚರಂತೌ ವಸುಂಧರಾಮ್ ॥</p>
<p class="Text">ನರಶ್ರೇಷ್ಠರಾದ ಆ ರಾಮ-ಲಕ್ಷ್ಮಣರಿಬ್ಬರೂ ನಿನ್ನನ್ನು ನೋಡಬೇಕೆಂಬ ಉತ್ಸುಕತೆಯಿಂದ ಸಮಗ್ರವಾದ ಭೂಮಂಡಲದಲ್ಲಿ ಹುಡುಕುತ್ತಾ ಕಡೆಗೆ ನಮ್ಮ ಬಳಿಗೆ ಬಂದರು. ॥ 24 ॥</p>
<p class="Shlok-Number" id="toc_marker-41-25">ಶ್ಲೋಕ - 25</p>
<p class="Shlok">ದದರ್ಶತುರ್ಮೃಗಪತಿಂ ಪೂರ್ವಜೇನಾವರೋಪಿತಮ್ ।</p>
<p class="Shlok">ಋಷ್ಯಮೂಕಸ್ಯ ಪೃಷ್ಠೇ ತು ಬಹುಪಾದಪಸಂಕುಲೇ ।</p>
<p class="Shlok">ಭ್ರಾತುರ್ಭಯಾರ್ತಮಾಸೀನಂ ಸುಗ್ರೀವಂ ಪ್ರಿಯದರ್ಶನಮ್ ॥</p>
<p class="Text">ವಾನರ ರಾಜನಾದ ಸುಗ್ರೀವನು ತನ್ನ ಅಣ್ಣನಾದ ವಾಲಿಯಿಂದ ರಾಜ್ಯ ಭ್ರಷ್ಟನಾಗಿ, ಅವನಿಗೆ ಹೆದರಿ, ದಟ್ಟವಾದ ಮರಗಳಿಂದ ಕೂಡಿದ ಋಷ್ಯಮೂಕ ಪರ್ವತದ ಮೇಲೆ ವಾಸಿಸುತ್ತಿದ್ದನು. ಪ್ರಿಯದರ್ಶನನಾದ ಆ ಸುಗ್ರೀವನನ್ನು ರಾಮ-ಲಕ್ಷ್ಮಣರು ಅಲ್ಲಿ ನೋಡಿದರು. ॥ 25 ॥</p>
<p class="Shlok-Number" id="toc_marker-41-26">ಶ್ಲೋಕ - 26</p>
<p class="Shlok">ವಯಂ ತು ಹರಿರಾಜಂ ತಂ ಸುಗ್ರೀವಂ ಸತ್ಯಸಂಗರಮ್ ।</p>
<p class="Shlok">ಪರಿಚರ್ಯಾಮಹೇ ರಾಜ್ಯಾತ್ ಪೂರ್ವಜೇನಾವರೋಪಿತಮ್ ॥</p>
<p class="Text">ಅಗ್ರಜನಾದ ವಾಲಿಯಿಂದ ರಾಜ್ಯದಿಂದ ಹೊರ ಹಾಕಲ್ಪಟ್ಟ, ಸತ್ಯಪ್ರತಿಜ್ಞನಾದ, ವಾನರ ಪ್ರಭುವಾದ ಸುಗ್ರೀವನ ಸೇವೆಯನ್ನು ನಾವು ಮಾಡುತ್ತಿದ್ದೆವು. ॥ 26 ॥ </p>
<p class="Shlok-Number" id="toc_marker-41-27">ಶ್ಲೋಕ - 27</p>
<p class="Shlok">ತತಸ್ತೌ ಚೀರವಸನೌ ಧನುಃ ಪ್ರವರಪಾಣಿನೌ ।</p>
<p class="Shlok">ಋಷ್ಯಮೂಕಸ್ಯ ಶೈಲಸ್ಯ ರಮ್ಯಂ ದೇಶಮುಪಾಗತೌ ॥</p>
<p class="Shlok-Number" id="toc_marker-41-28">ಶ್ಲೋಕ - 28</p>
<p class="Shlok">ಸ ತೌ ದೃಷ್ಟ್ವಾ ನರವ್ಯಾಘ್ರೌ ಧನ್ವಿನೌ ವಾನರರ್ಷಭಃ ।</p>
<p class="Shlok">ಅವಪ್ಲುತೋ ಗಿರೇಸ್ತಸ್ಯ ಶಿಖರಂ ಭಯಮೋಹಿತಃ ॥</p>
<p class="Text">ಅನಂತರ ನಾರುಮಡಿಯನ್ನು ಉಟ್ಟಿರುವ, ಕೈಯಲ್ಲಿ ಧನುರ್ಬಾಣಗಳನ್ನು ಧರಿಸಿಕೊಂಡಿರುವ, ನರಶ್ರೇಷ್ಠರೂ ಆದ ರಾಮ-ಲಕ್ಷ್ಮಣರು ರಮ್ಯವಾದ ಆ ಋಷ್ಯಮೂಕ ಪರ್ವತ ಪ್ರಾಂತ್ಯಕ್ಕೆ ಆಗಮಿಸಿದರು. ಧನುರ್ಧಾರಿಗಳಾದ ಆ ನರವೀರರನ್ನು ಆ ಕಪೀಂದ್ರನು ನೋಡಿದನು. ॥ 27-28 ॥ </p>
<p class="Shlok-Number" id="toc_marker-41-29">ಶ್ಲೋಕ - 29</p>
<p class="Shlok">ತತಃ ಸ ಶಿಖರೇ ತಸ್ಮಿನ್ ವಾನರೇಂದ್ರೋ ವ್ಯವಸ್ಥಿತಃ ।</p>
<p class="Shlok">ತಯೋಃ ಸಮೀಪಂ ಮಾಮೇವ ಷ್ರೇಷಯಾಮಾಸ ಸತ್ವರಮ್ ॥</p>
<p class="Text">ಅವರನ್ನು ನೋಡಿದೊಡನೆ ಸುಗ್ರೀವನು ಭಯಕಂಪಿತನಾಗಿ ಒಂದೇ ನೆಗೆತಕ್ಕೆ ಪರ್ವತ ಶಿಖರವನ್ನು ಸೇರಿ ಅಲ್ಲಿ ಕುಳಿತನು. ಮತ್ತೆ ಕೂಡಲೇ ಅವರ ಬಳಿಗೆ ನನ್ನನ್ನು ಕಳಿಸಿದನು. ॥ 29 ॥ </p>
<p class="Shlok-Number" id="toc_marker-41-30">ಶ್ಲೋಕ - 30</p>
<p class="Shlok">ತಾವಹಂ ಪುರುಷವ್ಯಾಘ್ರೌ ಸುಗ್ರೀವವಚನಾತ್ ಪ್ರಭೂ ।</p>
<p class="Shlok">ರೂಪಲಕ್ಷಣಸಂಪನ್ನೌ ಕೃತಾಂಜಲಿರುಪಸ್ಥಿತಃ ॥</p>
<p class="Shlok-Number" id="toc_marker-41-31">ಶ್ಲೋಕ - 31</p>
<p class="Shlok">ತೌ ಪರಿಜ್ಞಾತತತ್ತ್ವಾರ್ಥೌ ಮಯಾ ಪ್ರೀತಿಸಮನ್ವಿತೌ ।</p>
<p class="Shlok">ಪೃಷ್ಠಮಾರೋಪ್ಯ ತಂ ದೇಶಂ ಪ್ರಾಪಿತೌ ಪುರುಷರ್ಷಭೌ ॥</p>
<p class="Shlok-Number" id="toc_marker-41-32">ಶ್ಲೋಕ - 32</p>
<p class="Shlok">ನಿವೇದಿತೌ ಚ ತತ್ತ್ವೇನ ಸುಗ್ರೀವಾಯ ಮಹಾತ್ಮನೇ ।</p>
<p class="Shlok">ತಯೋರನ್ಯೋನ್ಯಸಂಲಾಪಾದ್ಭೃಶಂ ಪ್ರೀತಿರಜಾಯತ ॥</p>
<p class="Text">ಸುಗ್ರೀವನ ಆಜ್ಞಾನುಸಾರವಾಗಿ ನಾನು ಪ್ರಭಾವಶಾಲಿಗಳಾದ, ಪುರುಷಶ್ರೇಷ್ಠರಾದ, ರೂಪ-ಲಕ್ಷ ್ಮಣಸಂಪನ್ನರಾದ ರಾಮ-ಲಕ್ಷ್ಮಣರನ್ನು ಸಂಧಿಸಿ, ಅಂಜಲೀ ಬದ್ಧನಾಗಿ ಅವರ ಸಮೀಪಕ್ಕೆ ಹೋದೆನು. ನನ್ನಿಂದ ಸುಗ್ರೀವನ ಸತ್ಯ ಸಂಗತಿಯನ್ನು ತಿಳಿದನಂತರ ಇಬ್ಬರೂ ಸುಪ್ರೀತರಾದರು. ಬಳಿಕ ನಾನು ಅವರಿಬ್ಬರನ್ನು ನನ್ನ ಬೆನ್ನಿನ ಮೇಲೆ ಕುಳ್ಳಿರಿಸಿಕೊಂಡು ಸುಗ್ರೀವನಿದ್ದೆಡೆಗೆ ಕರೆದೊಯ್ದೆನು. ಅವರ ವಾಸ್ತವಿಕ ವಿಷಯವನ್ನು ಮಹಾತ್ಮನಾದ ಸುಗ್ರೀವನಿಗೆ ನಿವೇದಿಸಿಕೊಂಡೆನು. ॥ 30-32 ॥ </p>
<p class="Shlok-Number" id="toc_marker-41-33">ಶ್ಲೋಕ - 33</p>
<p class="Shlok">ತತ್ರ ತೌ ಪ್ರೀತಿಸಂಪನ್ನೌ ಹರೀಶ್ವರನರೇಶ್ವರೌ ।</p>
<p class="Shlok">ಪರಸ್ಪರಕೃತಾಶ್ವಾಸೌ ಕಥಯಾ ಪೂರ್ವವೃತ್ತಯಾ ॥</p>
<p class="Text">ಪರಸ್ಪರ ಸಂಭಾಷಣೆಯಿಂದಾಗಿ ಇಬ್ಬರಲ್ಲೂ ಪ್ರೀತಿಯುಂಟಾಯಿತು. ಕೀರ್ತಿಸಂಪನ್ನರಾದ ಹರೀಶ್ವರ-ನರೇಶ್ವರರೂ ಹಿಂದಿನ ತಮ್ಮ ಕಷ್ಟ-ಸುಖಗಳ ವಿಚಾರ-ವಿನಿಮಯದಿಂದ ಅನ್ಯೋನ್ಯರಾಗಿ ವಿಶ್ವಾಸವನ್ನು ಹೊಂದಿದರು. ॥ 33 ॥</p>
<p class="Shlok-Number" id="toc_marker-41-34">ಶ್ಲೋಕ - 34</p>
<p class="Shlok">ತಂ ತತಃ ಸಾಂತ್ವಯಾಮಾಸ ಸುಗ್ರೀವಂ ಲಕ್ಷ್ಮಣಾಗ್ರಜಃ ।</p>
<p class="Shlok">ಸ್ತ್ರೀಹೇತೋರ್ವಾಲಿನಾ ಭ್ರಾತ್ರಾ ನಿರಸ್ತಮುರುತೇಜಸಾ ॥</p>
<p class="Text">ಬಳಿಕ ಪತ್ನಿಯ ಕಾರಣದಿಂದ ರಾಜ್ಯಭ್ರಷ್ಟನಾದ ಮಹಾ ತೇಜಸ್ವಿಯಾದ ಸುಗ್ರೀವನನ್ನು ಲಕ್ಷ್ಮಣಾಗ್ರಜನಾದ ಶ್ರೀರಾಮನು ಬಹಳವಾಗಿ ಸಂತೈಸಿದನು. ॥ 34 ॥</p>
<p class="Shlok-Number" id="toc_marker-41-35">ಶ್ಲೋಕ - 35</p>
<p class="Shlok">ತತಸ್ತ್ವನ್ನಾಶಜಂ ಶೋಕಂ ರಾಮಸ್ಯಾಕ್ಲಿಷ್ಟ ಕರ್ಮಣಃ ।</p>
<p class="Shlok">ಲಕ್ಷ್ಮಣೋ ವಾನರೇಂದ್ರಾಯ ಸುಗ್ರೀವಾಯ ನ್ಯವೇದಯತ್ ॥</p>
<p class="Text">ಮತ್ತೆ ಎಂತಹ ದುಷ್ಕರವಾದ ಕಾರ್ಯಗಳನ್ನು ಲೀಲಾಜಾಲವಾಗಿ ಸಾಧಿಸುವ ಶ್ರೀರಾಮನಿಗೆ ನಿನ್ನ ಅಪಹರಣದಿಂದ ಉಂಟಾಗಿರುವ ಶೋಕವನ್ನು ಲಕ್ಷ್ಮಣನು ವಾನರೇಂದ್ರನಾದ ಸುಗ್ರೀವನಿಗೆ ಪೂರ್ಣವಾಗಿ ವಿವರಿಸಿದನು. ॥ 35 ॥ </p>
<p class="Shlok-Number" id="toc_marker-41-36">ಶ್ಲೋಕ - 36</p>
<p class="Shlok">ಸ ಶ್ರುತ್ವಾ ವಾನರೇಂದ್ರಸ್ತು ಲಕ್ಷ್ಮಣೇನೇರಿತಂ ವಚಃ ।</p>
<p class="Shlok">ತದಾಸೀನ್ನಿಷ್ಪ್ರಭೋಽತ್ಯರ್ಥಂ ಗ್ರಹಗ್ರಸ್ತ ಇವಾಂಶುಮಾನ್ ॥</p>
<p class="Text">ಲಕ್ಷ್ಮಣನು ತಿಳಿಸಿದ ವಿಷಯವನ್ನು ಕೇಳಿ ವಾನರೇಂದ್ರನಾದ ಸುಗ್ರೀವನು ಗ್ರಹಗ್ರಸ್ತನಾದ ಸೂರ್ಯನಂತೆ ತೇಜೋಹೀನನಾದನು. ॥ 36 ॥ </p>
<p class="Shlok-Number" id="toc_marker-41-37">ಶ್ಲೋಕ - 37</p>
<p class="Shlok">ತತಸ್ತ್ವದ್ಗಾತ್ರ ಶೋಭೀನಿ ರಕ್ಷಸಾ ಹ್ರಿಯಮಾಣಯಾ ।</p>
<p class="Shlok">ಯಾನ್ಯಾಭರಣಜಾಲಾನಿ ಪಾತಿತಾನಿ ಮಹೀತಲೇ ॥</p>
<p class="Shlok-Number" id="toc_marker-41-38">ಶ್ಲೋಕ - 38</p>
<p class="Shlok">ತಾನಿ ಸರ್ವಾಣಿ ರಾಮಾಯ ಆನೀಯ ಹರಿಯೂಥಪಾಃ ।</p>
<p class="Shlok">ಸಂಹೃಷ್ಟಾ ದರ್ಶಯಾಮಾಸುರ್ಗತಿಂ ತು ನ ವಿದುಸ್ತವ ॥</p>
<p class="Text">ರಾವಣನು ನಿನ್ನನ್ನು ಅಪಹರಿಸಿಕೊಂಡು ಹೋಗುವಾಗ ನಿನ್ನ ಶರೀರದಲ್ಲಿ ಶೋಭಿಸುತ್ತಿರುವ ಆಭರಣಗಳನ್ನು ನೀನು ಭೂಮಿಗೆ ಬೀಳಿಸಿದಿ. ಅವೆಲ್ಲವನ್ನು ವಾನರವೀರರು ತಂದು ಸಂತೋಷದಿಂದ ಶ್ರೀರಾಮನಿಗೆ ತೋರಿಸಿದರು. ಆದರೆ ರಾವಣನು ನಿನ್ನನ್ನು ಕೊಂಡುಹೋದ ಮಾರ್ಗವನ್ನು ಮಾತ್ರ ತಿಳಿಯಲಿಲ್ಲ. ॥ 37-38 ॥</p>
<p class="Shlok-Number" id="toc_marker-41-39">ಶ್ಲೋಕ - 39</p>
<p class="Shlok">ತಾನಿ ರಾಮಾಯ ದತ್ತಾನಿ ಮಯೈವೋಪಹೃತಾನಿ ಚ ।</p>
<p class="Shlok">ಸ್ವನವಂತ್ಯವಕೀರ್ಣಾನಿ ತಸ್ಮಿನ್ ವಿಗತಚೇತಸಿ ॥</p>
<p class="Shlok-Number" id="toc_marker-41-40">ಶ್ಲೋಕ - 40</p>
<p class="Shlok">ತಾನ್ಯಂಕೇ ದರ್ಶನೀಯಾನಿ ಕೃತ್ವಾ ಬಹುವಿಧಂ ತವ ।</p>
<p class="Shlok">ತೇನ ದೇವಪ್ರಕಾಶೇನ ದೇವೇನ ಪರಿದೇವಿತಮ್ ॥</p>
<p class="Shlok-Number" id="toc_marker-41-41">ಶ್ಲೋಕ - 41</p>
<p class="Shlok">ಪಶ್ಯತಸ್ತಾನಿ ರುದತಸ್ತಾಮ್ಯತಶ್ಚ ಪುನಃ ಪುನಃ ।</p>
<p class="Shlok">ಪ್ರಾದೀಪಯನ್ ದಾಶರಥೇಸ್ತಾನಿ ಶೋಕಹುತಾಶನಮ್ ॥</p>
<p class="Shlok-Number" id="toc_marker-41-42">ಶ್ಲೋಕ - 42</p>
<p class="Shlok">ಶಯಿತಂ ಚ ಚಿರಂ ತೇನ ದುಃಖಾರ್ತೇನ ಮಹಾತ್ಮನಾ ।</p>
<p class="Shlok">ಮಯಾಪಿ ವಿವಿಧೈವಾಕ್ಯೈಃ ಕೃಚ್ಛ್ರಾದುತ್ಥಾಪಿತಃ ಪುನಃ ॥</p>
<p class="Text"> ಆ ಆಭರಣಗಳೆಲ್ಲ ಥಳ-ಥಳಿಸುತ್ತಾ ಭೂಮಿಯ ಮೇಲೆ ಚೆಲ್ಲಾಪಿಲ್ಲಿಯಾಗಿ ಬಿದ್ದಿರುವುದನ್ನು ನಾನೇ ಒಟ್ಟಾಗಿಸಿ ತಂದು ಸುಗ್ರೀವನಿಗೆ ಒಪ್ಪಿಸಿದ್ದೆ. ಆ ನಗಗಳನ್ನು ಸುಗ್ರೀವನು ಶ್ರೀರಾಮನಿಗೆ ಸಮರ್ಪಿಸಿದನು. ಒಡವೆಗಳನ್ನು ನೋಡಿದ ತತ್ಕ್ಷಣ ಶ್ರೀರಾಮನು ಎಚ್ಚರದಪ್ಪಿದವನಂತಾದನು. ಸುಂದರವಾದ ನಿನ್ನ ಆಭರಣಗಳನ್ನು ದಿವ್ಯ ಸ್ವರೂಪನಾದ ಶ್ರೀರಾಮನು ತನ್ನ ತೊಡೆಯಮೇಲೆ ಇಟ್ಟುಕೊಂಡು ಪರಿ-ಪರಿಯಾಗಿ ವಿಲಾಪಿಸತೊಡಗಿದನು. ರಾಮನು ಅದನ್ನು ಪದೇ-ಪದೇ ನೋಡುತ್ತಾ ಅಳುತ್ತಿದ್ದನು. ಈ ವಿಧವಾಗಿ ಅವು ಅವನ ಶೋಕಾಗ್ನಿಯನ್ನು ಪ್ರಜ್ವಲಿಸುವಂತಿತ್ತು. ॥ 39-42 ॥</p>
<p class="Shlok-Number" id="toc_marker-41-43">ಶ್ಲೋಕ - 43</p>
<p class="Shlok">ತಾನಿ ದೃಷ್ಟ್ವಾ ಮಹಾರ್ಹಾಣಿ ದರ್ಶಯಿತ್ವಾ ಮುಹುರ್ಮುಹುಃ ।</p>
<p class="Shlok">ರಾಘವಃ ಸಹ ಸೌಮಿತ್ರಿಃ ಸುಗ್ರೀವೇ ಸಂನ್ಯವೇದಯತ್ ॥</p>
<p class="Text">ದುಃಖಪೀಡಿತನಾಗಿದ್ದ ಮಹಾತ್ಮನಾದ ಶ್ರೀರಾಮನು ಶೋಕವನ್ನು ತಾಳಲಾರದೆ ಭೂಮಿಯಲ್ಲಿ ಬಿದ್ದುಬಿಟ್ಟನು. ಆಗ ನಾನು ವಿಧ-ವಿಧವಾದ ಆಶ್ವಾಸನೆಯ ಮಾತುಗಳನ್ನು ಹೇಳಿ ಸಂತೈಸುತ್ತಾ ಅವನನ್ನು ಬಹಳ ಕಷ್ಟದಿಂದ ಹಿಡಿದೆಬ್ಬಿಸಿದೆನು. ॥ 43 ॥ </p>
<p class="Shlok-Number" id="toc_marker-41-44">ಶ್ಲೋಕ - 44</p>
<p class="Shlok">ಸ ತವಾದರ್ಶನಾದಾರ್ಯೇ ರಾಘವಃ ಪರಿತಪ್ಯತೇ ।</p>
<p class="Shlok">ಮಹತಾ ಜ್ವಲತಾ ನಿತ್ಯಮಗ್ನಿ ನೇವಾಗ್ನಿ ಪರ್ವತಃ ॥</p>
<p class="Text">ಸೌಮಿತ್ರಿ ಸಹಿತನಾದ ಮಹಾತ್ಮನಾದ ಶ್ರೀರಾಮನು ಆಭರಣಗಳನ್ನು ನೋಡುತ್ತಾ ಪುನಃ ಪುನಃ ನಮ್ಮೆಲ್ಲರಿಗೆ ತೋರಿಸುತ್ತಾ, ನಿನ್ನನ್ನು ನೆನೆ ನೆನೆದು ಬಹಳ ಹೊತ್ತು ವಿಲಪಿಸಿದನು. ಅನಂತರ ಆ ಎಲ್ಲ ಆಭರಣಗಳನ್ನು ಸುಗ್ರೀವನ ವಶಕ್ಕೆ ಒಪ್ಪಿಸಿದನು. ॥ 44 ॥</p>
<p class="Shlok-Number" id="toc_marker-41-45">ಶ್ಲೋಕ - 45</p>
<p class="Shlok">ತ್ವತ್ಕೃತೇ ತಮನಿದ್ರಾ ಚ ಶೋಕಶ್ಚಿಂತಾ ಚ ರಾಘವಮ್ ।</p>
<p class="Shlok">ತಾಪಯಂತಿ ಮಹಾತ್ಮಾನಮಗ್ನ್ಯಗಾರಮಿವಾಗ್ನಯಃ ॥</p>
<p class="Text">ಎಲೈ ಪೂಜ್ಯಳೇ! ನಿನ್ನನ್ನು ಕಾಣದೆ ಇರುವುದರಿಂದ ಆ ಶ್ರೀರಾಮನು ನಿತ್ಯವು ಉರಿಯುತ್ತಿರುವ ಅಗ್ನಿಪರ್ವತದಂತೆ ತಪಿಸುತ್ತಿರುವನು. ॥ 45 ॥</p>
<p class="Shlok-Number" id="toc_marker-41-46">ಶ್ಲೋಕ - 46</p>
<p class="Shlok">ತವಾದರ್ಶನ ಶೋಕೇನ ರಾಘವಃ ಪರಿಚಾಲ್ಯತೇ ।</p>
<p class="Shlok">ಮಹತಾ ಭೂಮಿಕಂಪೇನ ಮಹಾನಿವ ಶಿಲೋಚ್ಚಯಃ ॥</p>
<p class="Text">ದಕ್ಷಿಣಾಗ್ನಿ, ಗಾರ್ಹಪತ್ಯ, ಆಹವನೀಯಗಳೆಂಬ ಮೂರು ಅಗ್ನಿಗಳು ಅಗ್ನಿಗೃಹವನ್ನು ತಾಪಗೊಳಿಸುವಂತೆ-ನಿನ್ನ ಅಗಲುವಿಕೆಯಿಂದ ನಿದ್ರಾರಾಹಿತ್ಯ, ಶೋಕ ಮತ್ತು ಚಿಂತೆಗಳು ಮಹಾತ್ಮನಾದ ಶ್ರೀರಾಮನನ್ನು ಸಂತಾಪಗೊಳಿಸುತ್ತಿವೆ. ॥ 46 ॥</p>
<p class="Shlok-Number" id="toc_marker-41-47">ಶ್ಲೋಕ - 47</p>
<p class="Shlok">ಕಾನನಾನಿ ಸುರಮ್ಯಾಣಿ ನದೀಃ ಪ್ರಸ್ರವಣಾನಿ ಚ ।</p>
<p class="Shlok">ಚರನ್ನ ರತಿಮಾಪ್ನೋತಿ ತ್ವಾಮಪಶ್ಯನ್ನೃಪಾತ್ಮಜೇ ॥</p>
<p class="Text">ನಿನ್ನನ್ನು ಕಾಣದೇ ಇರುವ ಕಾರಣದಿಂದ ಶೋಕದಲ್ಲಿ ಮುಳುಗಿದ ರಾಘವನು ದೊಡ್ಡದಾದ, ಭಯಂಕರವಾದ ಭೂಕಂಪದಿಂದ ಪರ್ವತವು ಅಲ್ಲಾಡುವಂತೆ ಕಂಪಿಸುತ್ತಿದ್ದಾನೆ. ॥ 47 ॥</p>
<p class="Shlok-Number" id="toc_marker-41-48">ಶ್ಲೋಕ - 48</p>
<p class="Shlok">ಸ ತ್ವಾಂ ಮನುಜಶಾರ್ದೂಲಃ ಕ್ಷಿಪ್ರಂ ಪ್ರಾಪ್ಸ್ಯತಿ ರಾಘವಃ ।</p>
<p class="Shlok">ಸಮಿತ್ರಬಾಂಧವಂ ಹತ್ವಾ ರಾವಣಂ ಜನಕಾತ್ಮಜೇ ॥</p>
<p class="Text"> ಎಲೈ ರಾಜಕುಮಾರೀ! ನಿನ್ನನ್ನು ಕಾಣದಿರುವ ಶ್ರೀರಾಮನು ಸುರಮ್ಯವಾದ ವನಗಳಲ್ಲಿ, ನದೀತೀರಗಳಲ್ಲಿ, ಚಿಲುಮೆಗಳ ಸಮೀಪದಲ್ಲಿ ಸಂಚರಿಸುತ್ತಿದ್ದರೂ ಅವುಗಳ ಸೊಬಗನ್ನು ನೋಡಿ ಸಂತೋಷಪಡುವುದಿಲ್ಲ. ॥ 48 ॥</p>
<p class="Shlok-Number" id="toc_marker-41-49">ಶ್ಲೋಕ - 49</p>
<p class="Shlok">ಸಹಿತೌ ರಾಮಸುಗ್ರೀವಾವುಭಾವಕುರುತಾಂ ತದಾ ।</p>
<p class="Shlok">ಸಮಯಂ ವಾಲಿನಂ ಹಂತುಂ ತವ ಚಾನ್ವೇಷಣಂ ತಥಾ ॥</p>
<p class="Text">ಎಲೈ ಜಾನಕೀ! ಆ ಮನುಜಶ್ರೇಷ್ಠನಾದ ಶ್ರೀರಾಮನು - ಬಂಧು ಮಿತ್ರರಿಂದ ಕೂಡಿದ ರಾವಣನನ್ನು ಸಂಹರಿಸಿ, ಶೀಘ್ರವಾಗಿ ನಿನ್ನನ್ನು ಸೇರಲಿರುವನು. (ನಿನ್ನನ್ನು ಕೊಂಡುಹೋಗುವನು) ॥49॥ </p>
<p class="Shlok-Number" id="toc_marker-41-50">ಶ್ಲೋಕ - 50</p>
<p class="Shlok">ತತಸ್ತಾಭ್ಯಾಂ ಕುಮಾರಾಭ್ಯಾಂ ವೀರಾಭ್ಯಾಂ ಸ ಹರೀಶ್ವರಃ ।</p>
<p class="Shlok">ಕಿಷ್ಕಿಂಧಾಂ ಸಮುಪಾಗಮ್ಯ ವಾಲೀ ಯುದ್ಧೇ ನಿಪಾತಿತಃ ॥</p>
<p class="Text">ರಾಮ-ಸುಗ್ರೀವರಿಬ್ಬರೂ ವಾಲಿಯನ್ನು ಸಂಹರಿಸುವುದಕ್ಕೂ ಹಾಗೂ ನಿನ್ನನ್ನು ಹುಡುಕುವುದಕ್ಕೂ ಪರಸ್ಪರ ಪ್ರತಿಜ್ಞೆಯನ್ನು ಮಾಡಿಕೊಂಡರು. ॥ 50 ॥</p>
<p class="Shlok-Number" id="toc_marker-41-51">ಶ್ಲೋಕ - 51</p>
<p class="Shlok">ತತೋ ನಿಹತ್ಯ ತರಸಾ ರಾಮೋ ವಾಲಿನಮಾಹವೇ ।</p>
<p class="Shlok">ಸರ್ವರ್ಕ್ಷಹರಿಸಂಘಾನಾಂ ಸುಗ್ರೀವಮಕರೋತ್ ಪತಿಮ್ ॥</p>
<p class="Text">ಕಪೀಶ್ವರನಾದ ಸುಗ್ರೀವನು ವೀರ ರಾಜಕುಮಾರರಾದ ರಾಮ-ಲಕ್ಷ್ಮಣರೊಡನೆ ಕಿಷ್ಕಿಂಧೆಯನ್ನು ಸಮೀಪಿಸಿದನು. ಶ್ರೀರಾಮನ ಸಹಾಯದಿಂದ ಯುದ್ಧದಲ್ಲಿ ವಾಲಿಯು ಹತನಾದನು. ॥ 51 ॥</p>
<p class="Shlok-Number" id="toc_marker-41-52">ಶ್ಲೋಕ - 52</p>
<p class="Shlok">ರಾಮಸುಗ್ರೀವಯೋರೈಕ್ಯಂ ದೇವ್ಯೇವಂ ಸಮಜಾಯತ ।</p>
<p class="Shlok">ಹನೂಮಂತಂ ಚ ಮಾಂ ವಿದ್ಧಿ ತಯೋರ್ದೂತಮಿಹಾಗತಮ್ ॥</p>
<p class="Text"> ಶ್ರೀರಾಮನು ಬಹಳ ಶೀಘ್ರವಾಗಿ ಯುದ್ಧಮಾಡುತ್ತಿದ್ದ ವಾಲಿಯನ್ನು ಸಂಹರಿಸಿ ಎಲ್ಲ ಕಪಿ-ಕರಡಿಗಳ ಸಮೂಹಕ್ಕೆ ಸುಗ್ರೀವನನ್ನು ರಾಜನನ್ನಾಗಿಸಿದನು. ಸೀತಮ್ಮಾ! ಹೀಗೆ ಶ್ರೀರಾಮ-ಸುಗ್ರೀವರಿಗೆ ಸಖ್ಯವು ಏರ್ಪಟ್ಟಿತು. ಆ ಇಬ್ಬರಿಗೂ ದೂತನಾಗಿ ನಾನು ಇಲ್ಲಿಗೆ ಬಂದಿರುವೆನು. ನನ್ನನ್ನು ಹನುಮಂತನೆಂದು ತಿಳಿ. ॥ 52 ॥</p>
<p class="Shlok-Number" id="toc_marker-41-53">ಶ್ಲೋಕ - 53</p>
<p class="Shlok">ಸ್ವರಾಜ್ಯಂ ಪ್ರಾಪ್ಯ ಸುಗ್ರೀವಃ ಸಮಾನೀಯ ಹರೀಶ್ವರಾನ್ ।</p>
<p class="Shlok">ತ್ವದರ್ಥಂ ಪ್ರೇಷಯಾಮಾಸ ದಿಶೋ ದಶ ಮಹಾಬಲಾನ್ ॥</p>
<p class="Text">ದೇವಿ! ಸುಗ್ರೀವನು ಕಿಷ್ಕಿಂಧೆಗೆ ರಾಜನಾದ ಬಳಿಕ ತನ್ನ ಅನುಯಾಯಿಗಳಾದ, ಮಹಾವೀರರಾದ ವಾನರಯೋಧರನ್ನು ಎಲ್ಲ ಕಡೆಗಳಿಂದ ಕರೆಯಿಸಿ, ನಿನ್ನನ್ನು ಹುಡುಕುವುದಕ್ಕಾಗಿ ಎಲ್ಲ ದಿಕ್ಕುಗಳಿಗೂ ಕಳಿಸಿಕೊಟ್ಟನು. ॥ 53 ॥ </p>
<p class="Shlok-Number" id="toc_marker-41-54">ಶ್ಲೋಕ - 54</p>
<p class="Shlok">ಆದಿಷ್ಟಾ ವಾನರೇಂದ್ರೇಣ ಸುಗ್ರೀವೇಣ ಮಹೌಜಸಾ ।</p>
<p class="Shlok">ಅದ್ರಿರಾಜಪ್ರತೀಕಾಶಾಃ ಸರ್ವತಃ ಪ್ರಸ್ಥಿತಾ ಮಹೀಮ್ ॥</p>
<p class="Text">ಮಹಾತೇಜಸ್ವಿಗಳೂ, ಪರ್ವತಸದೃಶರಾಗಿಯೂ ಇರುವ ಕಪಿವೀರರು ವಾನರೇಂದ್ರನಾದ ಸುಗ್ರೀವನಿಂದ ಅಪ್ಪಣೆ ಪಡೆದು ಭೂಮಿಯ ಎಲ್ಲ ಕಡೆಗಳಲ್ಲಿಯೂ ನಿನ್ನನ್ನು ಹುಡುಕಲು ಹೋಗಿರುವರು. ॥ 54 ॥ </p>
<p class="Shlok-Number" id="toc_marker-41-55">ಶ್ಲೋಕ - 55</p>
<p class="Shlok">ತತಸ್ತು ಮಾರ್ಗಮಾಣಾ ವೈ ಸುಗ್ರೀವವಚನಾತುರಾಃ ।</p>
<p class="Shlok">ಚರಂತಿ ವಸುಧಾಂ ಕೃತ್ಸ್ನಾಂ ವಯಮನ್ಯೇ ಚ ವಾನರಾಃ ॥</p>
<p class="Text">ಸುಗ್ರೀವನ ಕಠಿಣವಾದ ಆಜ್ಞೆಯಿಂದ ಭಯಗೊಂಡ ನಾವು ಮತ್ತು ಇತರ ಕಪಿನಾಯಕರು ನಿನ್ನನ್ನು ಹುಡುಕುತ್ತಾ ಈ ಭೂಮಂಡಲದಲ್ಲಿ ಸುತ್ತಾಡುತ್ತಿದ್ದೇವೆ. ॥ 56 ॥ </p>
<p class="Shlok-Number" id="toc_marker-41-56">ಶ್ಲೋಕ - 56</p>
<p class="Shlok">ಅಂಗದೋ ನಾಮ ಲಕ್ಷ್ಮೀನಾನ್ ವಾಲಿಸೂನುರ್ಮಹಾಬಲಃ ।</p>
<p class="Shlok">ಪ್ರಸ್ಥಿತಂ ಕಪಿಶಾರ್ದೂಲಸ್ತ್ರಿಭಾಗಬಲಸಂವೃತಃ ॥</p>
<p class="Text">ಹಾಗೆ ನಾನಾ ದಿಕ್ಕುಗಳಿಗೆ ಹೊರಟವರಲ್ಲಿ ಶ್ರೀಮಂತನೂ, ಮಹಾಬಲಶಾಲಿಯೂ ಆದ ವಾಲಿಯ ಸುತನಾದ ಅಂಗದನು ಒಬ್ಬನು. ಅವನು ಸುಗ್ರೀವನ ಸೈನ್ಯದಲ್ಲಿ ಮೂರನೆಯ ಒಂದು ಭಾಗ ಸೈನ್ಯದೊಂದಿಗೆ ನಿನ್ನನ್ನು ಹುಡುಕಲು ದಕ್ಷಿಣ ದಿಕ್ಕಿಗೆ ಹೊರಟನು. ನಾನೂ ಅವನೊಡನೇ ಹೊರಟವನು. ॥56॥</p>
<p class="Shlok-Number" id="toc_marker-41-57">ಶ್ಲೋಕ - 57</p>
<p class="Shlok">ತೇಷಾಂ ನೋ ವಿಪ್ರನಷ್ಟಾನಾಂ ವಿಂಧ್ಯೇ ಪರ್ವತಸತ್ತಮೇ ।</p>
<p class="Shlok">ಭೃಶಂ ಶೋಕಪರೀತಾನಾಮಹೋರಾತ್ರಗಣಾ ಗತಾಃ ॥</p>
<p class="Text">ಹೀಗೆ ಹೊರಟ ನಾವೆಲ್ಲರೂ ಶ್ರೇಷ್ಠವಾದ ವಿಂಧ್ಯಪರ್ವತದಲ್ಲಿ ಸಂಚರಿಸುತ್ತಿದ್ದಾಗ ದಾರಿತಪ್ಪಿ ಒಂದು ಬಿಲದಲ್ಲಿ ಸಿಕ್ಕಿಹಾಕಿಕೊಂಡೆವು. ಹಾಗೆ ನಾವು ಅಲ್ಲಿ ಅತ್ಯಂತ ಪೀಡಿತರಾಗಿದ್ದಾಗಲೇ ಬಹಳ ದಿನಗಳು ಕಳೆದುಹೋದವು. ॥ 57 ॥</p>
<p class="Shlok-Number" id="toc_marker-41-58">ಶ್ಲೋಕ - 58</p>
<p class="Shlok">ತೇ ವಯಂ ಕಾರ್ಯನೈರಾಶ್ಯಾತ್ ಕಾಲಸ್ಯಾತಿಕ್ರಮೇಣ ಚ ।</p>
<p class="Shlok">ಭಯಾಚ್ಚ ಕಪಿರಾಜಸ್ಯ ಪ್ರಾಣಾಂಸ್ತ್ಯಕ್ತುಂ ವ್ಯವಸ್ಥಿತಾಃ ॥</p>
<p class="Text">ಕಾರ್ಯಸಾಧನೆಯಾಗಲಿಲ್ಲವೆಂಬ ನಿರಾಶೆಯಿಂದಲೂ, ಸುಗ್ರೀವನು ವಿಧಿಸಿದ್ದ ಗಡುವು ತೀರಿಹೋಗಿದ್ದುದರಿಂದಲೂ, ಕಾರ್ಯಸಾಧಿಸದೆ ಹಿಂತಿರುಗಿದರೆ ಕಪಿರಾಜನು ದಂಡಿಸುವನೆಂಬ ಭಯದಿಂದಲೂ ನಾವೆಲ್ಲರೂ ಪ್ರಾಯೋಪವೇಶದ ಮೂಲಕ ಪ್ರಾಣತ್ಯಾಗಮಾಡಲು ನಿಶ್ಚಯಿಸಿದೆವು. ॥ 58 ॥ </p>
<p class="Shlok-Number" id="toc_marker-41-59">ಶ್ಲೋಕ - 59</p>
<p class="Shlok">ವಿಚಿತ್ಯ ವನದುರ್ಗಾಣಿ ಗಿರಿಪ್ರಸ್ರವಣಾನಿ ಚ ।</p>
<p class="Shlok">ಅನಾಸಾದ್ಯ ಪದಂ ದೇವ್ಯಾಃ ಪ್ರಾಣಾಂಸ್ತ್ಯಕ್ತುಂ ವ್ಯವಸ್ಥಿತಾಃ ॥</p>
<p class="Text">ನಾವು ಗಿರಿ, ದುರ್ಗಗಳಲ್ಲಿಯೂ, ನದೀತೀರಗಳಲ್ಲೂ, ನಿನ್ನನ್ನು ಹುಡುಕಿದೆವು. ದೇವೀ! ಅಲ್ಲೆಲ್ಲಾ ನಿನ್ನ ಜಾಡನ್ನು ತಿಳಿಯದೆ ಅಸುವನ್ನೀಗಲು ನಿಶ್ಚಯಿಸಿದೆವು. ॥ 59 ॥</p>
<p class="Shlok-Number" id="toc_marker-41-60">ಶ್ಲೋಕ - 60</p>
<p class="Shlok">ತತಸ್ತಸ್ಯ ಗಿರೇರ್ಮೂರ್ಧ್ನಿ ವಯಂ ಪ್ರಾಯಮುಪಾಸ್ಮಹೇ ।</p>
<p class="Shlok">ದೃಷ್ಟ್ವಾ ಪ್ರಾಯೋಪವಿಷ್ಟಾಂಶ್ಚ ಸರ್ವಾನ್ ವಾನರಪುಂಗವಾನ್ ॥</p>
<p class="Shlok-Number" id="toc_marker-41-61">ಶ್ಲೋಕ - 61</p>
<p class="Shlok">ಭೃಶಂ ಶೋಕಾರ್ಣವೇ ಮಗ್ನಃ ಪರ್ಯದೇವಯದಂಗದಃ ।</p>
<p class="Shlok">ತವ ನಾಶಂ ಚ ವೈದೇಹಿ ವಾಲಿನಶ್ಚ ತಥಾ ವಧಮ್ ॥</p>
<p class="Shlok-Number" id="toc_marker-41-62">ಶ್ಲೋಕ - 62</p>
<p class="Shlok">ಪ್ರಾಯೋಪವೇಶಮಸ್ಮಾಕಂ ಮರಣಂ ಚ ಜಟಾಯುಷಃ ।</p>
<p class="Shlok">ತೇಷಾಂ ನಃ ಸ್ವಾಮಿಸಂದೇಶಾನ್ನಿರಾಶಾನಾಂ ಮುಮೂರ್ಷತಾಮ್ ॥</p>
<p class="Text"> ಅನಂತರ ಆ ಪರ್ವತದ ಮೇಲೆಯೇ ಪ್ರಾಯೋಪವೇಶವ್ರತವನ್ನು ಪ್ರಾರಂಭಿಸಿದೆವು. ನಿರಾಹಾರ ದೀಕ್ಷೆಯನ್ನು ಕೈಗೊಂಡ ವಾನರ ಪುಂಗವರೆಲ್ಲರನ್ನು ನೋಡಿ ಅಂಗದನು-ನಿನ್ನ ಸುಳಿವೇ ಸಿಕ್ಕದಿರುವುದನ್ನೂ, ವಾಲಿಯ ವಧೆಯನ್ನು, ಜಟಾಯುವಿನ ಮರಣವನ್ನು ಸ್ಮರಿಸುತ್ತಾ ಶೋಕ ಸಮುದ್ರದಲ್ಲಿ ಮುಳುಗಿ ಗೋಳಾಡುತ್ತಿದ್ದನು. ॥ 60-62 ॥ </p>
<p class="Shlok-Number" id="toc_marker-41-63">ಶ್ಲೋಕ - 63</p>
<p class="Shlok">ಕಾರ್ಯಹೇತೋರಿವಾಯಾತಃ ಶಕುನಿರ್ವೀರ್ಯವಾನ್ ಮಹಾನ್ ।</p>
<p class="Shlok">ಗೃಧ್ರರಾಜಸ್ಯ ಸೋದರ್ಯಃ ಸಂಪಾತಿರ್ನಾಮ ಗೃಧ್ರರಾಟ್ ॥</p>
<p class="Shlok-Number" id="toc_marker-41-64">ಶ್ಲೋಕ - 64</p>
<p class="Shlok">ಶ್ರುತ್ವಾ ಭ್ರಾತೃವಧಂ ಕೋಪಾದಿದಂ ವಚನಮಬ್ರವೀತ್ ।</p>
<p class="Shlok">ಯವೀಯಾನ್ ಕೇನ ಮೇ ಭ್ರಾತಾ ಹತಃ ಕ್ವ ಚ ನಿಪಾತಿತಃ ॥</p>
<p class="Text">ರಾಜನು ನಿರ್ದೇಶಿಸಿದ್ದ ಕಾರ್ಯಸಾಧನೆಯಲ್ಲಿ ನಾವೆಲ್ಲರೂ ಸಂಪೂರ್ಣವಾಗಿ ನಿರಾಶರಾಗಿದ್ದೆವು. ಆ ಕಾರಣದಿಂದಲೇ ಅಸುನೀಗಲು ಸಿದ್ಧರಾಗಿದ್ದೆವು. ಆ ಸಮಯದಲ್ಲಿ ಅದೃಷ್ಟವಶಾತ್ ನಮ್ಮ ಕಾರ್ಯವನ್ನು ಸಾಧಿಸಿಕೊಡಲು ಆ ಸ್ಥಳಕ್ಕೆ ಮಹಾ ಬಲಶಾಲಿಯಾದ ಪಕ್ಷಿಯೊಂದು ಆಗಮಿಸಿತು. ಗೃಧ್ರರಾಜನಾದ ಜಟಾಯುವಿನ ಸೋದರನಾದ ಸಂಪಾತಿ ಎಂಬ ಹೆಸರಿನ ಆ ಗೃಧ್ರರಾಜನು ತನ್ನ ತಮ್ಮನು ಹತನಾದನೆಂಬ ವಾರ್ತೆಯನ್ನು ನಮ್ಮಿಂದ ಕೇಳಿ ಕೋಪಗೊಂಡು ಇಂತೆಂದನು. ॥63-64॥</p>
<p class="Shlok-Number" id="toc_marker-41-65">ಶ್ಲೋಕ - 65</p>
<p class="Shlok">ಏತದಾಖ್ಯಾತುಮಿಚ್ಛಾಮಿ ಭವದ್ಭಿರ್ವಾನರೋತ್ತಮಾಃ ।</p>
<p class="Shlok">ಅಂಗದೋಽಕಥಯತ್ತಸ್ಯ ಜನಸ್ಥಾನೇ ಮಹದ್ವಧಮ್ ॥</p>
<p class="Text">ಎಲೈ ವಾನರೋತ್ತಮರೇ! ನನ್ನ ತಮ್ಮನಾದ ಜಟಾಯುವನ್ನು ಯಾರು, ಎಲ್ಲಿ ಕೊಂದರು? ಇದನ್ನು ನಿಮ್ಮಿಂದ ಕೇಳಬಯಸುತ್ತೇನೆ. ॥ 65 ॥</p>
<p class="Shlok-Number" id="toc_marker-41-66">ಶ್ಲೋಕ - 66</p>
<p class="Shlok">ರಕ್ಷಸಾ ಭೀಮರೂಪೇಣ ತ್ವಾಮುದ್ಧಿಶ್ಯ ಯಥಾತಥಮ್ ।</p>
<p class="Shlok">ಜಟಾಯುಷೋ ವಧಂ ಶ್ರುತ್ವಾ ದುಃಖಿತಃ ಸೋಽರುಣಾತ್ಮಜಃ ॥</p>
<p class="Text">ವೈದೇಹಿ! ಸಂಪಾತಿಯು ಹೀಗೆ ಪ್ರಶ್ನಿಸಲು, ಜನಸ್ಥಾನದಲ್ಲಿ ನಿನ್ನನ್ನು ರಕ್ಷಿಸುವ ಸಲುವಾಗಿ ರಾವಣನನ್ನು ಎದುರಿಸಿ ನಿಂತ ಜಟಾಯುವನ್ನು ಮಹಾಭಯಂಕರನಾದ ರಾಕ್ಷಸರಾಜನು ಸಂಹರಿಸಿದನು. ಪರೋಪಕಾರಕ್ಕಾಗಿ ಪ್ರಶಂಸನೀಯ ಮೃತ್ಯುವನ್ನು ಪಡೆದ ವಿಷಯವನ್ನು ಅಂಗದನು ಸಂಪಾತಿಗೆ ತಿಳಿಸಿದನು.॥66॥</p>
<p class="Shlok-Number" id="toc_marker-41-67">ಶ್ಲೋಕ - 67</p>
<p class="Shlok">ತ್ವಾಮಾಹ ಸ ವರಾರೋಹೇ ವಸಂತೀಂ ರಾವಣಾಲಯೇ ।</p>
<p class="Shlok">ತಸ್ಯ ತದ್ವಚನಂ ಶ್ರುತ್ವಾ ಸಂಪಾತೇಃ ಪ್ರೀತಿವರ್ಧನಮ್ ॥</p>
<p class="Text"> ಅರುಣನ ಮಗನಾದ ಸಂಪಾತಿಯು ಜಟಾಯುವಿನ ನಿಧನ ವಾರ್ತೆಯನ್ನು ಕೇಳಿ ಅತಿ ದುಃಖಿತನಾಗಿ, ನೀನು ರಾವಣನ ಅಶೋಕವನದಲ್ಲಿ (ಲಂಕೆಯಲ್ಲಿ) ಇರುವ ಶುಭವಾರ್ತೆಯನ್ನು ನಮಗೆ ತಿಳಿಸಿದನು. ॥ 67 ॥ </p>
<p class="Shlok-Number" id="toc_marker-41-68">ಶ್ಲೋಕ - 68</p>
<p class="Shlok">ಅಂಗದ ಪ್ರಮುಖಾಃ ಸರ್ವೇ ತತಃ ಸಂಪ್ರಸ್ಥಿತಾ ವಯಮ್ ।</p>
<p class="Shlok">ವಿಂಧ್ಯಾದುತ್ಥಾಯ ಸಂಪ್ರಾಪ್ತಾಃ ಸಾಗರಸ್ಯಾಂತಮುತ್ತರಮ್ ॥</p>
<p class="Text">ಮತ್ತೆ ಆ ಸಂಪಾತಿಯು ಹೇಳಿದ ಸಂತೋಷಕರವಾದ ಮಾತನ್ನು ಕೇಳಿ, ಅಂಗದ ಪ್ರಮುಖರಾದ ನಾವೆಲ್ಲರೂ ಅಲ್ಲಿಂದ ಹೊರಟೆವು. ॥ 68 ॥</p>
<p class="Shlok-Number" id="toc_marker-41-69">ಶ್ಲೋಕ - 69</p>
<p class="Shlok">ತ್ವದ್ದರ್ಶನಕೃತೋತ್ಸಾಹಾ ಹೃಷ್ಟಾಸ್ತುಷ್ಟಾಃ ಪ್ಲವಂಗಮಾಃ ।</p>
<p class="Shlok">ಅಂಗದಪ್ರಮುಖಾಃ ಸರ್ವೇ ವೇಲೋಪಾಂತಮುಪಸ್ಥಿತಾಃ ॥</p>
<p class="Shlok-Number" id="toc_marker-41-70">ಶ್ಲೋಕ - 70</p>
<p class="Shlok">ಚಿಂತಾಂ ಜಗ್ಮುಃ ಪುನರ್ಭೀತಾಸ್ತ್ವದ್ದರ್ಶನಸಮುತ್ಸುಕಾಃ ।</p>
<p class="Shlok">ಅಥಾಹಂ ಹರಿಸೈನ್ಯಸ್ಯ ಸಾಗರಂ ಪ್ರೇಕ್ಷ್ಯಸೀದತಃ ॥</p>
<p class="Text">ನಿನ್ನನ್ನು ಕಾಣುವುದರಲ್ಲೇ ವಿಶೇಷವಾದ ಉತ್ಸಾಹವುಳ್ಳ ನಾವುಗಳು ಸಂತೋಷದಲ್ಲಿ ಮುಳುಗಿ ಹೋಗಿ, ವಿಂಧ್ಯಪರ್ವತದಿಂದ ಹೊರಟು ಶ್ರೇಷ್ಠವಾದ ಸಮುದ್ರದ ಉತ್ತರ ತೀರಕ್ಕೆ ಬಂದೆವು.॥69-70॥ </p>
<p class="Shlok-Number" id="toc_marker-41-71">ಶ್ಲೋಕ - 71</p>
<p class="Shlok">ವ್ಯವಧೂಯ ಭಯಂ ತೀವ್ರಂ ಯೋಜನಾನಾಂ ಶತಂ ಪ್ಲುತಃ ।</p>
<p class="Shlok">ಲಂಕಾ ಚಾಪಿ ಮಯಾ ರಾತ್ರೌ ಪ್ರವಿಷ್ಟಾ ರಾಕ್ಷಸಾಕುಲಾ ॥</p>
<p class="Shlok-Number" id="toc_marker-41-72">ಶ್ಲೋಕ - 72</p>
<p class="Shlok">ರಾವಣಶ್ಚ ಮಯಾ ದೃಷ್ಟಸ್ತ್ವಂ ಚ ಶೋಕಪರಿಪ್ಲುತಾ ।</p>
<p class="Shlok">ಏತತ್ತೇ ಸರ್ವಮಾಖ್ಯಾತಂ ಯಥಾವೃತ್ತಮನಿಂದಿತೇ ॥</p>
<p class="Shlok-Number" id="toc_marker-41-73">ಶ್ಲೋಕ - 73</p>
<p class="Shlok">ಅಭಿಭಾಷಸ್ವ ಮಾಂ ದೇವಿ ದೂತೋ ದಾಶರಥೇರಹಂ ।</p>
<p class="Shlok">ತಂ ಮಾಂ ರಾಮಕೃತೋದ್ಯೋಗಂ ತ್ವನ್ನಿಮಿತ್ತಮಿಹಾಗತಮಮ್ ॥</p>
<p class="Shlok-Number" id="toc_marker-41-74">ಶ್ಲೋಕ - 74</p>
<p class="Shlok">ಸುಗ್ರೀವಸಚಿವಂ ದೇವಿ ಬುಧ್ಯಸ್ವ ಪವನಾತ್ಮಜಮ್ ।</p>
<p class="Shlok">ಕುಶಲೀ ತವ ಕಾಕುತ್ಸ್ಥಃ ಸರ್ವಶಸ್ತ್ರಭೃತಾಂ ವರಃ ॥</p>
<p class="Text">ನಿನ್ನ ದರ್ಶನದ ಆಕಾಂಕ್ಷೆಯಿಂದ ಸಾಗರ ತಟವನ್ನು ಸೇರಿದ ಅಂಗದಾದಿ ಪ್ರಮುಖರೆಲ್ಲರೂ ಮತ್ತೊಂದು ಭಯದಿಂದ ಚಿಂತಾಗ್ರಸ್ಥರಾದರು. ಅಪಾರವಾದ ಸಮುದ್ರವನ್ನು ನೋಡಿದೊಡನೆಯೇ ಕುಸಿದುಹೋದ ಆ ಕಪಿಸೈನ್ಯದ ಮಹಾ ಭಯವನ್ನು ದೂರಗೊಳಿಸಿ, ನಾನು ನೂರು ಯೋಜನ ವಿಸ್ತಾರವಾದ ಮಹಾಸಾಗರವನ್ನು ಹಾರಿಕೊಂಡು ಇಲ್ಲಿಗೆ ಬಂದೆನು. ಅದೇ ರಾತ್ರಿಯಲ್ಲಿ ರಾಕ್ಷಸರಿಂದ ನಿಬಿಡವಾದ ಲಂಕೆಯನ್ನು ಪ್ರವೇಶಿಸಿದೆನು. ಪೂಜ್ಯಳೇ! ನಾನು ರಾವಣನನ್ನು ನೋಡಿದೆನು. ಶೋಕಾಕುಲಳಾದ ನಿನ್ನನ್ನು ದರ್ಶಿಸಿದೆನು. ನಡೆದುದೆಲ್ಲವನ್ನು ಯಥಾವತ್ತಾಗಿ ನಿವೇದಿಸಿಕೊಂಡಿರುವೆನು. ಎಲೈ ದೇವಿಯೇ! ನಾನು ಶ್ರೀರಾಮನ ದೂತನು. ನನ್ನಲ್ಲಿ ವಿಶ್ವಾಸವನ್ನಿಡು. ಆ ಸ್ವಾಮಿಯ ಪ್ರೋತ್ಸಾಹದಿಂದಲೇ ನಿನ್ನನ್ನು ಹುಡುಕುತ್ತಾ ಇಲ್ಲಿಗೆ ಬಂದಿರುವೆನು. ದಯಮಾಡಿ ನನ್ನೊಡನೆ ಮಾತಾಡು. ॥ 71-74 ॥ </p>
<p class="Shlok-Number" id="toc_marker-41-75">ಶ್ಲೋಕ - 75</p>
<p class="Shlok">ಗುರೋರಾರಾಧನೇ ಯುಕ್ತೋ ಲಕ್ಷ್ಮಣಶ್ಚ ಸುಲಕ್ಷಣಃ ।</p>
<p class="Shlok">ತಸ್ಯ ವೀರ್ಯವತೋ ದೇವಿ ಭರ್ತುಸ್ತವ ಹಿತೇ ರತಃ ॥</p>
<p class="Shlok-Number" id="toc_marker-41-76">ಶ್ಲೋಕ - 76</p>
<p class="Shlok">ಅಹಮೇಕಸ್ತು ಸಂಪ್ರಾಪ್ತಃ ಸುಗ್ರೀವವಚನಾದಿಹ ।</p>
<p class="Shlok">ಮಯೇಯಮಸಹಾಯೇನ ಚರತಾ ಕಾಮರೂಪಿಣಾ ॥</p>
<p class="Text">ಅಮ್ಮಾ! ನಾನು ವಾಯುಸುತನು. ಸುಗ್ರೀವನ ಮಂತ್ರಿಯು. ನನ್ನನ್ನು ನಂಬು. ಶಸ್ತ್ರಧಾರಿಗಳಲ್ಲಿಯೇ ಶ್ರೇಷ್ಠನಾದ ನಿನ್ನ ಪತಿಯಾದ ಶ್ರೀರಾಮನು ಕುಶಲಿಯಾಗಿದ್ದಾನೆ. ಸರ್ವಶುಭಲಕ್ಷಣಗಳಿಂದ ಕೂಡಿರುವ, ನಿನ್ನ ಪತಿಯ ಹಾಗೂ ತನ್ನ ಗುರುವಾದ ಶ್ರೀರಾಮನ ಹಿತದಲ್ಲಿಯೂ, ಸೇವೆಯಲ್ಲಿಯೂ ನಿರತನಾಗಿರುವ ವೀರ ಲಕ್ಷ್ಮಣನೂ ಕುಶಲಿಯಾಗಿದ್ದಾನೆ. ॥ 75-76 ॥ </p>
<p class="Shlok-Number" id="toc_marker-41-77">ಶ್ಲೋಕ - 77</p>
<p class="Shlok">ದಕ್ಷಿಣಾ ದಿಗನುಕ್ರಾಂತಾ ತ್ವನ್ಮಾರ್ಗ ವಿಚಯೈಷಿಣಾ ।</p>
<p class="Shlok">ದಿಷ್ಟ್ಯಾಹಂ ಹರಿಸೈನ್ಯಾನಾಂ ತ್ವನ್ನಾಶಮನುಶೋಚತಾಮ್ ॥</p>
<p class="Text">ಸುಗ್ರೀವನ ಆಜ್ಞೆಯನ್ನು ಅನುಸರಿಸಿ ನಾನೊಬ್ಬನೇ ಈ ಲಂಕಾನಗರವನ್ನು ಸೇರಿದೆನು. ಕಾಮರೂಪಿಯಾದ ನಾನು ನಿನ್ನನ್ನು ಹುಡುಕುತ್ತಾ ಒಬ್ಬಂಟಿಗನಾಗಿ ಸಂಚರಿಸಿ ಈ ಅಶೋಕ ವನಕ್ಕೆ (ದಕ್ಷಿಣ ದಿಕ್ಕಿಗೆ) ಬಂದಿರುವೆನು. ॥ 77 ॥</p>
<p class="Shlok-Number" id="toc_marker-41-78">ಶ್ಲೋಕ - 78</p>
<p class="Shlok">ಅಪನೇಷ್ಯಾಮಿ ಸಂತಾಪಂ ತವಾಭಿಗಮಶಂಸನಾತ್ ।</p>
<p class="Shlok">ದಿಷ್ಟ್ಯಾಹಿ ಮಮ ನ ವ್ಯರ್ಥಂ ದೇವಿ ಸಾಗರಲಂಘನಮ್ ॥</p>
<p class="Shlok-Number" id="toc_marker-41-79">ಶ್ಲೋಕ - 79</p>
<p class="Shlok">ಪ್ರಾಪ್ಸ್ಯಾಮ್ಯಹಮಿದಂ ದಿಷ್ಟ್ಯಾ ತ್ವದ್ದರ್ಶನಕೃತಂ ಯಶಃ ।</p>
<p class="Shlok">ರಾಘವಶ್ಚ ಮಹಾವೀರ್ಯಃ ಕ್ಷಿಪ್ರಂ ತ್ವಾಮಭಿಪತ್ಸ್ಯತೇ ॥</p>
<p class="Text"> ಅಮ್ಮಾ! ನೀನು ವಿನಾಶಹೊಂದಿರುವೆಯೆಂದು ಭಾವಿಸಿ ಕಪಿನಾಯಕರೆಲ್ಲರೂ ಬಹಳ ದುಃಖಪಡುತ್ತಿದ್ದಾರೆ. ಸೌಭಾಗ್ಯವಶದಿಂದ ನಿನ್ನ ದರ್ಶನವಾದುದನ್ನು ಹೇಳುವುದರ ಮೂಲಕ ಅವರ ಸಂತಾಪವನ್ನು ಹೋಗಲಾಡಿಸುವೆನು. ದೇವೀ! ಸೌಭಾಗ್ಯವಶದಿಂದ ನಾನು ಸಮುದ್ರವನ್ನು ಲಂಘಿಸಿದುದು ವ್ಯರ್ಥವಾಗಲಿಲ್ಲ. ॥78-79॥ </p>
<p class="Shlok-Number" id="toc_marker-41-80">ಶ್ಲೋಕ - 80</p>
<p class="Shlok">ಸಪುತ್ರಬಾಂಧವಂ ಹತ್ವಾ ರಾವಣಂ ರಾಕ್ಷಸಾಧಿಪಮ್ ।</p>
<p class="Shlok">ಮಾಲ್ಯವಾನ್ನಾಮ ವೈದೇಹಿ ಗಿರೀಣಾಮುತ್ತಮೋ ಗಿರಿಃ ॥</p>
<p class="Text">ಯಾವುದೇ ವಿಘ್ನಗಳು ಎದುರಾಗದೆ ಎಲ್ಲರಿಗಿಂತ ಮುಂದಾಗಿ ನಿನ್ನನ್ನು ದರ್ಶಿಸಿದ ಕೀರ್ತಿಯು ನನಗೇ ದಕ್ಕಿದೆ. ಇದು ನನಗೆ ಪ್ರಾಪ್ತವಾದ ಮಹದ್ಭಾಗ್ಯವು. ಮಹಾವೀರನಾದ ರಾಘವನು ರಾಕ್ಷಸಾಧಿಪನಾದ ರಾವಣನನ್ನು, ಆತನ ಬಂಧು, ಮಿತ್ರ ಪರಿವಾರವನ್ನು, ಸಂಹರಿಸಿ ಬಹುಬೇಗನೇ ನಿನ್ನನ್ನು ಸೇರುತ್ತಾನೆ. ॥ 80 ॥ </p>
<p class="Shlok-Number" id="toc_marker-41-81">ಶ್ಲೋಕ - 81</p>
<p class="Shlok">ತತೋ ಗಚ್ಛತಿ ಗೋಕರ್ಣಂ ಪರ್ವತಂ ಕೇಸರೀ ಹರಿಃ ।</p>
<p class="Shlok">ಸ ಚ ದೇವರ್ಷಿಭಿರ್ದಿಷ್ಟಃ ಪಿತಾ ಮಮ ಮಹಾಕಪಿಃ ॥</p>
<p class="Shlok-Number" id="toc_marker-41-82">ಶ್ಲೋಕ - 82</p>
<p class="Shlok">ತೀರ್ಥೇ ನದೀಪತೇಃ ಪುಣ್ಯೇ ಶಂಬಸಾದನಮುದ್ಧರತ್ ।</p>
<p class="Shlok">ತಸ್ಯಾಹಂ ಹರಿಣಃ ಕ್ಷೇತ್ರೇ ಜಾತೋ ವಾತೇನ ಮೈಥಿಲಿ ॥</p>
<p class="Shlok-Number" id="toc_marker-41-83">ಶ್ಲೋಕ - 83</p>
<p class="Shlok">ಹನುಮಾನಿತಿ ವಿಖ್ಯಾತೋ ಲೋಕೇ ಸ್ವೇನೈವ ಕರ್ಮಣಾ ।</p>
<p class="Shlok">ವಿಶ್ವಾಸಾರ್ಥಂ ತು ವೈದೇಹಿ ಭರ್ತುರುಕ್ತಾ ಮಯಾ ಗುಣಾಃ ॥</p>
<p class="Text">ವೈದೇಹೀ! ‘ಮಾಲ್ಯವಂತ’ ಎಂಬ ಪರ್ವತವು ಎಲ್ಲ ಪರ್ವತಗಳಲ್ಲಿಯೂ ಶ್ರೇಷ್ಠವಾದುದು. ಅಲ್ಲಿ ವಾಸವಾಗಿದ್ದ ಕೇಸರಿ ಎಂಬ ಕಪೀಶ್ವರನು ಒಮ್ಮೆ ಗೋಕರ್ಣಪರ್ವತಕ್ಕೆ ಹೋದನು. ಪುಣ್ಯಪ್ರದವಾದ ಗೋಕರ್ಣಕ್ಷೇತ್ರದ ಸಮುದ್ರ ತೀರದಲ್ಲಿ ಯಾತ್ರಾರ್ಥಿಗಳಿಗೆ ತೊಂದರೆಯನ್ನು ಕೊಡುತ್ತಿದ್ದ ಶಂಬಸಾದನೆಂಬ ರಾಕ್ಷಸನನ್ನು ಸಂಹರಿಸುವಂತೆ ಬ್ರಹ್ಮರ್ಷಿಗಳು ಕಪಿಶ್ರೇಷ್ಠನಾದ ನನ್ನ ತಂದೆಗೆ ಆಜ್ಞೆಮಾಡಿದರು. ಅವರ ಆಜ್ಞೆಯಂತೆ ನನ್ನ ತಂದೆಯು ಆ ರಾಕ್ಷಸನನ್ನು ಸಂಹರಿಸಿದನು. ಅಂತಹ ಮಹಾಪರಾಕ್ರಮಿಯಾದ ಕೇಸರಿಯ ಭಾರ್ಯೆಯಾದ ಅಂಜನಾದೇವಿಯಲ್ಲಿ ವಾಯುದೇವರ ಅನುಗ್ರಹದಿಂದ ನಾನು ಹುಟ್ಟಿದೆನು. ನನ್ನ ಪರಾಕ್ರಮದಿಂದಲೇ ನಾನು ಲೋಕದಲ್ಲಿ ‘ಹನುಮಂತ’ ಎಂಬ ಹೆಸರಿನಿಂದ ಖ್ಯಾತನಾಗಿದ್ದೇನೆ. ॥ 81-83 ॥ </p>
<p class="Shlok-Number" id="toc_marker-41-84">ಶ್ಲೋಕ - 84</p>
<p class="Shlok">ಅಚಿರಾದ್ರಾಘವೋ ದೇವಿ ತ್ವಾಮಿತೋ ನಯಿತಾನಘೇ ।</p>
<p class="Shlok">ಏವಂ ವಿಶ್ವಾಸಿತಾ ಸೀತಾ ಹೇತುಭಿಃ ಶೋಕಕರ್ಶಿತಾ ॥</p>
<p class="Text">ಪವಿತ್ರಳಾದ ಓ ವೈದೇಹೀ! ನಿನಗೆ ವಿಶ್ವಾಸ ಉಂಟಾಗಲೆಂದು ನಾನು ನಿನ್ನ ಪತಿಯ ಎಲ್ಲ ಗುಣಗಳನ್ನು ಹೇಳಿದ್ದೇನೆ. ದೇವೀ! ರಾಘವನು ನಿಶ್ಚಯವಾಗಿಯೂ ಬಹುಬೇಗನೇ ನಿನ್ನನ್ನು ಇಲ್ಲಿಂದ ಕರೆದೊಯ್ಯುವನು. ॥ 84 ॥</p>
<p class="Shlok-Number" id="toc_marker-41-85">ಶ್ಲೋಕ - 85</p>
<p class="Shlok">ಉಪಪನ್ನೈರಭಿಜ್ಞಾನೈರ್ದೂತಂ ತಮವಗಚ್ಛತಿ ।</p>
<p class="Shlok">ಅತುಲಂ ಚ ಗತಾ ಹರ್ಷಂ ಪ್ರಹರ್ಷೇಣ ಚ ಜಾನಕೀ ॥</p>
<p class="Text">ಹೀಗೆ ಹನುಮಂತನು ನಾನಾ ವಿಧವಾದ ವಿಶ್ವಾಸಾರ್ಹವಾದ ಸಂಗತಿಗಳನ್ನು ಹೇಳಿ ಶೋಕ ಪೀಡಿತಳಾಗಿದ್ದ ಸೀತಾದೇವಿಯಲ್ಲಿ ವಿಶ್ವಾಸವನ್ನು ಮೂಡಿಸಿದನು. ಹನುಮಂತನು ಹೇಳಿದ ಶ್ರೀರಾಮನಲ್ಲಿದ್ದ ಸಹಜವಾದ ಗುರುತುಗಳಿಂದ ಅವನು ಶ್ರೀರಾಮನ ದೂತನೆಂದೇ ಸೀತೆಯು ದೃಢಪಡಿಸಿಕೊಂಡಳು. ॥ 85 ॥</p>
<p class="Shlok-Number" id="toc_marker-41-86">ಶ್ಲೋಕ - 86</p>
<p class="Shlok">ನೇತ್ರಾಭ್ಯಾಂ ವಕ್ರಪಕ್ಷ್ಮಾಭ್ಯಾಂ ಮುಮೋಚಾನಂದಜಂ ಜಲಮ್ ।</p>
<p class="Shlok">ಚಾರು ತದ್ವದನಂ ತಸ್ಯಾಸ್ತಾಮ್ರಶುಕ್ಲಾಯತೇಕ್ಷಣಮ್ ।</p>
<p class="Shlok">ಅಶೋಭತ ವಿಶಾಲಾಕ್ಷ್ಯಾ ರಾಹುಮುಕ್ತ ಇವೋಡುರಾಟ್ ॥</p>
<p class="Text">ಅಪಾರವಾದ ಸಂತೋಷವನ್ನು ಹೊಂದಿದ ಜಾನಕಿಯ ಸುಂದರವಾದ ಕಣ್ಣುಗಳಿಂದ ಹರ್ಷಾತಿರೇಕದ ಆನಂದಬಾಷ್ಪಗಳು ಸುರಿದವು. ಎಣ್ಣೆಗೆಂಪಾಗಿಯೂ, ಬಿಳುಪಾಗಿಯೂ, ವಿಶಾಲವಾಗಿಯೂ ಇದ್ದ ಕಣ್ಣುಗಳಿಂದ ಕೂಡಿದ್ದ ವಿಶಾಲಾಕ್ಷಿ ಸೀತಾದೇವಿಯ ಸುಂದರವಾದ ಮುಖಾರವಿಂದವು ರಾಹುವಿನಿಂದ ಮುಕ್ತವಾದ ಚಂದ್ರನಂತೆ ಅರಳಿತು. ॥ 86 ॥</p>
<p class="Shlok-Number" id="toc_marker-41-87">ಶ್ಲೋಕ - 87</p>
<p class="Shlok">ಹನುಮಂತಂ ಕಪಿಂ ವ್ಯಕ್ತಂ ಮನ್ಯತೇ ನಾನ್ಯಥೇತಿ ಸಾ ।</p>
<p class="Shlok">ಅಥೋವಾಚ ಹನೂಮಾಂಸ್ತಾಮುತ್ತರಂ ಪ್ರಿಯದರ್ಶನಾಮ್ ॥</p>
<p class="Text">ಆಗ ಅವಳು ಹನುಮಂತನನ್ನು ನಿಶ್ಚಯವಾಗಿ ವಾನರನೆಂದೇ ಭಾವಿಸಿದಳು. ಬಳಿಕ ಹನುಮಂತನು ಪ್ರಿಯ ದರ್ಶನಳಾದ ಸೀತಾದೇವಿಗೆ ಹೀಗೆ ಪ್ರತ್ಯುತ್ತರಗಳನ್ನು ಕೊಟ್ಟನು. ॥ 87 ॥ </p>
<p class="Shlok-Number" id="toc_marker-41-88">ಶ್ಲೋಕ - 88</p>
<p class="Shlok">ಏತತ್ತೇ ಸರ್ವಮಾಖ್ಯಾತಂ ಸಮಾಶ್ವಸಿಹಿ ಮೈಥಿಲಿ ।</p>
<p class="Shlok">ಕಿಂ ಕರೋಮಿ ಕಥಂ ವಾ ತೇ ರೋಚತೇ ಪ್ರತಿಯಾಮ್ಯಹಮ್ ॥</p>
<p class="Text">ಎಲೈ ಮೈಥಿಲೀ! ಎಲ್ಲ ವಿಷಯಗಳನ್ನು ನಿನಗೆ ಯಥಾವತ್ತಾಗಿ ಹೇಳಿರುವೆನು. ಇನ್ನಾದರೂ ನೀನು ಸಮಾಧಾನವನ್ನು ಹೊಂದು. ನಾನು ಮುಂದೇನು ಮಾಡಲೀ? ನಿನಗೆ ಸಂತೋಷವಾಗುವಂತೆ ತಿಳಿಸು. ನಿನ್ನ ಆಜ್ಞೆಯನ್ನು ಪಡೆದು ನಾನು ಶ್ರೀರಾಮನಲ್ಲಿಗೆ ಹಿಂದಿರುಗುವೆನು. ॥ 88 ॥</p>
<p class="Shlok-Number" id="toc_marker-41-89">ಶ್ಲೋಕ - 89</p>
<p class="Shlok">ಹತೇಽಸುರೇ ಸಂಯತಿ ಶಂಬಸಾದನೇ</p>
<p class="Shlok">ಕಪಿಪ್ರವೀರೇಣ ಮಹರ್ಷಿಚೋದನಾತ್ ।</p>
<p class="Shlok">ತತೋಽಸ್ಮಿ ವಾಯುಪ್ರಭವೋ ಹಿ ಮೈಥಿಲಿ</p>
<p class="Shlok">ಪ್ರಭಾವತಸ್ತತ್ಪ್ರತಿಮಶ್ಚ ವಾನರಃ ॥</p>
<p class="Text">ಮಹರ್ಷಿಗಳ ಪ್ರೇರಣೆಯಂತೆ ಕಪಿಶ್ರೇಷ್ಠನಾದ ಕೇಸರಿಯು ಶಂಬಸಾದನನ್ನು ಸಂಹರಿಸಿದನು. ವಾಯುವಿನ ಅನುಗ್ರಹದಿಂದ ನಾನು ಕೇಸರಿಯ ಪತ್ನಿಯಾದ ಅಂಜನಾದೇವಿಯಲ್ಲಿ ಜನ್ಮ ತಾಳಿದೆನು. ವಾನರನೂ, ವಾಯುಪುತ್ರನೂ ಆದ ನಾನು ವಾಯುವಿನಷ್ಟೇ ಬಲಿಷ್ಠನಾಗಿರುವೆನು. ॥ 89 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಪಂಚತ್ರಿಂಶಃ ಸರ್ಗಃ ॥ 35 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಮೂವತ್ತೈದನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-42">ಮೂವತ್ತಾರನೆಯ ಸರ್ಗ</p>
<p class="Sub-Heading">ಹನುಮಂತನು ಸೀತಾದೇವಿಗೆ ಮುದ್ರೆಯುಂಗುರವನ್ನು ಕೊಟ್ಟಿದ್ದು, ಶ್ರೀರಾಮನು ಯಾವಾಗ ತನ್ನನ್ನು ಉದ್ಧರಿಸುವನೆಂದು ಸೀತೆಯ ಉದ್ಗಾರ, ಶ್ರೀರಾಮನಿಗೆ ಸೀತೆಯಲ್ಲಿರುವ ಅನುರಾಗವನ್ನು ವರ್ಣಿಸಿ ಹೇಳಿ ಆಕೆಯನ್ನು ಸಮಾಧಾನಗೊಳಿಸಿದುದು </p>
<p class="Shlok-Number" id="toc_marker-42-1">ಶ್ಲೋಕ - 1</p>
<p class="Shlok">ಭೂಯ ಏವ ಮಹಾತೇಜಾ ಹನುಮಾನ್ ಮಾರುತಾತ್ಮಜಃ ।</p>
<p class="Shlok">ಅಬ್ರವೀತ್ ಪ್ರಶ್ರಿತಂ ವಾಕ್ಯಂ ಸೀತಾಪ್ರತ್ಯಯಕಾರಣಾತ್ ॥</p>
<p class="Text">ಮಹಾತೇಜಸ್ವಿಯೂ, ವಾಯುಸುತನೂ ಆದ ಹನುಮಂತನು ಸೀತಾದೇವಿಗೆ ಇನ್ನೂ ಹೆಚ್ಚಿನ ವಿಶ್ವಾಸ ಹುಟ್ಟುವಂತೆ ವಿನಯ ಪೂರ್ವಕವಾದ ಮಾತನ್ನು ಪುನಃ ಹೇಳತೊಡಗಿದನು. ॥ 1 ॥ </p>
<p class="Shlok-Number" id="toc_marker-42-2">ಶ್ಲೋಕ - 2</p>
<p class="Shlok">ವಾನರೋಽಹಂ ಮಹಾಭಾಗೇ ದೂತೋ ರಾಮಸ್ಯ ಧೀಮತಃ ।</p>
<p class="Shlok">ರಾಮನಾಮಾಂಕಿತಂ ಚೇದಂ ಪಶ್ಯ ದೇವ್ಯಂಗುಲೀಯಕಮ್ ॥</p>
<p class="Shlok-Number" id="toc_marker-42-3">ಶ್ಲೋಕ - 3</p>
<p class="Shlok">ಪ್ರತ್ಯಯಾರ್ಥಂ ತವಾನೀತಂ ತೇನ ದತ್ತಂ ಮಹಾತ್ಮನಾ ।</p>
<p class="Shlok">ಸಮಾಶ್ವಸಿಹಿ ಭದ್ರಂ ತೇ ಕ್ಷೀಣದುಃಖಫಲಾ ಹ್ಯಸಿ ॥</p>
<p class="Text">ಎಲೈ ಭಾಗ್ಯಶಾಲಿನೀ ದೇವಿ! ವಾನರನಾದ ನಾನು ಧೀಮಂತನಾದ ಶ್ರೀರಾಮನ ದೂತನು. ರಾಮನಾಮಾಂಕಿತವಾದ, ದಿವ್ಯವಾದ ಈ ಉಂಗುರವನ್ನು ನೋಡು. ಮಹಾತ್ಮನಾದ ಶ್ರೀರಾಮನು ಕೊಟ್ಟಿರುವ ಈ ಮುದ್ರಿಕೆಯನ್ನು ನಿನಗೆ ನಂಬಿಕೆ ಹುಟ್ಟಿಸುವ ಸಲುವಾಗಿಯೇ ತಂದಿರುವೆನು. ನಿನಗೆ ಮಂಗಳವಾಗಲಿ; ಇದುವರೆಗೆ ನೀನು ಅನುಭವಿಸಿದ ದುಃಖಗಳು ತೊಲಗಿ ಹೋಗಿವೆ. ಇನ್ನು ಮುಂದೆ ಆ ದುಷ್ಫಲಗಳನ್ನು ಅನುಭವಿಸಬೇಕಾಗಿಲ್ಲ. ॥ 2-3 ॥</p>
<p class="Shlok-Number" id="toc_marker-42-4">ಶ್ಲೋಕ - 4</p>
<p class="Shlok">ಗೃಹೀತ್ವಾ ಪ್ರೇಕ್ಷಮಾಣಾ ಸಾ ಭರ್ತುಃ ಕರವಿಭೂಷಣಮ್ ।</p>
<p class="Shlok">ಭರ್ತಾರಮಿವ ಸಂಪ್ರಾಪ್ತಂ ಜಾನಕೀ ಮುದಿತಾಭವತ್ ॥</p>
<p class="Text">ಆಂಜನೇಯನು ಹೀಗೆ ಹೇಳಿ ಸೀತಾದೇವಿಗೆ ರಾಮನ ಮುದ್ರಿಕೆಯನ್ನು ಭಕ್ತಿಯಿಂದ ಅರ್ಪಿಸಿದನು. ಜಾನಕೀದೇವಿಯು ತನ್ನ ಪತಿಯ ಕೈಗೆ ಭೂಷಣಪ್ರಾಯವಾಗಿದ್ದ ಅಂಗುಳೀಯಕವನ್ನು ಪಡೆದು ದಿಟ್ಟಿಸಿ ನೋಡುತ್ತಾ ಪತಿಯೇ ತನ್ನೆದುರಿಗೆ ಬಂದಿರುವನೆಂದು ಭಾವಿಸಿ ಆನಂದಭರಿತಳಾದಳು. ॥ 4 ॥</p>
<p class="Shlok-Number" id="toc_marker-42-5">ಶ್ಲೋಕ - 5</p>
<p class="Shlok">ಚಾರು ತದ್ವದನಂ ತಸ್ಯಾಸ್ತಾಮ್ರಶುಕ್ಲಾಯತೇಕ್ಷಣಮ್ ।</p>
<p class="Shlok">ಬಭೂವ ಹರ್ಷೋದಗ್ರಂ ಚ ರಾಹುಮುಕ್ತ ಇವೋದುರಾಟ್ ॥</p>
<p class="Text">ಎಣ್ಣೆಗೆಂಪಾಗಿಯೂ, ಬಿಳುಪಾಗಿಯೂ, ವಿಶಾಲವೂ ಆದ ಕಣ್ಣುಗಳಿಂದ ಕೂಡಿದ್ದ ಆಕೆಯ ಸುಂದರ ಮುಖವು ರಾಹುವಿನಿಂದ ವಿಮುಕ್ತನಾದ ಚಂದ್ರನಂತೆ ಹರ್ಷದಿಂದ ಕಂಗೊಳಿಸಿತು. ॥ 5 ॥</p>
<p class="Shlok-Number" id="toc_marker-42-6">ಶ್ಲೋಕ - 6</p>
<p class="Shlok">ತತಃ ಸಾ ಹ್ರೀಮತೀ ಬಾಲಾ ಭರ್ತೃಸಂದೇಶಹರ್ಷಿತಾ ।</p>
<p class="Shlok">ಪರಿತುಷ್ಟಾ ಪ್ರಿಯಂ ಕೃತ್ವಾ ಪ್ರಶಶಂಸ ಮಹಾಕಪಿಮ್ ॥</p>
<p class="Text">ನಿರ್ಮಲ ಹೃದಯವುಳ್ಳ ಆ ಸೀತಾದೇವಿಯು ತನ್ನ ಪತಿಯ ಸಂದೇಶ ಪ್ರಾಪ್ತಿಯಿಂದ ಸಂತೋಷದಲ್ಲಿ ಮುಳುಗಿಹೋದಳು. ಹರ್ಷಭರಿತಳಾಗಿ ಮಹಾಕಪಿಯನ್ನು ಸಮ್ಮಾನಿಸಿ ಪ್ರಶಂಸಿಸುತ್ತಾ ಪ್ರಿಯ ವಚನಗಳನ್ನು ನುಡಿದಳು. ॥ 6 ॥</p>
<p class="Shlok-Number" id="toc_marker-42-7">ಶ್ಲೋಕ - 7</p>
<p class="Shlok">ವಿಕ್ರಾಂತಸ್ತ್ವಂ ಸಮರ್ಥಸ್ತ್ವಂ ಪ್ರಾಜ್ಞ ಸ್ತ್ವಂ ವಾನರೋತ್ತಮ ।</p>
<p class="Shlok">ಯೇನೇದಂ ರಾಕ್ಷಸಪದಂ ತ್ವಯೈಕೇನ ಪ್ರಧರ್ಷಿತಮ್ ॥</p>
<p class="Text">‘ಎಲೈ ವಾನರ ಶ್ರೇಷ್ಠನೇ! ನಿಜವಾಗಿಯೂ ನೀನು ಮಹಾ ಪರಾಕ್ರಮಿಯು, ಸಮರ್ಥನು, ದೇಶ-ಕಾಲೋಚಿತವಾಗಿ ಕಾರ್ಯ ಮಾಡುವವರಲ್ಲಿ ಕುಶಲನು. ರಾಕ್ಷಸರ ಈ ದುರ್ಗಮವಾದ ಲಂಕೆಯನ್ನು ಒಬ್ಬಂಟಿಗನಾಗಿ ಮೆಟ್ಟಿದೆಯಲ್ಲ ! ॥ 7 ॥</p>
<p class="Shlok-Number" id="toc_marker-42-8">ಶ್ಲೋಕ - 8</p>
<p class="Shlok">ಶತಯೋಜನವಿಸ್ತೀರ್ಣಃ ಸಾಗರೋ ಮಕರಾಲಯಃ ।</p>
<p class="Shlok">ವಿಕ್ರಮಶ್ಲಾಘನೀಯೇನ ಕ್ರಮತಾ ಗೋಷ್ಪದೀಕೃತಃ ॥</p>
<p class="Text">ಶ್ಲಾಘ್ಯ ವಿಕ್ರಮಿಯಾದ ನೀನು ಭಯಂಕರ ತಿಮಿಂಗಿಲ-ಮೊಸಳೆಗಳಿಗೆ ಆವಾಸವಾದ ನೂರು ಯೋಜನ ವಿಸ್ತಾರವಾದ ಸಮುದ್ರವನ್ನು ಗೋಷ್ಪಾದವನ್ನು ದಾಟುವಷ್ಟೇ ಸುಲಭವಾಗಿ ದಾಟಿ ಬಂದಿರುವೆ. ॥ 8 ॥</p>
<p class="Shlok-Number" id="toc_marker-42-9">ಶ್ಲೋಕ - 9</p>
<p class="Shlok">ನ ಹಿತ್ವಾಂ ಪ್ರಾಕೃತಂ ಮನ್ಯೇ ವಾನರಂ ವಾನರರ್ಷಭ ।</p>
<p class="Shlok">ಯಸ್ಯ ತೇ ನಾಸ್ತಿ ಸಂತ್ರಾಸೋ ರಾವಣಾನ್ನಾಪಿ ಸಂಭ್ರಮಃ ॥</p>
<p class="Text"> ಓ ವಾನರ ಶ್ರೇಷ್ಠಾ! ನಿನಗೆ ರಾವಣನಿಂದ ಭಯವಾಗಲಿ, ವ್ಯಾಕುಲತೆಯಾಗಲೀ ಯಾವುದೂ ಇಲ್ಲ. ನೀನು ಸಾಮಾನ್ಯ ಕಪಿಯೆಂದು ನಾನು ಭಾವಿಸುವುದಿಲ್ಲ. ॥ 9 ॥</p>
<p class="Shlok-Number" id="toc_marker-42-10">ಶ್ಲೋಕ - 10</p>
<p class="Shlok">ಅರ್ಹಸೇ ಚ ಕಪಿಶ್ರೇಷ್ಠ ಮಯಾ ಸಮಭಿಭಾಷಿತುಮ್ ।</p>
<p class="Shlok">ಯದ್ಯಸಿ ಪ್ರೇಷಿತಸ್ತೇನ ರಾಮೇಣ ವಿದಿತಾತ್ಮನಾ ॥</p>
<p class="Text">‘‘ಎಲೈ ಕಪಿವರಾ! ಮಹಾತ್ಮನಾದ ಶ್ರೀರಾಮಚಂದ್ರ ಪ್ರಭುವು ನಿನ್ನನ್ನು ಕಳಿಸಿರುವುದರಿಂದ ನನ್ನೊಡನೆ ಮಾತಾಡಲು ಯೋಗ್ಯನಾಗಿರುವೆ. ॥ 10 ॥</p>
<p class="Shlok-Number" id="toc_marker-42-11">ಶ್ಲೋಕ - 11</p>
<p class="Shlok">ಪ್ರೇಷಯಿಷ್ಯತಿ ದುರ್ಧರ್ಷೋ ರಾಮೋ ನ ಹ್ಯಪರೀಕ್ಷಿತಮ್ ।</p>
<p class="Shlok">ಪರಾಕ್ರಮಂ ಅವಿಜ್ಞಾಯ ಮತ್ಸಕಾಶಂ ವಿಶೇಷತಃ ॥</p>
<p class="Text">ಸಾಟಿಯಿಲ್ಲದ ಪರಾಕ್ರಮಿಯಾದ ಶ್ರೀರಾಮನು ನನ್ನ ಬಳಿಗೆ ಪರೀಕ್ಷಿಸದೆ ಯಾವ ದೂತನನ್ನೂ ಕಳುಹಿಸುವುದಿಲ್ಲ. ಅದರಲ್ಲಿಯೂ ವಿಶೇಷವಾಗಿ ಅವನ ಪರಾಕ್ರಮವನ್ನು ತಿಳಿದೇ ಕಳಿಸುತ್ತಾನೆ. ॥ 11 ॥</p>
<p class="Shlok-Number" id="toc_marker-42-12">ಶ್ಲೋಕ - 12</p>
<p class="Shlok">ದಿಷ್ಟ್ಯಾ ಸ ಕುಶಲೀ ರಾಮೋ ಧರ್ಮಾತ್ಮಾ ಸತ್ಯಸಂಗರಃ ।</p>
<p class="Shlok">ಲಕ್ಷ್ಮಣಶ್ಚ ಮಹಾತೇಜಾಃ ಸುಮಿತ್ರಾನಂದವರ್ಧನಃ ॥</p>
<p class="Text">ಸತ್ಯಪರಾಕ್ರಮಿಯೂ, ಧರ್ಮಾತ್ಮನೂ ಆದ ಶ್ರೀರಾಮನೂ, ಸುಮಿತ್ರಾನಂದವರ್ಧನನೂ, ಮಹಾತೇಜಃಶಾಲಿಯೂ ಆದ ಲಕ್ಷ್ಮಣನೂ ಕ್ಷೇಮವಾಗಿರುವುದು ನನ್ನ ಅದೃಷ್ಟ ಫಲವೇ. ॥ 12 ॥</p>
<p class="Shlok-Number" id="toc_marker-42-13">ಶ್ಲೋಕ - 13</p>
<p class="Shlok">ಕುಶಲೀ ಯದಿ ಕಾಕುತ್ಸ್ಥಃ ಕಿಂ ನ ಸಾಗರಮೇಖಲಾಮ್ ।</p>
<p class="Shlok">ಮಹೀಂ ದಹತಿ ಕೋಪೇನ ಯುಗಾಂತಾಗ್ನಿರಿವೋತ್ಥಿತಃ ॥</p>
<p class="Text">ಆದರೆ ಒಂದು ಸಂದೇಹವು ನನ್ನನ್ನು ಬಾಧಿಸುತ್ತಿದೆ. ಕಾಕುಸ್ಥನು ಕುಶಲೀ, ಸಮರ್ಥನಾಗಿದ್ದಾನೆ. ತನ್ನ ಕೋಪದಿಂದ, ಪ್ರಳಯಾಗ್ನಿ ಜ್ವಾಲೆಗಳಿಂದ ಸಾಗರಗಳಿಂದ ಸುತ್ತುವರಿಯಲ್ಪಟ್ಟ ಇಡೀ ಭೂಮಂಡಲವನ್ನು ಇದುವರೆಗೆ ಏಕೆ ಸುಟ್ಟುಹಾಕಲಿಲ್ಲ? (ಪ್ರಳಯಕಾಲದಲ್ಲಿ ಸಾಗರದ ನೀರು ತುಪ್ಪವಾಗುತ್ತದಂತೆ) ಅಂದರೆ ಜಗತ್ಪ್ರಳಯವನ್ನು ಏಕೆ ಮಾಡಲಿಲ್ಲ? ॥ 13 ॥</p>
<p class="Shlok-Number" id="toc_marker-42-14">ಶ್ಲೋಕ - 14</p>
<p class="Shlok">ಅಥವಾ ಶಕ್ತಿಮಂತೌ ತೌ ಸುರಾಣಾಮಪಿ ನಿಗ್ರಹೇ ।</p>
<p class="Shlok">ಮಮೈವ ತು ನ ದುಃಖಾನಾಮಸ್ತಿ ಮನ್ಯೇ ವಿಪರ್ಯಯಃ ॥</p>
<p class="Text">ರಾಮ-ಲಕ್ಷ್ಮಣರು ದೇವತೆಗಳನ್ನಾದರೂ ನಿಗ್ರಹಿಸುವ ಸಾಮರ್ಥ್ಯವುಳ್ಳವರು. ಆದರೆ ಸೀತಾಪಹಾರಕನನ್ನು ನಿಗ್ರಹಿಸದೆ ಇರುವುದರಲ್ಲಿ ನನ್ನ ಪಾಪದ ಫಲ ಇನ್ನೂ ಕಳೆಯದೇ ಇರುವುದೇ ಕಾರಣವಿರಬಹುದು. ॥ 14 ॥</p>
<p class="Shlok-Number" id="toc_marker-42-15">ಶ್ಲೋಕ - 15</p>
<p class="Shlok">ಕಚ್ಚಿನ್ನ ವ್ಯಥಿತೋ ರಾಮಃ ಕಚ್ಚಿನ್ನ ಪರಿತಪ್ಯತೇ ।</p>
<p class="Shlok">ಉತ್ತರಾಣಿ ಚ ಕಾರ್ಯಾಣಿ ಕುರುತೇ ಪುರುಷೋತ್ತಮಃ ॥</p>
<p class="Text">ಪುರುಷಶ್ರೇಷ್ಠನಾದ ರಾಮನು ನನಗಾಗಿ ವ್ಯಥೆಪಡುತ್ತಿಲ್ಲವೇ? ಪರಿತಪಿಸುತ್ತಿಲ್ಲವೇ? ಮುಂದೆ ನನ್ನನ್ನು ಪಡೆಯಲು ಏನನ್ನಾದರೂ ಕಾರ್ಯವನ್ನು ಮಾಡುವನೇ? ॥ 15 ॥</p>
<p class="Shlok-Number" id="toc_marker-42-16">ಶ್ಲೋಕ - 16</p>
<p class="Shlok">ಕಚ್ಚಿನ್ನ ದೀನಃ ಸಂಭ್ರಾಂತಃ ಕಾರ್ಯೇಷು ಚ ನ ಮುಹ್ಯತಿ ।</p>
<p class="Shlok">ಕಚ್ಚಿತ್ ಪುರುಷಕಾರ್ಯಾಣಿ ಕುರುತೇ ನೃಪತೇಃ ಸುತಃ ॥</p>
<p class="Text">ನನ್ನ ಪತಿಯು ದುಃಖಿತನಾಗಿ, ಅನ್ಯಮನಸ್ಕನಾಗಿ, ಏನನ್ನೂ ತೋಚದೇ ಮಾಡಬೇಕಾಗಿರುವ ಕರ್ತವ್ಯದಲ್ಲಿ ಮೋಹಗೊಂಡಿಲ್ಲ ತಾನೆ? ಪ್ರಯತ್ನಶೀಲನಾಗಿ ಕಾರ್ಯವನ್ನು ಮಾಡುತ್ತಿರುವನೇ? ॥ 16 ॥</p>
<p class="Shlok-Number" id="toc_marker-42-17">ಶ್ಲೋಕ - 17</p>
<p class="Shlok">ದ್ವಿವಿಧಂ ತ್ರಿವಿಧೋಪಾಯಮುಪಾಯಮಪಿ ಸೇವತೇ ।</p>
<p class="Shlok">ವಿಜಿಗೀಷುಃ ಸುಹೃತ್ ಕಚ್ಚಿನ್ ಮಿತ್ರೇಷು ಚ ಪರಂತಪಃ ॥</p>
<p class="Text">ಶತ್ರುತಾಪಕನಾದ ಶ್ರೀರಾಮನು ಮಿತ್ರರ ವಿಷಯದಲ್ಲಿ ಸ್ನೇಹ-ಭಾವದಿಂದಿರುತ್ತಾ ಸಾಮ-ದಾನಗಳೆಂಬ ಎರಡು ಉಪಾಯಗಳನ್ನು ಆಶ್ರಯಿಸಿರುವನಲ್ಲ? ಶತ್ರುಗಳ ವಿಷಯದಲ್ಲಿ ವಿಜಯಾಪೇಕ್ಷಿಯಾಗಿ ದಾನ-ಭೇದ-ದಂಡಗಳೆಂಬ ಮೂರು ಉಪಾಯಗಳನ್ನು ಪ್ರಯೋಗಿಸುವನಲ್ಲವೇ? ॥ 17 ॥</p>
<p class="Shlok-Number" id="toc_marker-42-18">ಶ್ಲೋಕ - 18</p>
<p class="Shlok">ಕಚ್ಚಿನ್ಮಿತ್ರಾಣಿ ಲಭತೇ ಮಿತ್ರೈಶ್ಚಾಪ್ಯಭಿಗಮ್ಯತೇ ।</p>
<p class="Shlok">ಕಚ್ಚಿತ್ ಕಲ್ಯಾಣಮಿತ್ರಶ್ಚ ಮಿತ್ರೈಶ್ಚಾಪಿ ಪುರಸೃತಃ ॥</p>
<p class="Text">ಶ್ರೀರಾಮನಿಗೆ ಮಿತ್ರರು ದೊರಕಿರುವರೇ? ಉಪಕಾರವನ್ನು ಹೊಂದಿದ ಅವನ ಮಿತ್ರರು ಪ್ರತ್ಯುಪಕಾರ ಮಾಡಲು ಪುನಃ ಅವನ ಬಳಿಗೆ ಬರುವರೇ? ಅವನ ಮಿತ್ರರು ಕಲ್ಯಾಣ ಗುಣಸಂಪನ್ನರಾಗಿರುವರೇ? ಮಿತ್ರರು ಅವನನ್ನು ಗೌರವಿಸುತ್ತಿದ್ದಾರೋ? ॥ 18 ॥</p>
<p class="Shlok-Number" id="toc_marker-42-19">ಶ್ಲೋಕ - 19</p>
<p class="Shlok">ಕಚ್ಚಿದಾಶಾಸ್ತಿ ದೇವಾನಾಂ ಪ್ರಸಾದಂ ಪಾರ್ಥಿವಾತ್ಮಜಃ ।</p>
<p class="Shlok">ಕಚ್ಚಿತ್ ಪುರುಶಕಾರಂ ಚ ದೈವಂ ಚ ಪ್ರತಿಪದ್ಯತೇ ॥</p>
<p class="Text">ರಾಜಕುಮಾರನಾದ ಶ್ರೀರಾಮನು ದೇವತೆಗಳ ಅನುಗ್ರಹಕ್ಕಾಗಿ ಅವರನ್ನು ಪ್ರಾರ್ಥಿಸುತ್ತಿರುವನೋ? ಪುರುಷ ಪ್ರಯತ್ನವನ್ನು ಮಾಡಿ ಕಾರ್ಯಸಿದ್ಧಿಗಾಗಿ ದೈವಸಹಾಯವನ್ನು ಪಡೆಯುತ್ತಿರುವನೇ? (ಕಾರ್ಯಸಿದ್ಧಿಗಾಗಿ ಪುರುಷಪ್ರಯತ್ನ ಮತ್ತು ದೈವಾನುಗ್ರಹವು ಆವಶ್ಯಕವಾಗಿದೆ.) ॥ 19 ॥</p>
<p class="Shlok-Number" id="toc_marker-42-20">ಶ್ಲೋಕ - 20</p>
<p class="Shlok">ಕಚ್ಚಿನ್ನ ವಿಗತಸ್ನೇಹಃ ವಿವಾಸಾನ್ಮಯಿ ರಾಘವಃ ।</p>
<p class="Shlok">ಕಚ್ಚಿನ್ಮಾಂ ವ್ಯಸನಾದಸ್ಮಾನ್ ಮೋಕ್ಷಯಿಷ್ಯತಿ ರಾಘವಃ ॥</p>
<p class="Text">ಎಲೈ ವಾನರಾ! ನನ್ನ ಅಗಲುವಿಕೆಯಿಂದ ಶ್ರೀರಾಮನಿಗೆ ನನ್ನ ಮೇಲಿನ ಪ್ರೀತಿಯು ತೊಲಗಿ ಹೋಗಿಲ್ಲವಲ್ಲ? ಈ ಆಪತ್ತುಗಳಿಂದ ನನ್ನನ್ನು ಮುಕ್ತಿಗೊಳಿಸುತ್ತಾನಲ್ಲಾ? ॥ 20 ॥</p>
<p class="Shlok-Number" id="toc_marker-42-21">ಶ್ಲೋಕ - 21</p>
<p class="Shlok">ಸುಖಾನಾಮುಚಿತೋ ನಿತ್ಯಮಸುಖಾನಾಮನೂಚಿತಃ ।</p>
<p class="Shlok">ದುಃಖಮುತ್ತರಮಾಸಾದ್ಯ ಕಚ್ಚಿದ್ರಾಮೋ ನ ಸೀದತಿ ॥</p>
<p class="Text">ಶ್ರೀರಾಮನು ಯಾವಾಗಲೂ ಸುಖವಾಗಿರಲು ಅರ್ಹನಾದವನು, ದುಃಖಪಡಲು ಅನರ್ಹನಾದವನು, ಅತಿಯಾದ ದುಃಖವನ್ನು ಹೊಂದಿಯೂ, ಕೃಶನೂ, ಖಿನ್ನನೂ ಆಗಿಲ್ಲವಷ್ಟೇ? ॥ 21 ॥</p>
<p class="Shlok-Number" id="toc_marker-42-22">ಶ್ಲೋಕ - 22</p>
<p class="Shlok">ಕೌಸಲ್ಯಾ ಯಾಸ್ತಥಾ ಕಚ್ಚಿತ್ ಸುಮಿತ್ರಾಯಾಸ್ತಥೈವ ಚ ।</p>
<p class="Shlok">ಅಭೀಕ್ಷ್ಣಂ ಶ್ರೂಯತೇ ಕಚ್ಚಿತ್ ಕುಶಲಂ ಭರತಸ್ಯ ಚ ॥</p>
<p class="Text"> ಕೌಸಲ್ಯಾ-ಸುಮಿತ್ರೆಯರ ಹಾಗೂ ಭರತನ ಕುಶಲವನ್ನು ಆಗಿಂದಾಗ್ಗೆ ಕೇಳಿ ತಿಳಿದುಕೊಳ್ಳುತ್ತಿರುವನಲ್ಲ? ॥ 22 ॥</p>
<p class="Shlok-Number" id="toc_marker-42-23">ಶ್ಲೋಕ - 23</p>
<p class="Shlok">ಮನ್ನಿಮಿತ್ತೇನ ಮಾನಾರ್ಹಃ ಕಚ್ಚಿತ್ ಶೋಕೇನ ರಾಘವಃ ।</p>
<p class="Shlok">ಕಚ್ಚಿನ್ನಾನ್ಯಮನಾ ರಾಮಃ ಕಚ್ಚಿನ್ಮಾಂ ತಾರಯಿಷ್ಯತಿ ॥</p>
<p class="Text">ಸರ್ವಲೋಕಪೂಜ್ಯನಾದ ರಾಘವನು ನನ್ನ ಸಲುವಾಗಿ ಶೋಕಪಡುತ್ತಿರುವನೇ? ಅನ್ಯಮನಸ್ಕನಾಗಿಲ್ಲ ತಾನೇ? ನಿಶ್ಚಯವಾಗಿಯೂ ರಾಮನು ನನ್ನನ್ನು ಈ ದುಃಖದಿಂದ ಪಾರುಮಾಡುವನೇ? ॥ 23 ॥</p>
<p class="Shlok-Number" id="toc_marker-42-24">ಶ್ಲೋಕ - 24</p>
<p class="Shlok">ಕಚ್ಚಿದಕ್ಷೌಹಣೀಂ ಭೀಮಾಂ ಭರತೋ ಭ್ರಾತೃವತ್ಸಲಃ ।</p>
<p class="Shlok">ಧ್ವಜಿನೀಂ ಮಂತ್ರಿಭಿರ್ಗುಪ್ತಾಂ ಪ್ರೇಷಯಿಶ್ಯತಿ ಮತ್ಕೃತೇ ॥</p>
<p class="Text">ಭ್ರಾತೃವತ್ಸಲನಾದ ಭರತನು ಮಂತ್ರಿಗಳಿಂದ ರಕ್ಷಿಸಲ್ಪಡುತ್ತಿರುವ ಭಯಂಕರವಾದ ಅಕ್ಷೌಹಿಣಿ ಸೈನ್ಯವನ್ನು ನನ್ನ ವಿಮುಕ್ತಿಗಾಗಿ ಕಳುಹಿಸುವನೇ? ॥ 24 ॥</p>
<p class="Shlok-Number" id="toc_marker-42-25">ಶ್ಲೋಕ - 25</p>
<p class="Shlok">ವಾನರಾಧಿಪತಿಃ ಶ್ರೀಮಾನ್ ಸುಗ್ರೀವಃ ಕಚ್ಚಿದೇಷ್ಯತಿ ।</p>
<p class="Shlok">ಮತ್ಕೃತೇ ಹರಿಭಿರ್ವೀರೈರ್ವೃತೋ ದಂತನಖಾಯುಧೈಃ ॥</p>
<p class="Text">ಶ್ರೀಮಂತನೂ, ವಾನರಾಧಿಪತಿಯೂ ಆದ ಸುಗ್ರೀವನು ನನ್ನ ಸಲುವಾಗಿ ಹಲ್ಲು ಮತ್ತು ಉಗುರುಗಳೇ ಆಯುಧವುಳ್ಳ ಕಪಿಸೈನ್ಯದೊಂದಿಗೆ ಇಲ್ಲಿಗೆ ಆಗಮಿಸುವನೇ? ॥ 25 ॥</p>
<p class="Shlok-Number" id="toc_marker-42-26">ಶ್ಲೋಕ - 26</p>
<p class="Shlok">ಕಚ್ಚಿಚ್ಚ ಲಕ್ಷ್ಮಣಃ ಶೂರಃ ಸುಮಿತ್ರಾನಂದವರ್ಧನಃ ।</p>
<p class="Shlok">ಅಸ್ತ್ರವಿಚ್ಛರಜಾಲೇನ ರಾಕ್ಷಸಾನ್ ವಿಧಮಿಷ್ಯತಿ ॥</p>
<p class="Text"> ಸುಮಿತ್ರಾದೇವಿಯ ಆನಂದವರ್ಧನೂ, ಶೂರನೂ, ಸರ್ವಾಸ್ತ್ರವಿದನೂ ಆದ ಲಕ್ಷ್ಮಣನು ಬಾಣಗಳ ಸಮೂಹಗಳಿಂದ ರಾಕ್ಷಸರನ್ನು ಧ್ವಂಸ ಮಾಡುವನೇ? ॥ 26 ॥</p>
<p class="Shlok-Number" id="toc_marker-42-27">ಶ್ಲೋಕ - 27</p>
<p class="Shlok">ರೌದ್ರೇಣ ಕಚ್ಚಿದಸ್ತ್ರೇಣ ರಾಮೇಣ ನಿಹತಂ ರಣೇ ।</p>
<p class="Shlok">ದ್ರಕ್ಷ್ಯಾಮ್ಯಲ್ಪೇನ ಕಾಲೇನ ರಾವಣಂ ಸಸುಹೃಜ್ಜನಮ್ ॥</p>
<p class="Text">ಭಯಂಕರವಾದ ಅಗ್ನಿಯ ಮಳೆಯಂತೆ ಶರಜಾಲದಿಂದ, ಬಂಧು-ಮಿತ್ರ ಪರಿವಾರ ಸಹಿತನಾಗಿ ರಣರಂಗದಲ್ಲಿ ಹತನಾದ ರಾವಣನನ್ನು ನಾನು ಬೇಗನೇ ನೋಡುವೆನೇ? ॥ 27 ॥</p>
<p class="Shlok-Number" id="toc_marker-42-28">ಶ್ಲೋಕ - 28</p>
<p class="Shlok">ಕಚ್ಚಿನ್ನ ತದ್ಧೇಮಸಮಾನವರ್ಣಂ </p>
<p class="Shlok">ತಸ್ಯಾನನಂ ಪದ್ಮಸಮಾನಗಂಧಿ ।</p>
<p class="Shlok">ಮಯಾ ವಿನಾ ಶುಷ್ಯತಿ ಶೋಕದೀನಂ </p>
<p class="Shlok">ಜಲಕ್ಷಯೇ ಪದ್ಮಮಿವಾತಪೇನ ॥</p>
<p class="Text">ಭಂಗಾರದ ಬಣ್ಣದಂತೆ, ಪದ್ಮ ಪರಿಮಳದಿಂದ ಆಹ್ಲಾದಕರವಾದ ಆ ಶ್ರೀರಾಮನ ಮುಖ ಕಮಲವು ನನ್ನ ಅಗಲುವಿಕೆಯ ಕಾರಣದಿಂದ, ಬತ್ತಿಹೋದ ಸರೋವರದಲ್ಲಿರುವ ಕಮಲದಂತೆ ಬಾಡಿಹೋಗಿಲ್ಲ ತಾನೇ? ॥ 28 ॥</p>
<p class="Shlok-Number" id="toc_marker-42-29">ಶ್ಲೋಕ - 29</p>
<p class="Shlok">ಧರ್ಮಾಪದೇಶಾತ್ತ್ಯಜತಶ್ಚ ರಾಜ್ಯಂ</p>
<p class="Shlok">ಮಾಂ ಚಾಪ್ಯರಣ್ಯಂ ನಯತಃ ಪದಾತಿಮ್ ।</p>
<p class="Shlok">ನಾಸೀದ್ವ್ಯಥಾ ಯಸ್ಯ ನ ಭೀರ್ನ ಶೋಕಃ</p>
<p class="Shlok">ಕಚ್ಚಿತ್ ಸ ಧೈರ್ಯಂ ಹೃದಯೇ ಕರೋತಿ ॥</p>
<p class="Text">ಧರ್ಮಪಾಲನೆಗಾಗಿ ಸ್ವರಾಜ್ಯವನ್ನು ತ್ಯಜಿಸಿದಾಗ, ನನ್ನನ್ನು ಕಾಲ್ನಡಿಗೆಯಿಂದ ಕಾಡಿಗೆ ಕರತಂದಾಗ, ಶ್ರೀರಾಮನಿಗೆ ಶೋಕವಾಗಲಿ, ವ್ಯಥೆಯಾಗಲೀ, ಭಯವಾಗಲೀ ಇರಲಿಲ್ಲ. ಅಂತಹ ನನ್ನ ಪತಿಯು ನನ್ನ ವಿಯೋಗ ದುಃಖದಿಂದ ಈಗ ಹೃದಯದಲ್ಲಿ ಧೈರ್ಯಗುಂದಿಲ್ಲವಲ್ಲ? ॥ 29 ॥</p>
<p class="Shlok-Number" id="toc_marker-42-30">ಶ್ಲೋಕ - 30</p>
<p class="Shlok">ನ ಚಾಸ್ಯ ಮಾತಾ ನ ಪಿತಾ ಚ ನಾನ್ಯಃ</p>
<p class="Shlok">ಸ್ನೇಹಾದ್ವಿಶಿಷ್ಟೋಽಸ್ತಿ ಮಯಾ ಸಮೋ ವಾ ।</p>
<p class="Shlok">ತಾವತ್ತ್ವಹಂ ದೂತ ಜಿಜೀವಿಷೇಯಂ</p>
<p class="Shlok">ಯಾವತ್ ಪ್ರವೃತ್ತಿಂ ಶ್ರುಣುಯಾಂ ಪ್ರಿಯಸ್ಯ ॥</p>
<p class="Text">ನಮ್ಮ ದಾಂಪತ್ಯದಲ್ಲಿ ಅನ್ಯೋನ್ಯಾನುರಾಗಗಳು ಅನನ್ಯವು. ಇದರಿಂದಲೇ ಶ್ರೀರಾಮನಿಗೆ ತಾಯಿಯಾಗಲೀ, ತಂದೆಯಾಗಲೀ, ಬೇರೆ ಯಾರೇ ಆಗಲೀ ನನ್ನಷ್ಟು ಪ್ರಿಯರೂ, ನನಗಿಂತ ಹೆಚ್ಚಿನ ಪ್ರಿಯರೂ ಆಗಿರಲಿಲ್ಲ. ಆದುದರಿಂದ ನಾನು ಶ್ರೀರಾಮನು ಕುಶಲಿಯಾಗಿರುವೆನೆಂಬ ವಾರ್ತೆಯನ್ನು ಕೇಳುತ್ತಿರುವವರೆಗೆ ಜೀವಿಸಿರುವೆನು.’’ ॥ 30 ॥</p>
<p class="Shlok-Number" id="toc_marker-42-31">ಶ್ಲೋಕ - 31</p>
<p class="Shlok">ಇತೀವ ದೇವೀ ವಚನಂ ಮಹಾರ್ಥಂ</p>
<p class="Shlok">ತಂ ವಾನರೇಂದ್ರಂ ಮಧುರಾರ್ಥಮುಕ್ತ್ವಾ ।</p>
<p class="Shlok">ಶ್ರೋತುಂ ಪುನಸ್ತಸ್ಯ ವಚೋಽಭಿರಾಮಂ</p>
<p class="Shlok">ರಾಮಾರ್ಥಯುಕ್ತಂ ವಿರರಾಮ ರಾಮಾ ॥</p>
<p class="Text">ಹೀಗೆ ಸೀತಾದೇವಿಯು ವಾನರೇಂದ್ರನಾದ ಹನುಮಂತನಿಗೆ ಮಧುರವಾದ ಮತ್ತು ಮಹತ್ತಾದ ಅರ್ಥದಿಂದ ಕೂಡಿದ್ದ ಮಾತುಗಳನ್ನು ಹೇಳಿ, ಶ್ರೀರಾಮನನ್ನೇ ಮುಖ್ಯವಾಗಿ ಉದ್ದೇಶಿಸಿ ಮನೋಹರವಾಗಿ ಹೇಳುವ ಹನುಮಂತನ ಮಾತನ್ನು ಕೇಳುವ ಬಯಕೆಯಿಂದ ಸುಮ್ಮನಾದಳು. ॥ 31 ॥</p>
<p class="Shlok-Number" id="toc_marker-42-32">ಶ್ಲೋಕ - 32</p>
<p class="Shlok">ಸೀತಾಯಾ ವಚನಂ ಶ್ರುತ್ವಾ ಮಾರುತಿರ್ಭೀಮವಿಕ್ರಮಃ ।</p>
<p class="Shlok">ಶಿರಸ್ಯಂಜಲಿಮಾಧಾಯ ವಾಕ್ಯಮುತ್ತರಮಬ್ರವೀತ್ ॥</p>
<p class="Text">ಜಾನಕಿದೇವಿಯು ಹೇಳಿದ ಮೃದುಮಧುರ ವಚನಗಳನ್ನು ಕೇಳಿ, ಮಹಾಪರಾಕ್ರಮಿಯಾದ ಮಾರುತಿಯು ವಿನಮ್ರನಾಗಿ, ಅಂಜಲಿಬದ್ಧನಾಗಿ ಅವಳಲ್ಲಿ ಹೀಗೆ ಹೇಳತೊಡಗಿದನು. ॥ 32 ॥</p>
<p class="Shlok-Number" id="toc_marker-42-33">ಶ್ಲೋಕ - 33</p>
<p class="Shlok">ನ ತ್ವಾಮಿಹಸ್ಥಾಂ ಜಾನೀತೇ ರಾಮಃ ಕಮಲಲೋಚನಃ ।</p>
<p class="Shlok">ತೇನ ತ್ವಾಂ ನಾನಯತ್ಯಾಶು ಶಚೀಮಿವ ಪುರಂದರಃ ॥</p>
<p class="Text">ಎಲೈ ಕಮಲಲೋಚನೇ! ನೀನು ಈ ಲಂಕೆಯಲ್ಲಿ ಇರುವ ಸಂಗತಿ ರಾಮನು ಖಂಡಿತವಾಗಿ ತಿಳಿಯನು. ತಿಳಿದಿದ್ದರೆ ಇಂದ್ರನು ಶಚಿದೇವಿಯನ್ನು ಕರೆತರುವಂತೆ ರಾಮನು ನಿನ್ನನ್ನು ಕರೆದುಕೊಂಡು ಹೋಗುವನು.<span class="char-style-override-6">*</span> ॥ 33 ॥</p>
<p class="Footnotes">*	ಅನುಹ್ಲಾದನೆಂಬುವನು ಇಂದ್ರಪತ್ನೀ ಶಚಿಯನ್ನು ಅಪಹರಿಸಿಕೊಂಡು ಹೋದನು. ಅವಳು ಎಲ್ಲಿದ್ದಾಳೆ ಎಂಬುದನ್ನು ತಿಳಿಯದ ಇಂದ್ರನು ಅವಳನ್ನು ಶಿಘ್ರವಾಗಿ ಕರಕೊಂಡು ಹೋಗಲು ಸಾಧ್ಯವಾಗಲಿಲ್ಲ. ಕೆಲಕಾಲದಲ್ಲೇ ಅವಳಿರುವ ಸ್ಥಳವು ತಿಳಿದಾಕ್ಷಣ ಅವನು ಅವಳನ್ನು ‘ಅಮರಾವತಿ’ಗೆ ಕರೆದುಕೊಂಡು ಹೋದನು.</p>
<p class="Shlok-Number" id="toc_marker-42-34">ಶ್ಲೋಕ - 34</p>
<p class="Shlok">ಶ್ರುತ್ವೈವ ತು ವಚೋ ಮಹ್ಯಂ ಕ್ಷಿಪ್ರಮೇಷ್ಯತಿ ರಾಘವಃ ।</p>
<p class="Shlok">ಚಮೂಂ ಪ್ರಕರ್ಷನ್ ಮಹತೀಂ ಹರ್ಯೃಕ್ಷಗಣಸಂಕುಲಾಮ್ ॥</p>
<p class="Text">ನನ್ನ ಈ ಮಾತನ್ನು ಕೇಳುತ್ತಲೇ ಶ್ರೀರಾಮನು ಶೀಘ್ರವಾಗಿ ವಾನರ-ಭಲ್ಲೂಕರ ಮಹಾ ಸೈನ್ಯದೊಂದಿಗೆ ಇಲ್ಲಿಗೆ ಹೊತ್ತುಗಳೆಯದೆ ಬರುವನು. ॥ 34 ॥ </p>
<p class="Shlok-Number" id="toc_marker-42-35">ಶ್ಲೋಕ - 35</p>
<p class="Shlok">ವಿಷ್ಟಂಭಯಿತ್ವಾ ಬಾಣೌಘೈರಕ್ಷೋಭ್ಯಂ ವರುಣಾಲಯಮ್ ।</p>
<p class="Shlok">ಕರಿಷ್ಯತಿ ಪುರೀಂ ಲಂಕಾಂ ಕಾಕುತ್ಸ್ಥಃ ಶಾಂತರಾಕ್ಷಸಾಮ್ ॥</p>
<p class="Text"> ಕದಲಿಸಲು ಅವಶ್ಯವಾದ ಮಹಾ ಸಮುದ್ರವನ್ನು ಬಾಣಗಳ ಸಮೂಹಗಳಿಂದ ಸ್ತಂಭನಗೊಳಿಸಿ, ಲಂಕಾ ನಗರದಲ್ಲಿರುವ ಎಲ್ಲ ರಾಕ್ಷಸರನ್ನು ಭಸ್ಮ ಮಾಡುವನು ॥ 35 ॥</p>
<p class="Shlok-Number" id="toc_marker-42-36">ಶ್ಲೋಕ - 36</p>
<p class="Shlok">ತತ್ರ ಯದ್ಯಂತರಾ ಮೃತ್ಯುರ್ಯದಿ ದೇವಾಃ ಮಹಾಸುರಾಃ ।</p>
<p class="Shlok">ಸ್ಥಾಸ್ಯಂತಿ ಪಥಿ ರಾಮಸ್ಯ ಸ ತಾನಪಿ ವಧಿಷ್ಯತಿ ॥</p>
<p class="Text">ಅವನು ಲಂಕಾ ಪಟ್ಟಣವನ್ನು ಧ್ವಂಸಮಾಡುತ್ತಿರುವಾಗ ಅವನನ್ನು ತಡೆಯಲು, ಮೃತ್ಯುವಾಗಲಿ, ದೇವತೆಗಳಾಗಲೀ, ಮಹಾಸುರರೇ ಆಗಲಿ, ಆಗಮಿಸಿದರೂ ಅವರೆಲ್ಲರನ್ನೂ ಶ್ರೀರಾಮನು ಸಂಹರಿಸಿ ಬಿಡುವನು. ॥ 36 ॥</p>
<p class="Shlok-Number" id="toc_marker-42-37">ಶ್ಲೋಕ - 37</p>
<p class="Shlok">ತವಾದರ್ಶನಜೇನಾರ್ಯೇ ಶೋಕೇನ ಸ ಪರಿಪ್ಲುತಃ ।</p>
<p class="Shlok">ನ ಶರ್ಮ ಲಭತೇ ರಾಮಃ ಸಿಂಹಾರ್ದಿತ ಇವ ದ್ವಿಪಃ ॥</p>
<p class="Text">ಆರ್ಯಳೇ! ನಿನ್ನನ್ನು ನೋಡದೇ ಇರುವುದರಿಂದ ಶೋಕಾಕುಲನಾದ ಶ್ರೀರಾಮನು ಸಿಂಹಪೀಡಿತವಾದ ಆನೆಯಂತೆ ದುಃಖ ಪಡುತ್ತಿದ್ದಾನೆ. ಅವನಿಗೆ ಸುಖವೆಂಬುದೇ ಇಲ್ಲವಾಗಿದೆ. ॥ 37 ॥ </p>
<p class="Shlok-Number" id="toc_marker-42-38">ಶ್ಲೋಕ - 38</p>
<p class="Shlok">ಮಲಯೇನ ಚ ವಿಂಧ್ಯೇನ ಮೇರುಣಾ ಮಂದರೇಣ ಚ ।</p>
<p class="Shlok">ದರ್ದುರೇಣ ಚ ತೇ ದೇವೀ ಶಪೇ ಮೂಲಫಲೇನ ಚ ॥</p>
<p class="Shlok-Number" id="toc_marker-42-39">ಶ್ಲೋಕ - 39</p>
<p class="Shlok">ಯಥಾ ಸುನಯನಂ ವಲ್ಗು ಬಿಂಬೋಷ್ಠಂ ಚಾರುಕುಂಡಲಮ್ ।</p>
<p class="Shlok">ಮುಖಂ ದ್ರಕ್ಷ್ಯಸಿ ರಾಮಸ್ಯ ಪೂರ್ಣಚಂದ್ರಮಿವೋದಿತಮ್ ॥</p>
<p class="Text">‘‘ಎಲೈ ದೇವಿ! ಚೆಲುವಾದ ಕಣ್ಣುಳ್ಳವನೂ, ಸುಂದರವಾಗಿಯೂ, ತೊಂಡೆಹಣ್ಣಿನಂತೆಯೂ ಇರುವ ತುಟಿಗಳುಳ್ಳವನೂ, ಸುಂದರವಾದ ಕುಂಡಲಗಳಿಂದ ವಿಭೂಷಿತನಾಗಿರುವವನೂ, ಆಗ ತಾನೇ ಉದಯಿಸಿದ ಹುಣ್ಣಿಮೆಯ ಚಂದ್ರನಂತೆ ಆಹ್ಲಾದಕರನಾಗಿರುವ ಶ್ರೀರಾಮನ ಮುಖವನ್ನು ನೀನು ಖಂಡಿತವಾಗಿ ಕಾಣಲಿರುವೆ. ಇದರ ಬಗ್ಗೆ ನಾನು ಸಂಚರಿಸುವ ಸುಂದರಮಲಯ, ಮೇರು, ದರ್ದುರ ಪರ್ವತಗಳ ಮೇಲೆ, ನನ್ನ ಪ್ರಾಣಾಧಾರವಾದ ಕಂದ - ಮೂಲ - ಫಲಗಳ ಮೇಲೆ ಆಣೆಯಿಟ್ಟು ಹೇಳುತ್ತೇನೆ. ॥ 38-39 ॥</p>
<p class="Shlok-Number" id="toc_marker-42-40">ಶ್ಲೋಕ - 40</p>
<p class="Shlok">ಕ್ಷಿಪ್ರಂ ದ್ರಕ್ಷ್ಯಸಿ ವೈದೇಹಿ ರಾಮಂ ಪ್ರಸ್ರವಣೇ ಗಿರೌ ।</p>
<p class="Shlok">ಶತಕ್ರತುಮಿವಾಸೀನಂ ನಾಕಪ್ರಷ್ಠಸ್ಯ ಮೂರ್ಧನಿ ॥</p>
<p class="Text">ವೈದೇಹೀ! ಐರಾವತದ ಮೇಲೆ ಕುಳಿತಿರುವ ಇಂದ್ರನಂತೆ, ಪ್ರಸ್ರವಣ ಪರ್ವತ ಮೇಲೆ ವಿರಾಜಿಸುತ್ತಿರುವ ಶ್ರೀರಾಮನನ್ನು ನೀನು ಬಹಳ ಬೇಗನೇ ಕಾಣಲಿರುವೆ. ॥ 40 ॥</p>
<p class="Shlok-Number" id="toc_marker-42-41">ಶ್ಲೋಕ - 41</p>
<p class="Shlok">ನ ಮಾಂಸಂ ರಾಘವೋ ಭುಂಕ್ತೇ ನ ಚಾಪಿ ಮಧು ಸೇವತೇ ।</p>
<p class="Shlok">ವನ್ಯಂ ಸುವಿಹಿತಂ ನಿತ್ಯಂ ಭಕ್ತಮಶ್ನಾತಿ ಪಂಚಮಮ್ ॥</p>
<p class="Text">ರಾಘವನು ಮಾಂಸವನ್ನು ಎಂದೂ ಮುಟ್ಟುವುದಿಲ್ಲ. ಮಧುವನ್ನು ಕುಡಿಯುವುದಿಲ್ಲ. ವನವಾಸಿಗಳಾದ ವಾನಪ್ರಸ್ಥರಿಗೆ<span class="char-style-override-6">* </span>ವಿಹಿತವಾದ, ಸಾತ್ವಿಕವಾದ ವನ್ಯಫಲಗಳನ್ನು, ಕಂದಮೂಲಗಳನ್ನು ಐದುಭಾಗ ಮಾಡಿ, ಅದರಲ್ಲಿನ ಐದನೆಯ ಭಾಗವನ್ನು ಪ್ರತಿದಿನವು ಸಾಯಂಕಾಲದಲ್ಲಿ ಶರೀರ ಧಾರಣೆಗಾಗಿ ಮಾತ್ರ ತಿನ್ನುವನು. ॥ 41 ॥</p>
<p class="Footnotes"><span class="char-style-override-6">*</span> ವಾನಪ್ರಸ್ಥರು ಆಹಾರ ಪದಾರ್ಥಗಳನ್ನು ಐದು ಭಾಗಮಾಡಿ, ಮೊದಲನೆಯ ನಾಲ್ಕು ಭಾಗಗಳನ್ನು ದೇವತೆಗಳಿಗೆ, ಪಿತೃದೇವತೆಗಳಿಗೆ, ಅತಿಥಿಗಳಿಗೆ ಮತ್ತು ಭೂತ-ಪ್ರಾಣಿಗಳಿಗೆ ಅರ್ಪಿಸಿ, ಉಳಿದ ಐದನೆಯ ಭಾಗವನ್ನು ಸ್ವೀಕರಿಸುವರು. (ಗೋವಿಂದರಾಜೀಯ ವ್ಯಾಖ್ಯಾ)</p>
<p class="Shlok-Number" id="toc_marker-42-42">ಶ್ಲೋಕ - 42</p>
<p class="Shlok">ನೈವ ದಂಶಾನ್ನ ಮಶಕಾನ್ನ ಕೀಟಾನ್ನ ಸರೀಸೃಪಾನ್ ।</p>
<p class="Shlok">ರಾಘವೋಽಪನಯೇದ್ಧಾತ್ರಾತ್ತ್ವದ್ಗತೇನಾಂತರಾತ್ಮನಾ ॥</p>
<p class="Text"> ಯಾವಾಗಲೂ ನಿನ್ನಲ್ಲಿಯೇ ನೆಟ್ಟಿರುವ ಮನಸ್ಸುಳ್ಳ ಶ್ರೀರಾಮನು ತನ್ನ ಮೈಮೇಲೆ ಕುಳಿತುಕೊಳ್ಳುವ ನೊಣಗಳನ್ನಾಗಲೀ, ಸೊಳ್ಳೆಗಳನ್ನಾಗಲೀ, ಹರಿದಾಡುವ ಜೀವಿಗಳನ್ನಾಗಲೀ, ಕ್ರಿಮಿ-ಕೀಟಗಳನ್ನಾಗಲೀ ಓಡಿಸಲೂ ಕೂಡ ಪ್ರಯತ್ನಿಸುವುದಿಲ್ಲ.॥42॥</p>
<p class="Shlok-Number" id="toc_marker-42-43">ಶ್ಲೋಕ - 43</p>
<p class="Shlok">ನಿತ್ಯಂ ಧ್ಯಾನವರೋ ರಾಮೋ ನಿತ್ಯಂ ಶೋಕಪರಾಯಣಃ ।</p>
<p class="Shlok">ನಾನ್ಯಚ್ಚಿಂತಯತೇ ಕಿಂಚಿತ್ ಸ ತು ಕಾಮವತಂ ಗತಃ ॥</p>
<p class="Text">ಅವನು ನಿತ್ಯವೂ ನಿನ್ನ ಯೋಚನೆಯಲ್ಲಿಯೇ ಮಗ್ನನಾಗಿರುವನು. ನಿನ್ನ ವಿರಹ ಶೋಕದಲ್ಲಿಯೇ ಮುಳುಗಿ ಹೋಗಿರುವನು. ನಿನ್ನನ್ನು ಕಾಣಬೇಕೆಂಬ ಉತ್ಕಟವಾದ ಆಸೆಗೆ ವಶನಾಗಿರುವ ಶ್ರೀರಾಮನು ನಿನ್ನನ್ನು ಬಿಟ್ಟು ಬೇರೆ ಏನನ್ನೂ ಯೋಚಿಸುವುದಿಲ್ಲ. ॥ 43 ॥</p>
<p class="Shlok-Number" id="toc_marker-42-44">ಶ್ಲೋಕ - 44</p>
<p class="Shlok">ಅನಿದ್ರಃ ಸತತಂ ರಾಮಃ ಸುಪ್ತೋಽಪಿ ಚ ನರೋತ್ತಮಃ ।</p>
<p class="Shlok">ಸೀತೇತಿ ಮಧುರಾಂ ವಾಣೀಂ ವ್ಯಾಹರನ್ ಪ್ರತಿಬುದ್ಯತೇ ॥</p>
<p class="Text">ಅವನು ನಿದ್ರೆಯನ್ನೇ ಮಾಡುತ್ತಿಲ್ಲ. ಕೆಲವು ವೇಳೆ ನಿದ್ದೆಯ ಜೋಂಪು ಹಿಡಿದರೂ ‘‘ಸೀತಾ! ಸೀತಾ!’’ ಎಂದು ಮಧುರವಾದ ಧ್ವನಿಯಲ್ಲಿ ಹಂಬಲಿಸುತ್ತಾ ಎಚ್ಚರಗೊಳ್ಳುತ್ತಾನೆ. ॥ 44 ॥</p>
<p class="Shlok-Number" id="toc_marker-42-45">ಶ್ಲೋಕ - 45</p>
<p class="Shlok">ದೃಷ್ಟ್ವಾ ಫಲಂ ವಾ ಪುಷ್ಪಂ ವಾ ಯದ್ವಾನ್ಯತ್ ಸುಮನೋಹರಮ್ ।</p>
<p class="Shlok">ಬಹುಶೋ ಹಾ ಪ್ರಿಯೇತ್ವೇವಂ ಶ್ವಸಂಸ್ತ್ವಾಮಭಿಭಾಷತೇ ॥</p>
<p class="Text">ಎಂದಾದರೂ ಫಲವನ್ನಾಗಲೀ, ಪುಷ್ಪವನ್ನಾಗಲೀ, ಮನೋಹರವಾದ ಬೇರೆ ವಸ್ತುವನ್ನು ನೋಡಿದರೆ ‘‘ಪ್ರಿಯ! ಪ್ರಿಯೆ!’’ ನೀನು ಇಲ್ಲಿರುವೆಯಾ? ಎಂದು ಹೇಳುತ್ತಾ ನಿಟ್ಟುಸಿರುಬಿಡುತ್ತಿರುತ್ತಾನೆ. ॥ 45 ॥</p>
<p class="Shlok-Number" id="toc_marker-42-46">ಶ್ಲೋಕ - 46</p>
<p class="Shlok">ಸ ದೇವಿ ನಿತ್ಯಂ ಪರಿತಪ್ಯಮಾನ</p>
<p class="Shlok">ಸ್ತ್ವಾಮೇವ ಸೀತೇತ್ಯಭಿಭಾಷಮಾಣಃ ।</p>
<p class="Shlok">ಧೃತವ್ರತೋ ರಾಜಸುತೋ ಮಹಾತ್ಮಾ </p>
<p class="Shlok">ತವೈವ ಲಾಭಾಯ ಕೃತಪ್ರಯತ್ನಃ ॥</p>
<p class="Text">ಎಲೈ ದೇವೀ! ಮಹಾತ್ಮನಾದ ಆ ರಾಜಕುಮಾರನು ಯಾವಾಗಲೂ ಸೀತೇ! ಸೀತೇ! ಎಂದು ಪರಿಪರಿಯಾಗಿ, ನೀನು ಸಮೀಪದಲ್ಲಿರದಿದ್ದರರೂ ಪರಿತಪಿಸುತ್ತಾ ಇರುತ್ತಾನೆ. ಅವನು ಕಠಿಣವಾದ ನಿಯಮಗಳನ್ನು ಆಚರಿಸುತ್ತಾ ನಿನ್ನನ್ನು ಪಡೆಯಲು ಪ್ರಯತ್ನಿಸುತ್ತಿರುತ್ತಾನೆ. ॥ 46 ॥</p>
<p class="Shlok-Number" id="toc_marker-42-47">ಶ್ಲೋಕ - 47</p>
<p class="Shlok">ಸಾ ರಾಮಸಂಕೀರ್ತನವೀತಶೋಕಾ</p>
<p class="Shlok">ರಾಮಸ್ಯ ಶೋಕೇನ ಸಮಾನಶೋಕಾ ।</p>
<p class="Shlok">ಶರನ್ಮುಖೇ ಸಾಂಬುದಶೇಷಚಂದ್ರಾ</p>
<p class="Shlok">ನಿಶೇವ ವೈದೇಹಸುತಾ ಬಭೂವ ॥</p>
<p class="Text">ಶ್ರೀರಾಮನ ಗುಣ ಸಂಕೀರ್ತನ ಶ್ರವಣ ಪ್ರಭಾವದಿಂದ ವೈದೇಹಿಯ ಶೋಕವು ತೊಲಗಿಹೋಯಿತು. ಆದರೆ ಶ್ರೀರಾಮನು ಶೋಕಮಗ್ನನಾಗಿರುವನೆಂದು ಕೇಳಿ, ಅವಳು ಶೋಕಮಗ್ನಳಾದಳು. ಶರತ್ಕಾಲದ ಪ್ರಾರಂಭದಲ್ಲಿ ಮೇಘಗಳಿಂದ ಮುಚ್ಚಿದ ಚಂದ್ರನು ಪ್ರಕಾಶಿಸುವುದಿಲ್ಲ. ಮೇಘಗಳು ತೊಲಗಿಹೋದಾಗ ಪ್ರಕಾಶಿಸುವಂತೆ, ಸೀತಾದೇವಿಯ ಸ್ಥಿತಿಯು ಶರತ್ಕಾಲದ ರಾತ್ರಿಯಂತೆ ಕಾಣುತ್ತಿತ್ತು. ॥ 47 ॥ </p>
<p class="Text"> </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಷಟ್ತ್ರಿಂಶಃ ಸರ್ಗಃ ॥ 36 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಮೂವತ್ತಾರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-43">ಮೂವತ್ತೇಳನೆಯ ಸರ್ಗ</p>
<p class="Sub-Heading">ಸೀತೆಯು ಹನುಮಂತನಿಗೆ ಶ್ರೀರಾಮನನ್ನು ಶೀಘ್ರವಾಗಿ ಕರೆತರಲು ಹೇಳಿದುದು, ಹನುಮಂತನು <br/>ಸೀತೆಯನ್ನು ತನ್ನ ಜೊತೆಯಲ್ಲೇ ಬರಲು ಹೇಳಿದುದು, ಸೀತೆಯ ಅಸಮ್ಮತಿ</p>
<p class="Shlok-Number" id="toc_marker-43-1">ಶ್ಲೋಕ - 1</p>
<p class="Shlok">ಸೀತಾ ತದ್ವಚನಂ ಶ್ರುತ್ವಾ ಪೂರ್ಣಚಂದ್ರನಿಭಾನನಾ ।</p>
<p class="Shlok">ಹನುಮಂತಮುವಾಚೇದಂ ಧರ್ಮಾರ್ಥಸಹಿತಂ ವಚಃ ॥</p>
<p class="Text">ಹನುಮಂತನಿಂದ ಶ್ರೀರಾಮಚಂದ್ರನ ಕುಶಲ ಸಮಾಚಾರಗಳನ್ನು ಕೇಳಿದಾಕ್ಷಣ ಸೀತಾದೇವಿಯ ಮುಖವು ಪೂರ್ಣಚಂದ್ರನಂತೆ ಶೋಭಿಸುತ್ತಿತ್ತು. ಅವಳು ಹನುಮಂತನಲ್ಲಿ ಧರ್ಮಾರ್ಥಯುಕ್ತವಾದ ಮಾತುಗಳನ್ನು ಹೇಳಿದಳು. ॥ 1 ॥ </p>
<p class="Shlok-Number" id="toc_marker-43-2">ಶ್ಲೋಕ - 2</p>
<p class="Shlok">ಅಮೃತಂ ವಿಷಸಂಸೃಷ್ಟಂ ತ್ವಯಾ ವಾನರ ಭಾಷಿತಮ್ ।</p>
<p class="Shlok">ಯಚ್ಚ ನಾನ್ಯಮನಾ ರಾಮೋ ಯಚ್ಚ ಶೋಕಪರಾಯಣಃ ॥</p>
<p class="Text">‘‘ಹೇ ವಾನರೋತ್ತಮಾ! ಶ್ರೀರಾಮನು ಅನನ್ಯ ಚಿತ್ತನಾಗಿ ಯಾವಾಗಲೂ ನಿನ್ನನ್ನೇ ಧ್ಯಾನಿಸುತ್ತಿರುವನು’’ ಎಂಬ ನಿನ್ನ ಮಾತು ಅಮೃತಕ್ಕೆ ಸಮಾನವಾಗಿದೆ. ‘ಅವನು ಶೋಕಮಗ್ನನಾಗಿರುವನು’ ಇದು ನನಗೆ ಅತ್ಯಂತ ದುಃಖವನ್ನುಂಟುಮಾಡಿದೆ. ॥ 2 ॥</p>
<p class="Shlok-Number" id="toc_marker-43-3">ಶ್ಲೋಕ - 3</p>
<p class="Shlok">ಐಶ್ವರ್ಯೇ ವಾ ಸುವಿಸ್ತೀರ್ಣೇ ವ್ಯಸನೇ ವಾ ಸುದಾರುಣೇ ।</p>
<p class="Shlok">ರಜ್ಜ್ವೇವ ಪುರುಶಂ ಬದ್ಧ್ವಾ ಕೃತಾಂತಃ ಪರಿಕರ್ಷತಿ ॥</p>
<p class="Text">ಅಪಾರವಾದ ಐಶ್ವರ್ಯದಲ್ಲಿ ಮುಳುಗಿರಲೀ, ಅತಿದಾರುಣವಾದ ದುಃಖದಲ್ಲಿ ಸಿಲುಕಿರಲಿ - ದೈವವು ಮನುಷ್ಯನನ್ನು ಹಗ್ಗದಿಂದ ಬಂಧಿಸುವಂತೆ ಬಂಧಿಸಿ ಸೆಳೆದಾಡುತ್ತದೆ. ॥ 3 ॥ </p>
<p class="Shlok-Number" id="toc_marker-43-4">ಶ್ಲೋಕ - 4</p>
<p class="Shlok">ವಿಧಿರ್ನೂನಮಸಂಹಾರ್ಯಃ ಪ್ರಾಣಿನಾಂ ಪ್ಲವಗೋತ್ತಮ ।</p>
<p class="Shlok">ಸೌಮಿತ್ರಿಂ ಮಾಂ ಚ ರಾಮಂ ಚ ವ್ಯಸನೈಃ ಪಶ್ಯ ಮೋಹಿತಾನ್ ॥</p>
<p class="Text">ಕಪಿಶ್ರೇಷ್ಠನೇ! ನಿಶ್ಚಯವಾಗಿಯೂ ಪ್ರಾಣಿಗಳಿಗೆ ವಿಧಿ ನಿಯಮವನ್ನು ಉಲ್ಲಂಘಿಸಲು ಸಾಧ್ಯವೇ ಇಲ್ಲ. ನಾನು ಮತ್ತು ರಾಮ-ಲಕ್ಷ್ಮಣರು ವಿಧಿಯ ಕೈಗೆ ಸಿಕ್ಕಿ ಸಣ್ಣದಾದ ಒಂದು ಕೋರಿಕೆಯಿಂದಾಗಿ ಎಷ್ಟೊಂದು ದುಃಖಗಳನ್ನು ಅನುಭವಿಸುತ್ತಿರುವೆವು ನೋಡು. ॥ 4 ॥</p>
<p class="Shlok-Number" id="toc_marker-43-5">ಶ್ಲೋಕ - 5</p>
<p class="Shlok">ಶೋಕಸ್ಯಾಸ್ಯ ಕದಾ ಪಾರಂ ರಾಘವೋಽಧಿಗಮಿಷ್ಯತಿ ।</p>
<p class="Shlok">ಪ್ಲವಮಾನಃ ಪರಿಶ್ರಾಂತೋ ಹತನೌಃ ಸಾಗರೇ ಯಥಾ ॥</p>
<p class="Text">ಸಮುದ್ರದಲ್ಲಿ ನೌಕೆಯು ಭಗ್ನವಾಗಿ ನೀರಿಗೆ ಬಿದ್ದ ಮನುಷ್ಯನು ಈಜುತ್ತಾ ಆಯಾಸಗೊಂಡವನಂತೆ, ಶ್ರೀರಾಮನು ಈ ಶೋಕಸಾಗರದಿಂದ ಎಂದು ದಡ ಕಾಣುವನೋ? ತಿಳಿಯದು. ॥ 5 ॥</p>
<p class="Shlok-Number" id="toc_marker-43-6">ಶ್ಲೋಕ - 6</p>
<p class="Shlok">ರಾಕ್ಷಸಾನಾಂ ವಧಂ ಕೃತ್ವಾ ಸೂದಯಿತ್ವಾ ಚ ರಾವಣಮ್ ।</p>
<p class="Shlok">ಲಂಕಾಮುನ್ಮೂಲಿತಾಂ ಕೃತ್ವಾ ಕದಾ ದ್ರಕ್ಷ್ಯತಿ ಮಾಂ ಪತಿಃ ॥</p>
<p class="Text">ನನ್ನ ಪ್ರಭುವು ರಾಕ್ಷಸರೆಲ್ಲರನ್ನು ಸಂಹರಿಸಿ, ಲಂಕೆಯನ್ನು ಧ್ವಂಸ ಮಾಡಿ, ರಾವಣನನ್ನು ವಿನಾಶಗೊಳಿಸಿ ನನ್ನನ್ನು ಎಂದು ಸೇರುವನೋ? ॥ 6 ॥ </p>
<p class="Shlok-Number" id="toc_marker-43-7">ಶ್ಲೋಕ - 7</p>
<p class="Shlok">ಸ ವಾಚ್ಯಃ ಸಂತ್ವರಸ್ವೇತಿ ಯಾವದೇವ ನ ಪೂರ್ಯತೇ ।</p>
<p class="Shlok">ಅಯಂ ಸಂವತ್ಸರಃ ಕಾಲಸ್ತಾವದ್ಧಿ ಮಮ ಜೀವಿತಮ್ ॥</p>
<p class="Shlok-Number" id="toc_marker-43-8">ಶ್ಲೋಕ - 8</p>
<p class="Shlok">ವರ್ತತೇ ದಶಮೋ ಮಾಸೋ ದ್ವೌತು ಶೇಷೌ ಪ್ಲವಂಗಮ ।</p>
<p class="Shlok">ರಾವಣೇನ ನೃಶಂಸೇನ ಸಮ ಯೋ ಯಃ ಕೃತೋ ಮಮ ॥</p>
<p class="Text">ವಾನರಶ್ರೇಷ್ಠನೇ! ದುಷ್ಟನಾದ ರಾವಣನು ನನಗೆ ಒಂದು ಸಂವತ್ಸರ ಕಾಲ ಅವಧಿಯನ್ನು ಕೊಟ್ಟಿರುವನು. ಅವನು ವಿಧಿಸಿದ ಆ ಒಂದು ವರ್ಷದಲ್ಲಿ ಹತ್ತು ತಿಂಗಳು ಕಳೆದುಹೋದುವು. ಇನ್ನು ಎರಡು ಮಾಸಗಳು ಮಾತ್ರ ಉಳಿದಿರುವುದು. ಆ ಗಡುವು ಮುಗಿಯುವವರೆಗೆ ನಾನು ಜೀವಿಸಿರುವೆನು. ಅದರಿಂದ ನನ್ನ ವಿಮೋಚನೆಗೆ ತ್ವರೆಗೊಳ್ಳುವಂತೆ ನೀನು ರಾಮನಿಗೆ ಹೇಳಬೇಕು. ॥ 7-8 ॥</p>
<p class="Shlok-Number" id="toc_marker-43-9">ಶ್ಲೋಕ - 9</p>
<p class="Shlok">ವಿಭೀಷಣೇನ ಚ ಭ್ರಾತ್ರಾ ಮಮ ನಿರ್ಯಾತನಂ ಪ್ರತಿ ।</p>
<p class="Shlok">ಅನುನೀತಃ ಪ್ರಯತ್ನೇನ ನ ಚ ತತ್ ಕುರುತೇ ಮತಿಮ್ ॥</p>
<p class="Text">ನನ್ನನ್ನು ರಾಮನಿಗೆ ಒಪ್ಪಿಸುವ ವಿಷಯದಲ್ಲಿ ರಾವಣನ ತಮ್ಮನಾದ ವಿಭೀಷಣನು ಅಣ್ಣನ ಮನಸ್ಸನ್ನು ಒಲಿಸಲು ಬಹಳವಾಗಿ ಪ್ರಯತ್ನಿಸಿದನು. ಆದರೆ ರಾವಣನು ಅವನ ಮಾತಿಗೆ ಲಕ್ಷ್ಯಕೊಡಲಿಲ್ಲ. ॥ 9 ॥</p>
<p class="Shlok-Number" id="toc_marker-43-10">ಶ್ಲೋಕ - 10</p>
<p class="Shlok">ಮಮ ಪ್ರತಿಪ್ರದಾನಂ ಹಿ ರಾವಣಸ್ಯ ನ ರೋಚತೇ ।</p>
<p class="Shlok">ರಾವಣಂ ಮಾರ್ಗತೇ ಸಂಖ್ಯೇ ಮೃತ್ಯುಃ ಕಾಲವಶಂ ಗತಮ್ ॥</p>
<p class="Text">ಕಾಲವಶನಾಗಿ ಹೋಗಿರುವ ರಾವಣನನ್ನು ಯುದ್ಧರಂಗದಲ್ಲಿ ಮೃತ್ಯುವೇ ಹುಡುಕಾಡುತ್ತಿದೆ. ಆದುದರಿಂದ ಶ್ರೀರಾಮನಿಗೆ ನನ್ನನ್ನು ಒಪ್ಪಿಸಿಕೊಡುವ ವಿಷಯವು ರಾವಣನಿಗೆ ರುಚಿಸುತ್ತಿಲ್ಲ. ॥ 10 ॥</p>
<p class="Shlok-Number" id="toc_marker-43-11">ಶ್ಲೋಕ - 11</p>
<p class="Shlok">ಜ್ಯೇಷ್ಠಾ ಕನ್ಯಾಽನಲಾ ನಾಮ ವಿಭೀಶಣಸುತಾ ಕಪೇ ।</p>
<p class="Shlok">ತಯಾ ಮಮೇದಮಾಖ್ಯಾತಂ ಮಾತ್ರಾ ಪ್ರಹಿತಯಾ ಸ್ವಯಮ್ ॥</p>
<p class="Text">ವಿಭೀಷಣನ ಹಿರಿಯ ಮಗಳು ಅನಲಾ ಎಂಬುವಳು ನನಗೆ ಈ ವಿಷಯವನ್ನು ತಿಳಿಸಿದಳು. ಅನಲೆಯ ತಾಯಿಯೇ ನನಗೆ ಈ ವಿಷಯವನ್ನು ತಿಳಿಸಲಿಕ್ಕಾಗಿ ಆಕೆಯನ್ನು ಕಳಿಸಿಕೊಟ್ಟಿದ್ದಳು. ॥ 11 ॥</p>
<p class="Shlok-Number" id="toc_marker-43-12">ಶ್ಲೋಕ - 12</p>
<p class="Shlok">ಅವಿಂಧ್ಯೋ ನಾಮ ಮೇಧಾವೀ ವಿದ್ವಾನ್ ರಾಕ್ಷಸಪುಂಗವಃ ।</p>
<p class="Shlok">ಧೃತಿಮಾನ್ ಶೀಲವಾನ್ ವೃದ್ಧೋ ರಾವಣಸ್ಯ ಸುಸಮ್ಮತಃ ॥</p>
<p class="Shlok-Number" id="toc_marker-43-13">ಶ್ಲೋಕ - 13</p>
<p class="Shlok">ರಾಮಾತ್ ಕ್ಷಯಮನುಪ್ರಾಪ್ತಂ ರಕ್ಷಸಾಮ್ ಪ್ರತ್ಯಚೋದಯತ್ ।</p>
<p class="Shlok">ನ ಚ ತಸ್ಯ ಸ ದುಷ್ಟಾತ್ಮಾ ಶೃಣೋತಿ ವಚನಂ ಹಿತಮ್ ॥</p>
<p class="Text">ಮೇಧಾವಿಯೂ, ವಿದ್ವಾಂಸನೂ, ರಾಕ್ಷಸ ಶ್ರೇಷ್ಠನೂ, ಬುದ್ಧಿವಂತನೂ, ಶೀಲವಂತನೂ, ವೃದ್ಧನೂ, ರಾವಣನಿಗೆ ಸುಸಮ್ಮತನೂ ಆದ ಅವಿಂಧ್ಯನೆಂಬ ರಾಕ್ಷಸ ಮಂತ್ರಿಯು - ‘ರಾಕ್ಷಸರೆಲ್ಲರಿಗೂ ಶ್ರೀರಾಮನಿಂದ ವಿನಾಶವೂ ಸಂಭವಿಸಲಿದೆ’ ಎಂದು ಹೇಳಿದನಂತೆ. ಆದರೆ ಅವನ ಆ ಹಿತಕರವಾದ ಮಾತನ್ನು ದುಷ್ಟನಾದ ರಾವಣನು ಲೆಕ್ಕಿಸಲಿಲ್ಲ.’ ॥ 12-13 ॥</p>
<p class="Shlok-Number" id="toc_marker-43-14">ಶ್ಲೋಕ - 14</p>
<p class="Shlok">ಆಶಂಸೇಯಂ ಹರಿಶ್ರೇಷ್ಠ ಕ್ಷಿಪ್ರಂ ಮಾಂ ಪ್ರಾಪ್ಸ್ಯತೇ ಪತಿಃ ।</p>
<p class="Shlok">ಅಂತರಾತ್ಮಾ ಹಿ ಮೇ ಶುದ್ಧಸ್ತಸ್ಮಿಂಶ್ಚ ಬಹವೋಗುಣಾಃ ॥</p>
<p class="Shlok-Number" id="toc_marker-43-15">ಶ್ಲೋಕ - 15</p>
<p class="Shlok">ಉತ್ಸಾಹಃ ಪೌರುಷಂ ಸತ್ತ್ವಮಾನೃಶಂಸ್ಯಂ ಕೃತಜ್ಞತಾ ।</p>
<p class="Shlok">ವಿಕ್ರಮಶ್ಚ ಪ್ರಭಾವಶ್ಚ ಸಂತಿ ವಾನರ ರಾಘವೇ ॥</p>
<p class="Text">ಎಲೈ ಕಪೀಶ್ವರಾ! ಶ್ರೀರಾಮನಲ್ಲಿ ಅನೇಕ ಕಲ್ಯಾಣ ಗುಣಗಳಿವೆ. ನನ್ನ ಅಂತರಾತ್ಮವು ಪರಿಶುದ್ಧವಾಗಿದೆ. ಆ ನನ್ನ ಪತಿಯು ಬಹಳ ಬೇಗನೇ ನನ್ನನ್ನು ಪಡೆದುಕೊಳ್ಳುವನು. ಇದರಲ್ಲಿ ಸಂಶಯವೇ ಇಲ್ಲ. ಉತ್ಸಾಹ, ಪೌರುಷ, ಸತ್ತ್ವ, ದಯೆ, ಕೃತಜ್ಞತೆ, ಪರಾಕ್ರಮ ಮತ್ತು ಪ್ರಭಾವಗಳು ಶ್ರೀರಾಮನಲ್ಲಿ ಮೂರ್ತಿವತ್ತಾಗಿ ನೆಲೆಸಿವೆ. ॥ 14-15 ॥</p>
<p class="Shlok-Number" id="toc_marker-43-16">ಶ್ಲೋಕ - 16</p>
<p class="Shlok">ಚತುರ್ದಶ ಸಹಷ್ರಾಣಿ ರಾಕ್ಷಸಾನಾಂ ಜಘಾನ ಯಃ ।</p>
<p class="Shlok">ಜನಸ್ಥಾನೇ ವಿನಾ ಭ್ರಾತ್ರಾ ಶತ್ರುಃ ಕಸ್ತಸ್ಯ ನೋದ್ವಿಜೇತ್ ॥</p>
<p class="Text">ಜನಸ್ಥಾನದಲ್ಲಿ ತಮ್ಮನ ಸಹಾಯವಿಲ್ಲದೆ ಒಬ್ಬಂಟಿಗನಾಗಿ ಹದಿನಾಲ್ಕು ಸಾವಿರ ರಾಕ್ಷಸರನ್ನು ಸಂಹರಿಸಿದ ಶ್ರೀರಾಮನ ವಿಷಯದಲ್ಲಿ ಯಾವ ಶತ್ರುವು ಹೆದರದೇ ಇರುವನು? ॥ 16 ॥</p>
<p class="Shlok-Number" id="toc_marker-43-17">ಶ್ಲೋಕ - 17</p>
<p class="Shlok">ನ ಸ ಶಕ್ಯಸ್ತುಲಯಿತುಂ ವ್ಯಸನೈಃ ಪುರುಷರ್ಷಭಃ ।</p>
<p class="Shlok">ಅಹಂ ತಸ್ಯ ಪ್ರಭಾವಜ್ಞಾ ಶಕ್ರಸ್ಯೇವ ಪುಲೋಮಜಾ ॥</p>
<p class="Text">ಪುರುಷಶ್ರೇಷ್ಠನಾದ ಶ್ರೀರಾಮನ ಪರಾಕ್ರಮದ ಮುಂದೆ ನಮಗೆ ದುಃಖ ಕೊಡುತ್ತಿರುವ ರಾಕ್ಷಸರ ಪರಾಕ್ರಮವೂ ಎಂದೂ ಸರಿದೂಗಲಾರದು. ರಾಕ್ಷಸರಿಗೆ ಅವನ ಸಾಮರ್ಥ್ಯವು ತಿಳಿಯದು. ಶಚಿದೇವಿಯು ಇಂದ್ರನ ಪ್ರಭಾವವನ್ನು ತಿಳಿದಿರುವಂತೆ, ನಾನು ಶ್ರೀರಾಮನ ಪ್ರಭಾವವನ್ನು ಚೆನ್ನಾಗಿ ಬಲ್ಲೆನು. ॥ 17 ॥</p>
<p class="Shlok-Number" id="toc_marker-43-18">ಶ್ಲೋಕ - 18</p>
<p class="Shlok">ಶರಜಾಲಾಂಶುಮಾನ್ ಶೂರಃ ಕಪೇ ರಾಮದಿವಾಕರಃ ।</p>
<p class="Shlok">ಶತ್ರುರಕ್ಷೋಮಯಂ ತೋಯಮುಪಶೋಶಂ ನಯಿಷ್ಯತಿ ॥</p>
<p class="Text">ಸೂರ್ಯನು ತನ್ನ ತೀಕ್ಷ್ಣವಾದ ಕಿರಣಗಳಿಂದ ನೀರನ್ನು ಪೂರ್ಣವಾಗಿ ಇಂಗಿಸಿಬಿಡುವಂತೆ, ಶೂರನಾದ ಶ್ರೀರಾಮನು ತನ್ನ ಬಾಣ ಪರಂಪರೆಯಿಂದ ಶತ್ರುಗಳಾದ ರಾಕ್ಷಸ ಸಮೂಹವನ್ನು ನುಚ್ಚು ನೂರಾಗಿಸುವನು. ॥ 18 ॥</p>
<p class="Shlok-Number" id="toc_marker-43-19">ಶ್ಲೋಕ - 19</p>
<p class="Shlok">ಇತಿ ಸಂಜಲ್ಪಮಾನಾಂ ತಾಂ ರಾಮಾರ್ಥೇ ಶೋಕಕರ್ಶಿತಾಮ್ ।</p>
<p class="Shlok">ಅಶ್ರುಸಂಪೂರ್ಣನಯನಾಮುವಾಚ ವಚನಂ ಕಪಿಃ ॥</p>
<p class="Text">ಶ್ರೀರಾಮನ ಅಗಲುವಿಕೆಯ ಶೋಕದಿಂದ ಕೃಶಳಾದ ಸೀತಾದೇವಿಯು ಕಣ್ಣುಗಳಿಂದ ನೀರು ಸುರಿಸುತ್ತಾ ಹೀಗೆ ಹೇಳಿದುದನ್ನು ಕೇಳಿ, ಹನುಮಂತನು ಆಕೆಯ ಬಳಿ ಈ ರೀತಿಯಾಗಿ ಹೇಳಿದನು. ॥ 19 ॥</p>
<p class="Shlok-Number" id="toc_marker-43-20">ಶ್ಲೋಕ - 20</p>
<p class="Shlok">ಶ್ರುತ್ವೆ ವ ತು ವಚೋ ಮಹ್ಯಂ ಕ್ಷಿಪ್ರಮೇಷ್ಯತಿ ರಾಘವಃ ।</p>
<p class="Shlok">ಚಮೂಂ ಪ್ರಕರ್ಷನ್ ಮಹತೀಂ ಹರ್ಯೃಕ್ಷಗಣಸಂಕುಲಾಮ್ ॥</p>
<p class="Text">ತಾಯೇ! ದುಃಖಿಸಬೇಡ. ನನ್ನ ಮಾತನ್ನು ಕೇಳಿದೊಡನೆಯೇ ಶ್ರೀರಾಮನು ಕಪಿ-ಕರಡಿಗಳ ಮಹಾ ಸೈನ್ಯದೊಡನೆ ನಿನ್ನ ವಿಮುಕ್ತಿಗಾಗಿ ಬಹು ಬೇಗನೇ ಇಲ್ಲಿಗೆ ಬರುವನು. ॥ 20 ॥</p>
<p class="Shlok-Number" id="toc_marker-43-21">ಶ್ಲೋಕ - 21</p>
<p class="Shlok">ಅಥವಾ ಮೋಚಯಿಷ್ಯಾಮಿ ತ್ವಾಮದ್ಯೈವ ವರಾನನೇ ।</p>
<p class="Shlok">ಅಸ್ಮಾದ್ದುಃಖಾದುಪಾರೋಹ ಮಮ ಪೃಷ್ಠಮನಿಂದಿತೇ ॥</p>
<p class="Text">ಅಮ್ಮಾ! ನೀನು ಬಯಸುವೆಯಾದರೆ, ಈ ದುಃಖದಿಂದಲೂ, ರಾಕ್ಷಸನಿಂದಲೂ ನಿನ್ನನ್ನು ಈಗಲೇ ಮುಕ್ತಳನ್ನಾಗಿ ಮಾಡುತ್ತೇನೆ. ನನ್ನ ಬೆನ್ನಿನ ಮೇಲೆ ಕುಳಿತುಕೊ. ॥ 21 ॥</p>
<p class="Shlok-Number" id="toc_marker-43-22">ಶ್ಲೋಕ - 23</p>
<p class="Shlok">ತ್ವಾಂ ತು ಪೃಷ್ಠಗತಾಂ ಕೃತ್ವಾ ಸಂತರಿಷ್ಯಾಮಿ ಸಾಗರಮ್ ।</p>
<p class="Shlok">ಶಕ್ತಿರಸ್ತಿ ಹಿ ಮೇ ವೋಢುಂ ಲಂಕಾಮಪಿ ಸರಾವಣಾಮ್ ॥</p>
<p class="Text">ನಿನ್ನನ್ನು ನನ್ನ ಬೆನ್ನ ಮೇಲೆ ಕುಳ್ಳಿರಿಸಿಕೊಂಡು ಈ ಮಹಾಸಾಗರವನ್ನು ದಾಟುವೆನು. ನಿನ್ನನ್ನೇ ಏಕೆ! ರಾವಣ ಸಹಿತವಾಗಿ ಈ ಲಂಕೆಯನ್ನೇ ಎತ್ತಿಕೊಂಡು ಹೋಗುವ ಶಕ್ತಿಯೂ ನನಗಿದೆ. ॥ 22 ॥</p>
<p class="Shlok-Number" id="toc_marker-43-23">ಶ್ಲೋಕ - 23</p>
<p class="Shlok">ಅಹಂ ಪ್ರಸ್ರವಣಸ್ಥಾಯ ರಾಘವಾಯಾದ್ಯ ಮೈಥಿಲಿ ।</p>
<p class="Shlok">ಪ್ರಾಪಯಿಷ್ಯಾಮಿ ಶಕ್ರಾಯ ಹವ್ಯಂ ಹುತಮಿವಾನಲಃ ॥</p>
<p class="Text">ಓ ಮೈಥಿಲೀ! ಯಜ್ಞೇಶ್ವರರು ತನ್ನಲ್ಲಿ ಹೋಮ ಮಾಡಿದ ಹವಿಸ್ಸನ್ನು ಇಂದ್ರನಿಗೆ ಒಪ್ಪಿಸುವಂತೆ, ಪ್ರಸ್ರವಣ ಪರ್ವತದಲ್ಲಿರುವ ರಾಘವನಿಗೆ ನಿನ್ನನ್ನು ಈಗಲೇ ಒಪ್ಪಿಸುತ್ತೇನೆ. ॥ 23 ॥ </p>
<p class="Shlok-Number" id="toc_marker-43-24">ಶ್ಲೋಕ - 24</p>
<p class="Shlok">ದ್ರಕ್ಷ್ಯಸ್ಯದ್ಯೈವ ವೈದೇಹಿ ರಾಘವಂ ಸಹಲಕ್ಷ್ಮಣಂ ।</p>
<p class="Shlok">ವ್ಯವಸಾಯಸಮಾಯುಕ್ತಂ ವಿಷ್ಣುಂ ದೈತ್ಯವಧೇ ಯಥಾ ॥</p>
<p class="Shlok-Number" id="toc_marker-43-25">ಶ್ಲೋಕ - 25</p>
<p class="Shlok">ತ್ವದ್ದರ್ಶನಕೃತೋತ್ಸಾಹಮಾಸ್ರಮಸ್ಥಂ ಮಹಾಬಲಮ್ ।</p>
<p class="Shlok">ಪುರಂದರಮಿವಾಸೀನಂ ನಗರಾಜಸ್ಯ ಮೂರ್ಧನಿ ॥</p>
<p class="Text">ಎಲೈ ವೈದೇಹೀ! ದೈತ್ಯ ಸಂಹಾರಕ್ಕಾಗಿ ಸನ್ನದ್ಧನಾಗಿರುವ, ವಿಷ್ಣುವಿನಂತೆ, ಲಕ್ಷ್ಮಣನೊಡಗೂಡಿ ಇರುವ ಶ್ರೀರಾಮನು ರಾಕ್ಷಸರನ್ನ ವಧಿಸಲಿಕ್ಕಾಗಿ ಸಿದ್ಧನಾಗಿಯೇ ಇದ್ದಾನೆ. ಮಹಾ ಬಲಶಾಲಿಯೂ, ಆಶ್ರಮನಿವಾಸಿಯೂ, ನಿನ್ನನ್ನು ನೋಡಲು ಕುತೂಹಲಿಯೂ ಆದ ಶ್ರೀರಾಮನು ಇಂದ್ರನು ಐರಾವತದ ಮೇಲೆ ಕುಳಿತಿರುವಂತೆ, ಪ್ರಸ್ರವಣ ಗಿರಿಯ ಮೇಲೆ ಆಸೀನನಾಗಿದ್ದಾನೆ. ಅಂತಹ ಪ್ರಭುವನ್ನು ನೀನು ಇಂದೇ ಕಾಣಬಹುದು. ॥ 24-25 ॥ </p>
<p class="Shlok-Number" id="toc_marker-43-26">ಶ್ಲೋಕ - 26</p>
<p class="Shlok">ಪೃಷ್ಠಮಾರೋಹ ಮೇ ದೇವಿ ಮಾ ವಿಕಾಂಕ್ಷಸ್ವ ಶೋಭನೇ ।</p>
<p class="Shlok">ಯೋಗಮನ್ವಿಚ್ಛ ರಾಮೇಣ ಶಶಾಂಕೇನೇವ ರೋಹಿಣೀ ॥</p>
<p class="Text">ಎಲೈ ಮಂಗಳದಾಯಿನೀ! ನನ್ನ ಬೆನ್ನಿನ ಮೇಲೆ ಆಸೀನರಾಗಿರಿ. ನನ್ನ ಮಾತನ್ನು ಉಪೇಕ್ಷಿಸಬೇಡ. ರೋಹಿಣಿಯು ಚಂದ್ರನೊಡನೆ ಸೇರುವಂತೆ, ಶ್ರೀರಾಮನನ್ನು ಸೇರಲು ನಿಶ್ಚಯಿಸು. ॥ 26 ॥</p>
<p class="Shlok-Number" id="toc_marker-43-27">ಶ್ಲೋಕ - 27</p>
<p class="Shlok">ಕಥಯಂತೀವ ಚಂದ್ರೇಣ ಸಂಗಮಿಷ್ಯಸಿ ರೋಹಿಣೀ ।</p>
<p class="Shlok">ಮತ್ಪೃಷ್ಠಮಧಿರೋಹ ತ್ವಂ ತರಾಕಾಶಮಹಾರ್ಣವಮ್ ॥</p>
<p class="Text">ನೀನು ನನ್ನ ಬೆನ್ನ ಮೇಲೆ ಕುಳಿತುಕೊಂಡು ಚಂದ್ರನೊಡನೆ, ಮಹಾತೇಜಃಶಾಲಿಯಾದ ಸೂರ್ಯನೊಡನೆಯೂ ಸಂಭಾಷಿಸುವಂತೆ ಆಕಾಶಮಾರ್ಗದಲ್ಲಿ ಪಯಣಿಸುತ್ತಾ ಈ ಮಹಾ ಸಮುದ್ರವನ್ನು ದಾಟಿಬಿಡು. ॥ 27 ॥ </p>
<p class="Shlok-Number" id="toc_marker-43-28">ಶ್ಲೋಕ - 28</p>
<p class="Shlok">ನ ಹಿ ಮೇ ಸಂಪ್ರಯಾತಸ್ಯ ತ್ವಾಮಿತೋ ನಯತೋಽಂಗನೇ ।</p>
<p class="Shlok">ಅನುಗಂತುಂ ಗತಿಂ ಶಕ್ತಾಃ ಸರ್ವೇ ಲಂಕಾನಿವಾಸಿನಃ ॥</p>
<p class="Text">ದೇವಿಯೇ! ನಾನು ಇಲ್ಲಿಂದ ಆಕಾಶಮಾರ್ಗದಿಂದ ನಿನ್ನನ್ನು ಕೊಂಡುಹೋಗುವಾಗ ನನ್ನ ವೇಗವಾದ ಗಮನವನ್ನನುಸರಿಸಿ ಬರಲು ಈ ಲಂಕಾನಿವಾಸಿಗಳಾರಿಗೂ ಶಕ್ಯವಿಲ್ಲ. ॥ 28 ॥</p>
<p class="Shlok-Number" id="toc_marker-43-29">ಶ್ಲೋಕ - 29</p>
<p class="Shlok">ಯಥೈವಾಹಮಿಹ ಪ್ರಾಪ್ತಸ್ತಥೈವಾಹಮಸಂಶಯಮ್ ।</p>
<p class="Shlok">ಯಾಸ್ಯಾಮಿ ಪಶ್ಯ ವೈದೇಹಿ ತ್ವಾಮುದ್ಯಮ್ಯ ವಿಹಾಯಸಮ್ ॥</p>
<p class="Text">ಎಲೈ ವೈದೇಹೀ! ನಾನು ಇಲ್ಲಿಗೆ ಬಂದಂತೆ ನಿಃಸಂದೇಹವಾಗಿ ನಿನ್ನನ್ನು ಎತ್ತಿಕೊಂಡು ಆಕಾಶಮಾರ್ಗವಾಗಿ ಕೊಂಡು ಹೋಗುವುದನ್ನು ನೀನೇ ನೋಡು. ॥ 29 ॥</p>
<p class="Shlok-Number" id="toc_marker-43-30">ಶ್ಲೋಕ - 30</p>
<p class="Shlok">ಮೈಥಿಲೀ ತು ಹರಿಶ್ರೇಷ್ಠಾಚ್ಛ್ರುತ್ವಾ ವಚನಮದ್ಭುತಮ್ ।</p>
<p class="Shlok">ಹರ್ಷವಿಸ್ಮಿತಸರ್ವಾಂಗೀ ಹನುಮಂತಮಥಾಬ್ರವೀತ್ ॥</p>
<p class="Text">ಸೀತಾದೇವಿಯು ಕಪಿವರನ ಪರಮಾದ್ಭುತವಾದ ಮಾತನ್ನು ಕೇಳಿ ಆನಂದಾಶ್ಚರ್ಯಗಳಿಂದ ಪುಳಕಿತಗಾತ್ರಳಾಗಿ, ಹನುಮಂತನ ಬಳಿ ಇಂತೆಂದಳು. ॥ 30 ॥</p>
<p class="Shlok-Number" id="toc_marker-43-31">ಶ್ಲೋಕ - 31</p>
<p class="Shlok">ಹನುಮನ್ ದೂರಮಧ್ವಾನಂ ಕಥಂ ಮಾ ವೋಢುಮಿಚ್ಛಸಿ ।</p>
<p class="Shlok">ತದೇವ ಖಲು ತೇ ಮನ್ಯೇ ಕಪಿತ್ವಂ ಹರಿಯೂಥಪ ॥</p>
<p class="Text">ಹನುಮಂತಾ! ಇಷ್ಟು ದೂರ ನನ್ನನ್ನು ಹೇಗೆ ಹೊತ್ತುಕೊಂಡು ಹೋಗಬಹುದು? ಇದನ್ನು ನೋಡಿದರೆ ಖಂಡಿತವಾಗಿ ನಿನ್ನ ವಾನರ ಲಕ್ಷಣವು ಪ್ರಕಟವಾದಂತಾಗಿದೆ. ॥ 31 ॥</p>
<p class="Shlok-Number" id="toc_marker-43-32">ಶ್ಲೋಕ - 32</p>
<p class="Shlok">ಕಥಂ ವಾಲ್ಪಶರೀರಸ್ತ್ವಂ ಮಾಮಿತೋ ನೇತುಮಿಚ್ಛಸಿ ।</p>
<p class="Shlok">ಸಕಾಶಂ ಮಾನವೇಂದ್ರಸ್ಯ ಭರ್ತುರ್ಮೇ ಪ್ಲವಗರ್ಷಭ ॥</p>
<p class="Text">ಕಪಿಶ್ರೇಷ್ಠನೇ! ನಿನ್ನ ಶರೀರವಾದರೋ ಚಿಕ್ಕದು. ಮಹಾಪುರುಷನಾದ ನನ್ನ ಸ್ವಾಮಿಯ ಬಳಿಗೆ ನನ್ನನ್ನು ಇಲ್ಲಿಂದ ಹೇಗೆಕೊಂಡು ಹೋಗಬಲ್ಲೆ? ॥ 32 ॥ </p>
<p class="Shlok-Number" id="toc_marker-43-33">ಶ್ಲೋಕ - 33</p>
<p class="Shlok">ಸೀತಾಯಾ ವಚನಂ ಶ್ರುತ್ವಾ ಹನುಮಾನ್ ಮಾರುತಾತ್ಮಜಃ ।</p>
<p class="Shlok">ಚಿಂತಯಾಮಾಸ ಲಕ್ಷ್ಮೀವಾನ್ನವಂ ಪರಿಭವಂ ಕೃತಮ್ ॥</p>
<p class="Text">ಸರ್ವಶಕ್ತಿ ಸಂಪನ್ನನೂ, ವಾಯುಸುತನೂ ಆದ ಹನುಮಂತನು - ಸೀತಾದೇವಿಯ ಮಾತುಗಳನ್ನು ಕೇಳಿ, ತನಗೆ ಇದೊಂದು ಅಪಮಾನವೆಂದೇ ಭಾವಿಸಿದನು. ॥ 33 ॥</p>
<p class="Shlok-Number" id="toc_marker-43-34">ಶ್ಲೋಕ - 34</p>
<p class="Shlok">ನ ಮೇ ಜಾನಾತಿ ಸತ್ತ್ವಂ ವಾ ಪ್ರಭಾವಂ ವಾಸಿತೇಕ್ಷಣಾ ।</p>
<p class="Shlok">ತಸ್ಮಾತ್ ಪಶ್ಯತು ವೈದೇಹೀ ಯದ್ರೂಪಂ ಮಮ ಕಾಮತಃ ॥</p>
<p class="Text">ಅಸಿತೇಕ್ಷಣೆಯಾದ ಸೀತೆಯು ನನ್ನ ಇಚ್ಛಾನುಸಾರವಾದ ಪರ್ವತೋಪಮವಾದ ನನ್ನ ರೂಪವನ್ನು ಯಥೇಚ್ಛವಾಗಿ ನೋಡಲೀ. ॥ 34 ॥</p>
<p class="Shlok-Number" id="toc_marker-43-35">ಶ್ಲೋಕ - 35</p>
<p class="Shlok">ಇತಿ ಸಂಚಿಂತ್ಯ ಹನುಮಾಂಸ್ತದಾ ಪ್ಲವಗಸತ್ತಮಃ ।</p>
<p class="Shlok">ದರ್ಶಯಾಮಾಸ ವೈದೇಹ್ಯಾಃ ಸ್ವಂ ರೂಪಮರಿಮರ್ದನಃ ॥</p>
<p class="Text"> ವಾನರೋತ್ತಮನೂ, ಶತ್ರು ಸಂಹಾರಕನೂ ಆದ ಹನುಮಂತನು ಹೀಗೆ ಆಲೋಚಿಸಿ, ಸೀತಾದೇವಿಗೆ ತನ್ನ ಬೃಹದ್ರೂಪವನ್ನು ತೋರಿಸಿದನು. ॥ 35 ॥</p>
<p class="Shlok-Number" id="toc_marker-43-36">ಶ್ಲೋಕ - 36</p>
<p class="Shlok">ಸ ತಸ್ಮಾತ್ ಪಾದಪಾದ್ಧೀಮಾನಾಪ್ಲುತ್ಯ ಪ್ಲವಗರ್ಷಭಃ ।</p>
<p class="Shlok">ತತೋ ವರ್ಧಿತುಮಾರೇಭೇ ಸೀತಾಪ್ರತ್ಯಯಕಾರಣಾತ್ ॥</p>
<p class="Text">ಬುದ್ಧಿಶಾಲಿಯಾದ ಆ ಕಪಿವರನು ಆ ಮರದಿಂದ ಸ್ವಲ್ಪದೂರ ಒಂದೇ ನೆಗೆತಕ್ಕೆ ಹಾರಿ, ಸೀತಾದೇವಿಗೆ ವಿಶ್ವಾಸವನ್ನು ಹುಟ್ಟಿಸುವ ಸಲುವಾಗಿ ತನ್ನ ಶರೀರವನ್ನು ಬೆಳೆಸತೊಡಗಿದನು<span class="char-style-override-6">*</span> ॥ 36 ॥</p>
<p class="Footnotes"><span class="char-style-override-6">* </span>33ನೇ ಸರ್ಗದ ಮೊದಲ ಶ್ಲೋಕದಲ್ಲಿ ಆಂಜನೇಯನು ಮರದಿಂದ ಕೆಳಗಿಳಿದು ಸೀತೆಯನ್ನು ಸಮೀಪಿಸಿದ ವಿಷಯ ಹೇಳಲಾಗಿತ್ತು. ಇಷ್ಟರವರೆಗೆ ವೃಕ್ಷದ ಬುಡದಲ್ಲಿ ನಿಂತೇ ಮಾತಾಡುತ್ತಿದ್ದನು. ಈಗ ಸೀತಾದೇವಿಗೆ ಬೃಹದಾಕಾರದ ರೂಪವನ್ನು ತೋರಲೂ ಸ್ವಲ್ಪ  ದೂರ ಸರಿದು ನಿಂತನು ಎಂದು ಭಾವಿಸಬೇಕು. </p>
<p class="Shlok-Number" id="toc_marker-43-37">ಶ್ಲೋಕ - 37</p>
<p class="Shlok">ಮೇರುಮಂದರಸಂಕಾಶೋ ಬಭೌ ದೀಪ್ತಾನಲಪ್ರಭಃ ।</p>
<p class="Shlok">ಅಗ್ರತೋ ವ್ಯವತಸ್ಥೇ ಚ ಸೀತಾಯಾ ವಾನರೋತ್ತಮಃ ॥</p>
<p class="Text">ಹನುಮಂತನು ಮೇರು, ಮಂದರ ಪರ್ವತದಂತೆ ಬೆಳೆದು, ಪ್ರಜ್ವಲಿಸುತ್ತಿರುವ ಅಗ್ನಿಜ್ವಾಲೆಗಳಂತೆ ಬೆಳಗುತ್ತಾ ಸೀತಾದೇವಿಯ ಸಮ್ಮುಖದಲ್ಲಿ ನಿಂತುಕೊಂಡನು. ॥ 37 ॥</p>
<p class="Shlok-Number" id="toc_marker-43-38">ಶ್ಲೋಕ - 38</p>
<p class="Shlok">ಹರಿಃ ಪರ್ವತಸಂಕಾಶಸ್ತಾಮ್ರವಕ್ತ್ರೋ ಮಹಾಬಲಃ ।</p>
<p class="Shlok">ವಜ್ರದಂಷ್ಟ್ರನಖೋ ಭೀಮೋ ವೈದೇಹೀಮಿದಮಬ್ರವೀತ್ ॥</p>
<p class="Text">ಆಗ ಹನುಮಂತನು ಪರ್ವತ ಸದೃಶವಾದ ಶರೀರವುಳ್ಳವನಾಗಿದ್ದನು. ಮುಖವು ಎಣ್ಣೆಗೆಂಪಾಗಿದ್ದಿತು. ಮಹಾಬಲಿಷ್ಠನಾಗಿದ್ದನು. ವಜ್ರ ಸದೃಶವಾದ ಕೋರೆದಾಡೆಗಳನ್ನೂ, ಉಗುರುಗಳನ್ನೂ ಹೊಂದಿದ್ದನು. ಭಯಂಕರವಾದ ರೂಪವನ್ನು ಧರಿಸಿದ ಹರಿಪುಂಗವನು ಸೀತಾದೇವಿಯ ಬಳಿ ಇಂತೆಂದನು. ॥ 38 ॥</p>
<p class="Shlok-Number" id="toc_marker-43-39">ಶ್ಲೋಕ - 39</p>
<p class="Shlok">ಸಪರ್ವತವನೋದ್ದೇಶಾಂ ಸಾಟ್ಟಪ್ರಾಕಾರತೋರಣಾಮ್ ।</p>
<p class="Shlok">ಲಂಕಾಮಿಮಾಂ ಸನಾಥಾಂ ವಾ ನಯಿತುಂ ಶಕ್ತಿರಸ್ತಿ ಮೇ ॥</p>
<p class="Text">‘‘ದೇವೀ! ಪರ್ವತಗಳಿಂದಲೂ, ವನಪ್ರದೇಶಗಳಿಂದಲೂ, ಮಹಾಸೌಧಗಳಿಂದಲೂ, ಕೋಟೆ-ಕೊತ್ತಲಗಳಿಂದಲೂ, ಬಹಿರ್ದ್ವಾರಗಳಿಂದಲೂ ಕೂಡಿರುವ ಈ ಲಂಕೆಯನ್ನು ರಾವಣನ ಸಮೇತವಾಗಿ ಎತ್ತಿಕೊಂಡು ಹೋಗುವಷ್ಟು ಶಕ್ತಿಯು ನನಗಿದೆ. ॥ 39 ॥ </p>
<p class="Shlok-Number" id="toc_marker-43-40">ಶ್ಲೋಕ - 40</p>
<p class="Shlok">ತದವಸ್ಥಾಪ್ಯತಾಂ ಬುದ್ಧಿರಲಂ ದೇವಿ ವಿಕಾಂಕ್ಷಯಾ ।</p>
<p class="Shlok">ವಿಶೋಕಂ ಕುರು ವೈದೇಹಿ ರಾಘವಂ ಸಹಲಕ್ಷ್ಮಣಮ್ ॥</p>
<p class="Text">ದೇವೀ! ಆದುದರಿಂದ ನಾನು ನಿನ್ನನ್ನು ಒಯ್ಯಲು ಸಮರ್ಥನಾಗಿದ್ದೇನೆ ಎಂಬುದನ್ನು ನಿಶ್ಚಯಿಸಿಕೊ. ಇನ್ನಾದರೂ ನಿನ್ನಲ್ಲಿರುವ ಸಂದೇಹವನ್ನು ದೂರಮಾಡು. ನನ್ನ ಬೆನ್ನನ್ನು ಹತ್ತಿ ಕುಳಿತು, ರಾಮ-ಲಕ್ಷ್ಮಣರು ಇರುವಲ್ಲಿಗೆ ಹೋಗಿ ಅವರ ಶೋಕವನ್ನು ದೂರಮಾಡು. ॥ 40 ॥</p>
<p class="Shlok-Number" id="toc_marker-43-41">ಶ್ಲೋಕ - 41</p>
<p class="Shlok">ತಂ ದೃಷ್ಟ್ವಾಚಲಸಂಕಾಶಮುವಾಚ ಜನಕಾತ್ಮಜಾ ।</p>
<p class="Shlok">ಪದ್ಮಪತ್ರವಿಶಾಲಾಕ್ಷೀ ಮಾರುತಸ್ಯೌರಸಂ ಸುತಮ್ ॥</p>
<p class="Text">ಪದ್ಮಪದ್ಮದಂತೆ ವಿಶಾಲವಾದ ನೇತ್ರಗಳುಳ್ಳ ಆ ಜಾನಕಿಯು ಪರ್ವತೋಪಮನಾಗಿದ್ದ ಆ ವಾಯುಸುತನಾದ ಮಾರುತಿಯನ್ನು ನೋಡಿ ಅಚ್ಚರಿಗೊಂಡು ಇಂತೆಂದಳು. ॥ 41 ॥</p>
<p class="Shlok-Number" id="toc_marker-43-42">ಶ್ಲೋಕ - 42</p>
<p class="Shlok">ತವ ಸತ್ತ್ವಂ ಬಲಂ ಚೈವ ವಿಜಾನಾಮಿ ಮಹಾಕಪೇ ।</p>
<p class="Shlok">ವಾಯೋರಿವ ಗತಿಂ ಚಾಪಿ ತೇಜಶ್ಚಾಗ್ನೇರಿವಾದ್ಭುತಮ್ ॥</p>
<p class="Text">ಎಲೈ ವಾನರ ಪುಂಗವ! ನಿನ್ನ ಬಲ-ಪರಾಕ್ರಮಗಳನ್ನೂ, ವಾಯುವೇಗವನ್ನೂ, ಅಗ್ನಿಜ್ವಾಲೆಗಳಂತೆ ನಿನ್ನ ಅದ್ಭುತ ತೇಜಸ್ಸನ್ನೂ ನಾನು ಅರಿತುಕೊಂಡೆನು. ॥ 42 ॥</p>
<p class="Shlok-Number" id="toc_marker-43-43">ಶ್ಲೋಕ - 43</p>
<p class="Shlok">ಪ್ರಾಕೃತೋಽನ್ಯಃ ಕಥಂ ಚೇಮಾಂ ಭೂಮಿಮಾಗಂತುಮರ್ಹತಿ ।</p>
<p class="Shlok">ಉದಧೇರಪ್ರಮೇಯಸ್ಯ ಪಾರಂ ವಾನರಪುಂಗವ ॥</p>
<p class="Text"> ವಾನರೋತ್ತಮನೇ! ಅಪಾರವಾದ ಸಮುದ್ರದ ಈಚಿನ ದಡದಲ್ಲಿರುವ ರಾಕ್ಷಸರ ಭೂಮಿಗೆ ನೀನಲ್ಲದೇ ಸಾಮಾನ್ಯವಾದ ಬೇರೆ ಯಾವನು ಬರಲು ಸಮರ್ಥನು? ॥ 43 ॥</p>
<p class="Shlok-Number" id="toc_marker-43-44">ಶ್ಲೋಕ - 44</p>
<p class="Shlok">ಜಾನಾಮಿ ಗಮನೇ ಶಕ್ತಿಂ ನಯನೇ ಚಾಪಿ ತೇ ಮಮ ।</p>
<p class="Shlok">ಅವಶ್ಯಂ ಸಂಪ್ರಧಾರ್ಯಾಶು ಕಾರ್ಯಸಿದ್ಧಿರ್ಮಹಾತ್ಮನಃ ॥</p>
<p class="Text">ನಿನ್ನ ವೇಗವನ್ನು, ನನ್ನನ್ನು ಎತ್ತಿಕೊಂಡು ಹೋಗುವ ಪರಮಾದ್ಭುತವಾದ ನಿನ್ನ ಶಕ್ತಿಯನ್ನು ನಾನು ತಿಳಿದಿರುವೆನು. ಮಹಾತ್ಮರೂ, ಬುದ್ಧಿವಂತರೂ ತಮ್ಮ ಕಾರ್ಯಸಿದ್ಧಿಗಾಗಿ ಮುಂದಾಗಿ ಚೆನ್ನಾಗಿ ಆಲೋಚಿಸುವರು. ನಾನೂ ಕೂಡ ಮೊದಲೇ ಆಗುಹೋಗುಗಳ ಬಗ್ಗೆ ಆಲೋಚಿಸಿ ಒಂದು ನಿರ್ಣಯಕ್ಕೆ ಬರಬೇಕಾಗಿದೆ. ॥ 44 ॥</p>
<p class="Shlok-Number" id="toc_marker-43-45">ಶ್ಲೋಕ - 44</p>
<p class="Shlok">ಅಯುಕ್ತಂ ತು ಕಪಿಶ್ರೇಷ್ಠ ಮಮ ಗಂತುಂ ತ್ವಯಾನಘ ।</p>
<p class="Shlok">ವಾಯುವೇಗಸವೇಗಸ್ಯ ವೇಗೋ ಮಾಂ ಮೋಹಯೇತ್ತವ ॥</p>
<p class="Text">ಎಲೈ ಪುಣ್ಯಪುರುಷಾ! ಕಪಿಶ್ರೇಪ್ಠನೇ! ನಾನು ನಿನ್ನೊಡನೆ ಪಯಣಿಸುವುದು ಯುಕ್ತವಲ್ಲವೆಂದೇ ಭಾವಿಸುತ್ತೇನೆ. ವಾಯುವೇಗಕ್ಕೆ ಸಮಾನವಾದ ನಿನ್ನ ಗಮನವು ನನ್ನನ್ನು ಎಚ್ಚರದಪ್ಪಿಸಬಹುದು. ॥ 45 ॥</p>
<p class="Shlok-Number" id="toc_marker-43-46">ಶ್ಲೋಕ - 46</p>
<p class="Shlok">ಅಹಮಾಕಾಶಮಾಪನ್ನಾ ಹ್ಯುಪರ್ಯುಪರಿ ಸಾಗರಮ್ ।</p>
<p class="Shlok">ಪ್ರಪತೇಯಂ ಹಿ ತೇ ಪೃಷ್ಠಾದ್ಭಯಾದ್ವೇಗೇನ ಗಚ್ಛತಃ ॥</p>
<p class="Text">ಸಮುದ್ರದ ಮೇಲೆ ಎಷ್ಟೋ ಎತ್ತರದಲ್ಲಿ ವಾಯುವೇಗದಿಂದ ಆಕಾಶಮಾರ್ಗದಲ್ಲಿ ಹೋಗುತ್ತಿರುವಾಗ ಭಯದಿಂದ ನಾನು ನಿನ್ನ ಬೆನ್ನ ಮೇಲಿಂದ ಕೆಳಗೆ ಬಿದ್ದುಬಿಡಬಹುದು. ॥ 46 ॥</p>
<p class="Shlok-Number" id="toc_marker-43-47">ಶ್ಲೋಕ - 47</p>
<p class="Shlok">ಪತಿತಾ ಸಾಗರೇ ಚಾಹಂ ತಿಮಿನಕ್ರಝಷಾಕುಲೇ ।</p>
<p class="Shlok">ಭವೇಯಮಾಶು ವಿವಶಾ ಯಾದಸಾಮನ್ನಮುತ್ತಮಮ್ ॥</p>
<p class="Text">ತಿಮಿಂಗಿಲಗಳಿಂದ, ಮೊಸಳೆಗಳಿಂದ, ದೊಡ್ಡ - ದೊಡ್ಡ ಮೀನುಗಳಿಂದ ತುಂಬಿರುವ ಸಮುದ್ರದಲ್ಲಿ ನಾನು ಎಚ್ಚರದಪ್ಪಿ ಬಿದ್ದುಬಿಟ್ಟಾಗ ಕೂಡಲೇ ಜಲಜಂತುಗಳು ನನ್ನನ್ನು ತಿಂದುಬಿಟ್ಟಾರು. ॥ 47 ॥</p>
<p class="Shlok-Number" id="toc_marker-43-48">ಶ್ಲೋಕ - 48</p>
<p class="Shlok">ನ ಚ ಶಕ್ಷ್ಯೇ ತ್ವಯಾ ಸಾರ್ಧಂ ಗಂತುಂ ಶತ್ರುವಿನಾಶನ ।</p>
<p class="Shlok">ಕಲತ್ರವತಿ ಸಂದೇಹಸ್ತ್ವಯ್ಯಪಿ ಸ್ಯಾದಸಂಶಯಃ ॥</p>
<p class="Text">ಶತ್ರುಸೂದನಾ! ನಿನ್ನೊಡನೆ ಪ್ರಯಾಣ ಮಾಡಲು ನನಗೆ ಧೈರ್ಯ ಸಾಲದು. ಏಕೆಂದರೆ, ನನ್ನನ್ನು ರಕ್ಷಿಸುವ ಪ್ರಯತ್ನದಲ್ಲಿ ನಿನ್ನ ಭದ್ರತೆಗೂ ಆಪತ್ತು ಬರಬಹುದು. ॥ 48 ॥</p>
<p class="Shlok-Number" id="toc_marker-43-49">ಶ್ಲೋಕ - 49</p>
<p class="Shlok">ಹ್ರಿಯಮಾಣಾಂತು ಮಾಂ ದೃಷ್ಟ್ವಾ ರಾಕ್ಷಸಾ ಭೀಮವಿಕ್ರಮಾಃ ।</p>
<p class="Shlok">ಅನುಗಚ್ಛೇಯುರಾದಿಷ್ಟಾ ರಾವಣೇನ ದುರಾತ್ಮನಾ ॥</p>
<p class="Text">ನೀನು ನನ್ನನ್ನು ಎತ್ತಿಕೊಂಡು ಹೋಗುತ್ತಿರುವುದನ್ನು ನೋಡಿ, ರಾವಣನಿಂದ ಆಜ್ಞಪ್ತರಾದ, ದುರಾತ್ಮರಾದ, ಭಯಂಕರ ಪರಾಕ್ರಮಿಗಳಾದ ರಾಕ್ಷಸರು ನಿನ್ನನ್ನು ಬೆನ್ನಟ್ಟಬಹುದು. ॥ 49 ॥</p>
<p class="Shlok-Number" id="toc_marker-43-50">ಶ್ಲೋಕ - 50</p>
<p class="Shlok">ತೈಸ್ತ್ವಂ ಪರಿವೃತಃ ಶೂರೈಃ ಶೂಲಮುದ್ಗರಪಾಣಿಭಿಃ ।</p>
<p class="Shlok">ಭವೇಸ್ತ್ವಂ ಸಂಶಯಂ ಪ್ರಾಪ್ತೋ ಮಯಾ ವೀರ ಕಲತ್ರವಾನ್ ॥</p>
<p class="Text">ವೀರನೇ! ಶೂಲ-ಮುದ್ಗರಗಳೇ ಮುಂತಾದ ಆಯುಧಗಳನ್ನು ಹಿಡಿದ ಶೂರರಾದ ಆ ರಾಕ್ಷಸರು ನಿನ್ನನ್ನು ಸುತ್ತುವರಿಯಬಹುದು. ಆಗ ನನ್ನನ್ನು ರಕ್ಷಿಸುತ್ತಿರುವ ನೀನು ಸಂಕಟಕ್ಕೊಳಗಾಗಬಹುದು. ॥ 50 ॥</p>
<p class="Shlok-Number" id="toc_marker-43-51">ಶ್ಲೋಕ - 51</p>
<p class="Shlok">ಸಾಯುಧಾ ಬಹವೋ ವ್ಯೋಮ್ನಿ ರಾಕ್ಷಸಾಸ್ತ್ವಂ ನಿರಾಯುಧಃ ।</p>
<p class="Shlok">ಕಥಂ ಶಕ್ಷ್ಯಸಿ ಸಂಯಾತುಂ ಮಾಂ ಚೈವ ಪರಿರಕ್ಷಿತುಮ್ ॥</p>
<p class="Text">ನೀನಾದರೋ ಒಬ್ಬಂಟಿಗನೂ, ನಿರಾಯುಧನೂ ಆಗಿರುವೆ. ರಾಕ್ಷಸರು ಅನೇಕರಿದ್ದು, ಆಯುಧಗಳನ್ನು ಧರಿಸಿರುವರು. ಅಂತಹ ಸ್ಥಿತಿಯಲ್ಲಿ, ನನ್ನನ್ನು ರಕ್ಷಿಸಿಕೊಂಡು ಮುಂದೆ ಸಾಗುವುದು ನಿನಗೆ ಹೇಗೆ ಸಾಧ್ಯವಾಗಬಹುದು? ॥ 51 ॥</p>
<p class="Shlok-Number" id="toc_marker-43-52">ಶ್ಲೋಕ - 52</p>
<p class="Shlok">ಯುಧ್ಯಮಾನಸ್ಯ ರಕ್ಷೋಭಿಸ್ತವ ತೈಃ ಕ್ರೂರಕರ್ಮಭಿಃ ।</p>
<p class="Shlok">ಪ್ರಪತೇಯಂ ಹಿ ತೇ ಪೃಷ್ಠಾದ್ಭಯಾರ್ತಾ ಕಪಿಸತ್ತಮ ॥</p>
<p class="Text">ಎಲೈ ಕಪಿವರಾ! ಕ್ರೂರ ಕರ್ಮಿಗಳಾದ ರಾಕ್ಷಸರಿಗೂ ನಿನಗೂ ಘೋರವಾದ ಯುದ್ಧವು ನಡೆಯುತ್ತಿರುವಾಗ, ನಾನು ಭಯಗೊಂಡು ನಿನ್ನ ಬೆನ್ನಿನಿಂದ ಕೆಳಕ್ಕೆ ಬಿದ್ದುಬಿಡಬಹುದು. ॥ 52 ॥</p>
<p class="Shlok-Number" id="toc_marker-43-53">ಶ್ಲೋಕ - 53</p>
<p class="Shlok">ಅಥ ರಕ್ಷಾಂಸಿ ಭೀಮಾನಿ ಮಹಾಂತಿ ಬಲವಂತಿ ಚ ।</p>
<p class="Shlok">ಕಥಂಚಿತ್ ಸಾಂಪರಾಯೇ ತ್ವಾಂ ಜಯೇಯುಃ ಕಪಿಸತ್ತಮ ॥</p>
<p class="Text">ವಾನರೋತ್ತಮನೇ! ಭಯಂಕರರಾದ, ಮಹಾಕಾಯರಾದ, ಮಹಾಬಲಿಷ್ಠರಾದ ರಾಕ್ಷಸರು ಹೇಗಾದರೂ ಮಾಡಿ ನಿನ್ನನ್ನು ಯುದ್ಧದಲ್ಲಿ ಜಯಿಸಬಹುದು. ॥ 53 ॥</p>
<p class="Shlok-Number" id="toc_marker-43-54">ಶ್ಲೋಕ - 54</p>
<p class="Shlok">ಅಥವಾ ಯುಧ್ಯಮಾನಸ್ಯ ಪತೇಯಂ ವಿಮುಖಸ್ಯ ತೇ ।</p>
<p class="Shlok">ಪತಿತಾಂ ಚ ಗೃಹೀತ್ವಾ ಮಾಂ ನಯೇಯುಃ ಪಾಪರಾಕ್ಷಸಾಃ ॥</p>
<p class="Text">ಹಾಗಲ್ಲದೇ ರಾಕ್ಷಸರೊಡನೆ ಯುದ್ಧ ಮಾಡುತ್ತಾ ನನ್ನ ರಕ್ಷಣೆಯಿಂದ ವಿಮುಖನಾಗುವ ನಿನ್ನ ಬೆನ್ನಿನಿಂದ ನಾನು ಕೆಳಕ್ಕೆ ಬೀಳಬಹುದು. ಹಾಗೇ ಬೀಳುತ್ತಿರುವ ನನ್ನನ್ನು ಪಾಪಿಷ್ಠರಾದ ರಾಕ್ಷಸರು ಹಿಡಿದು ಪುನಃ ರಾವಣನಲ್ಲಿಗೆ ಒಯ್ಯಲೂಬಹುದು. ॥ 54 ॥</p>
<p class="Shlok-Number" id="toc_marker-43-55">ಶ್ಲೋಕ - 55</p>
<p class="Shlok">ಮಾಂ ವಾ ಹರೇಯುಸ್ತ್ವದ್ಧಸ್ತಾದ್ವಿಶಸೇಯುರಥಾಪಿ ವಾ ।</p>
<p class="Shlok">ಅವ್ಯವಸ್ಥೌ ಹಿ ದೃಶ್ಯೇತೇ ಯುದ್ಧೇ ಜಯಪರಾಜಯೌ ॥</p>
<p class="Text">ಇಲ್ಲವೇ ನಿನ್ನ ಕೈಯಿಂದ ನನ್ನನ್ನು ಅವರು ಕಸಿದುಕೊಂಡು ಹೋಗಬಹುದು. ಅಥವಾ ನನ್ನನ್ನು ತುಂಡು-ತುಂಡಾಗಿ ಕತ್ತರಿಸಲೂಬಹುದು. ಯುದ್ಧದಲ್ಲಿ ಜಯಾಪಜಯಗಳು ಅಸ್ಥಿರವೆಂದು ಎಲ್ಲರೂ ತಿಳಿದಿರುವರಲ್ಲ! ॥ 55 ॥</p>
<p class="Shlok-Number" id="toc_marker-43-56">ಶ್ಲೋಕ - 56</p>
<p class="Shlok">ಅಹಂ ವಾಪಿ ವಿಪದ್ಯೇಯಂ ರಕ್ಷೋಭಿರಭಿತರ್ಜಿತಾ ।</p>
<p class="Shlok">ತ್ವತ್ಪ್ರಯತ್ನೋ ಹರಿಶ್ರೇಷ್ಠ ಭವೇನ್ನಿಷ್ಫಲ ಏವ ತು ॥</p>
<p class="Text">ರಾಕ್ಷಸರಿಂದ ಭಯಗೊಳಿಸಲ್ಪಟ್ಟ ನಾನು ಪ್ರಾಣಗಳನ್ನು ತೊರೆಯಬಹುದು. ಹಾಗೇನಾದರೂ ಆದರೆ ನಿನ್ನ ಎಲ್ಲ ಪ್ರಯತ್ನಗಳೂ ಪೂರ್ಣವಾಗಿ ನಿಷ್ಫಲವಾಗಿ ಬಿಡುತ್ತವೆ. ॥ 56 ॥</p>
<p class="Shlok-Number" id="toc_marker-43-57">ಶ್ಲೋಕ - 57</p>
<p class="Shlok">ಕಾಮಂ ತ್ವಮಸಿ ಪರ್ಯಾಪ್ತೋ ನಿಹಂತುಂ ಸರ್ವರಾಕ್ಷಸಾನ್ ।</p>
<p class="Shlok">ರಾಘವಸ್ಯ ಯಶೋ ಹೀಯೇತ್ತ್ವಯಾ ಶಸ್ತೈಸ್ತು ರಾಕ್ಷಸೈಃ ॥</p>
<p class="Text">ಕಪೀಶ್ವರನೇ! ಎಲ್ಲ ರಾಕ್ಷಸರನ್ನು ಸಂಹರಿಸಲು ನೀನು ಸಮರ್ಥನೇ ಆಗಿರುವೆ. ರಾಕ್ಷಸ ಯೋಧರೆಲ್ಲರನ್ನು ಕೊಂದು ನನ್ನನ್ನು ಕೊಂಡು ಹೋದರೆ ರಾಘವನ ಕೀರ್ತಿಗೆ ಕಳಂಕ ಬರುವುದಲ್ಲ! ॥ 57 ॥</p>
<p class="Shlok-Number" id="toc_marker-43-58">ಶ್ಲೋಕ - 58</p>
<p class="Shlok">ಅಥವಾದಾಯ ರಕ್ಷಾಂಸಿ ನ್ಯಸೇಯುಃ ಸಂವೃತೇ ಹಿ ಮಾಮ್ ।</p>
<p class="Shlok">ಯತ್ರ ತೇ ನಾಭಿಜಾನೀಯುರ್ಹರಯೋ ನಾಪಿ ರಾಘವೌ ॥</p>
<p class="Text">ಅಥವಾ ರಾಕ್ಷಸರು ನಿನ್ನನ್ನು ಪರಾಜಯಗೊಳಿಸಿ ನನ್ನನ್ನು ಕೊಂಡುಹೋಗಿ, ವಾನರರಿಗಾಗಲೀ, ರಾಮ- ಲಕ್ಷ್ಮಣರಿಗಾಗಲೀ ತಿಳಿಯದಂತಹ ರಹಸ್ಯ ಪ್ರದೇಶದಲ್ಲಿ ಇರಿಸಬಹುದು. ॥ 58 ॥</p>
<p class="Shlok-Number" id="toc_marker-43-59">ಶ್ಲೋಕ - 59</p>
<p class="Shlok">ಆರಂಭಸ್ತು ಮದರ್ಥೋಽಯಂ ತತಸ್ತವ ನಿರರ್ಥಕಃ ।</p>
<p class="Shlok">ತ್ವಯಾ ಹಿ ಸಹ ರಾಮಸ್ಯ ಮಹಾನಾಗಮನೇ ಗುಣಃ ॥</p>
<p class="Text">ಅದರಿಂದಾಗಿ ನನ್ನ ಬಿಡುಗಡೆಗಾಗಿ ನೀವು ಮಾಡುವ ಪ್ರಯತ್ನಗಳೆಲ್ಲವೂ ವ್ಯರ್ಥವಾಗುತ್ತವೆ. ಆದುದರಿಂದ ನಿನ್ನೊಡನೆ ಶ್ರೀರಾಮನು ಇಲ್ಲಿಗೆ ಬರುವುದೇ ಹೆಚ್ಚು ಸಮಂಜಸವಾಗಿದೆ. ॥ 59 ॥</p>
<p class="Shlok-Number" id="toc_marker-43-60">ಶ್ಲೋಕ - 60</p>
<p class="Shlok">ಮಯಿ ಜೀವಿತಮಾಯತ್ತಂ ರಾಘವಸ್ಯ ಮಹಾತ್ಮನಃ ।</p>
<p class="Shlok">ಭ್ರಾತೄಣಾಂ ಚ ಮಹಾ ಬಾಹೋ ತವ ರಾಜಕುಲಸ್ಯ ಚ ॥</p>
<p class="Text">ಮಹಾಬಾಹುವೇ! ಮಹಾ ತೇಜಸ್ವಿಯಾದ ರಾಘವನ, ಅವನ ತಮ್ಮಂದಿರಾದ ಲಕ್ಷ್ಮಣ-ಭರತ-ಶತ್ರುಘ್ನರ, ನಿನ್ನ ರಾಜನಾದ ಸುಗ್ರೀವನ, ಅವನ ಪರಿವಾರವೆಲ್ಲರ ಜೀವಿತವು ನನ್ನನ್ನೇ ಆಶ್ರಯಿಸಿ ನಿಂತಿದೆಯಲ್ಲ! ॥ 60 ॥</p>
<p class="Shlok-Number" id="toc_marker-43-61">ಶ್ಲೋಕ - 61</p>
<p class="Shlok">ತೌ ನಿರಾಶೌ ಮದರ್ಥಂ ತು ಶೋಕಸಂತಾಪಕರ್ಶಿತೌ ।</p>
<p class="Shlok">ಸಹ ಸರ್ವರ್ಕ್ಷಹರಿಭಿಸ್ತ್ಯಕ್ಷತಃ ಪ್ರಾಣಸಂಗ್ರಹಮ್ ॥</p>
<p class="Text"> ಶೋಕ ಸಂತಾಪಗಳಿಂದ ಸಂಕಟಪಡುತ್ತಿರುವ ರಾಮ-ಲಕ್ಷ್ಮಣರೀರ್ವರೂ ನನ್ನ ವಿಷಯದಲ್ಲಿ ನಿರಾಶರಾಗಿ, ಎಲ್ಲ ಕಪಿ-ಕರಡಿಗಳ ನಾಯಕರೊಡನೆ ಪ್ರಾಣತ್ಯಾಗ ಮಾಡುವರು. ॥ 61 ॥</p>
<p class="Shlok-Number" id="toc_marker-43-62">ಶ್ಲೋಕ - 62</p>
<p class="Shlok">ಭರ್ತುರ್ಭಕ್ತಿಂ ಪುರಸ್ಕೃತ್ಯ ರಾಮಾದನ್ಯಸ್ಯ ವಾನರ ।</p>
<p class="Shlok">ನಾಹಂ ಸ್ಪ್ರಷ್ಟುಂ ಸ್ವತೋ ಗಾತ್ರಂ ಇಚ್ಛೇಯಂ ವಾನರೋತ್ತಮ ॥</p>
<p class="Text">ವಾನರ ಶ್ರೇಷ್ಠನೇ! ನಿನ್ನೊಡನೆ ಬರದಿರಲು ಮುಖ್ಯವಾದ ಮತ್ತೊಂದು ಕಾರಣವೂ ಇದೆ. ಪತಿಭಕ್ತಿಯನ್ನೇ ಶ್ರೇಷ್ಠವೆಂದು ಭಾವಿಸಿರುವ ನಾನು ಶ್ರೀರಾಮನ ಹೊರತಾಗಿ ಬೇರೆ ಯಾರೇ ಪುರುಷನ ಶರೀರವನ್ನು ನಾನಾಗಿಯೇ ಪ್ರಾಣವಿರುವ ತನಕ ಮುಟ್ಟುವುದಿಲ್ಲ. ॥ 62 ॥</p>
<p class="Shlok-Number" id="toc_marker-43-63">ಶ್ಲೋಕ - 63</p>
<p class="Shlok">ಯದಹಂ ಗಾತ್ರ ಸಂಸ್ಪರ್ಶಂ ರಾವಣಸ್ಯ ಬಲಾದ್ಗತಾ ।</p>
<p class="Shlok">ಅನೀಶಾ ಕಿಂ ಕರಿಷ್ಯಾಮಿ ವಿನಾಥಾ ವಿವಶಾ ಸತೀ ॥</p>
<p class="Text"> ರಾವಣನು ಬಲವಂತವಾಗಿ ನನ್ನನ್ನು ಅಪಹರಿಸಿಕೊಂಡು ಹೋಗುವಾಗ ಅವನ ಶರೀರ ಸ್ಪರ್ಶವೇನೋ ನನಗುಂಟಾಯಿತು. ಆಗ ಪ್ರಾಣೇಶನಿಂದ ರಹಿತಳೂ, ರಕ್ಷಕರಿಲ್ಲದವಳೂ, ಅಸ್ವತಂತ್ರಳೂ ಆಗಿದ್ದ ನಾನು ಏನು ತಾನೇ ಮಾಡಲು ಸಾಧ್ಯವಿದ್ದಿತು? ॥ 63 ॥</p>
<p class="Shlok-Number" id="toc_marker-43-64">ಶ್ಲೋಕ - 64</p>
<p class="Shlok">ಯದಿ ರಾಮೋ ದಶಗ್ರೀವಮಿಹ ಹತ್ವಾ ಸಬಾಂಧವಮ್ ।</p>
<p class="Shlok">ಮಾಮಿತೋ ಗೃಹ್ಯ ಗಚ್ಛೇತ ತತ್ತಸ್ಯ ಸದೃಶಂ ಭವೇತ್ ॥</p>
<p class="Text">ಆದುದರಿಂದ ಶ್ರೀರಾಮನೇ ಇಲ್ಲಿಗೆ ಬಂದು ರಾಕ್ಷಸರ ಸಹಿತ ರಾವಣನನ್ನು ಸಂಹರಿಸಿ ನನ್ನನ್ನು ಕರಕೊಂಡು ಹೋದರೆ, ಅದು ಅವನ ಶೌರ್ಯ-ಪರಾಕ್ರಮಗಳಿಗೆ ತಕ್ಕುದಾದ ಕಾರ್ಯವಾಗುತ್ತದೆ. ॥ 64 ॥</p>
<p class="Shlok-Number" id="toc_marker-43-65">ಶ್ಲೋಕ - 65</p>
<p class="Shlok">ಶ್ರುತಾ ಹಿ ದೃಷ್ಟಾಶ್ಚ ಮಯಾ ಪರಾಕ್ರಮಾ</p>
<p class="Shlok"> ಮಹಾತ್ಮನಸ್ತಸ್ಯ ರಣಾವಮರ್ದಿನಃ ।</p>
<p class="Shlok">ನ ದೇವಗಂಧರ್ವಭುಜಂಗರಾಕ್ಷಸಾ</p>
<p class="Shlok"> ಭವಂತಿ ರಾಮೇಣ ಸಮಾ ಹಿ ಸಂಯುಗೇ ॥</p>
<p class="Text">ರಣರಂಗದಲ್ಲಿ ಶತ್ರುಗಳನ್ನು ಮರ್ದಿಸುವ ಮಹಾತ್ಮನಾದ ಶ್ರೀರಾಮನ ಪರಾಕ್ರಮಗಳನ್ನು ನಾನು ಬಹಳವಾಗಿ ಕೇಳಿದ್ದೇನೆ ಹಾಗೂ ಪ್ರತ್ಯಕ್ಷವಾಗಿ ನೋಡಿದ್ದೇನೆ. ಯುದ್ಧದಲ್ಲಿ ದೇವತೆಗಳಾಗಲೀ, ಗಂಧರ್ವರಾಗಲೀ, ಭುಜಂಗ-ರಾಕ್ಷಸರಾಗಲೀ ಯಾರೂ ಅವನಿಗೆ ಸಾಟಿಯಾಗಲಾರರು ॥ 65 ॥</p>
<p class="Shlok-Number" id="toc_marker-43-66">ಶ್ಲೋಕ - 66</p>
<p class="Shlok">ಸಮೀಕ್ಷ್ಯ ತಂ ಸಂಯತಿ ಚಿತ್ರಕಾರ್ಮುಕಂ</p>
<p class="Shlok">ಮಹಾಬಲಂ ವಾಸವತುಲ್ಯವಿಕ್ರಮಮ್ ।</p>
<p class="Shlok">ಸಲಕ್ಷ್ಮಣಂ ಕೋ ವಿಷಹೇತ ರಾಘವಂ</p>
<p class="Shlok">ಹುತಾಶನಂ ದೀಪ್ತಮಿವಾನಿಲೇರಿತಮ್ ॥</p>
<p class="Text">ಶ್ರೀರಾಮನು ಅದ್ಭುತವಾದ ಧನುಸ್ಸುಳ್ಳವನು. ಮಹಾ ಬಲಶಾಲಿಯು, ಪರಾಕ್ರಮದಲ್ಲಿ ದೇವೇಂದ್ರನಿಗಿಂತಲೂ ಮಿಗಿಲಾದವನು. ವಾಯುವಿನಿಂದಾಗಿ ದೇದೀಪ್ಯಮಾನವಾಗಿ ಪ್ರಜ್ವಲಿಸುವ ಅಗ್ನಿಯಂತೆ ಇರುವ, ಲಕ್ಷ್ಮಣ ಸಹಿತನಾದ ಆ ವೀರನನ್ನು ನೋಡಿ ಯಾರು ತಾನೇ ಸಂಗ್ರಾಮದಲ್ಲಿ ಅವನಿಗೆ ಇದಿರಾಗಿ ನಿಲ್ಲಬಲ್ಲರು? ॥ 66 ॥ </p>
<p class="Shlok-Number" id="toc_marker-43-67">ಶ್ಲೋಕ - 67</p>
<p class="Shlok">ಸಲಕ್ಷ್ಮಣಂ ರಾಘವಮಾಜಿಮರ್ದನಂ</p>
<p class="Shlok">ದಿಶಾಗಜಂ ಮತ್ತಮಿವ ವ್ಯವಸ್ಥಿತಮ್ ।</p>
<p class="Shlok">ಸಹೇತ ಕೋ ವಾನರಮುಖ್ಯ ಸಂಯುಗೇ</p>
<p class="Shlok">ಯುಗಾಂತಸೂರ್ಯಪ್ರತಿಮಂ ಶರಾರ್ಚಿಷಮ್ ॥</p>
<p class="Text">ವಾನರೋತ್ತಮನೇ! ಲಕ್ಷ್ಮಣನಿಂದ ಒಡಗೂಡಿರುವ, ಕದನ ರಂಗದಲ್ಲಿ ಶತ್ರುಗಳನ್ನು ಮರ್ದಿಸುವ, ಮದಿಸಿದ ದಿಗ್ಗಜದಂತೆ ನಿಂತಿರುವ, ಯುಗಾಂತದ ಸೂರ್ಯಕಿರಣ ಜ್ವಾಲೆಗಳಂತೆ ಬಾಣಗಳನ್ನು ಹೊಂದಿರುವ ಶ್ರೀರಾಮನ ಶರಪ್ರಹಾರವನ್ನು ಯುದ್ಧದಲ್ಲಿ ಯಾವನೂ ಸಹಿಸಲಾರನು. ॥ 67 ॥</p>
<p class="Shlok-Number" id="toc_marker-43-68">ಶ್ಲೋಕ - 68</p>
<p class="Shlok">ಸ ಮೇ ಹರಿಶ್ರೇಷ್ಠ ಸಲಕ್ಷ್ಮಣಂ ಪತಿಂ</p>
<p class="Shlok">ಸಯೂಥಪಂ ಕ್ಷಿಪ್ರಮಿಹೋಪಪಾದಯ ।</p>
<p class="Shlok">ಚಿರಾಯ ರಾಮಂ ಪ್ರತಿ ಶೋಕಕರ್ಶಿತಾಂ</p>
<p class="Shlok">ಕುರುಷ್ವ ಮಾಂ ವಾನರಮುಖ್ಯ ಹರ್ಷಿತಾಮ್ ॥</p>
<p class="Text">ಕಪಿಶ್ರೇಷ್ಠನೇ! ಲಕ್ಷ್ಮಣನಿಂದಲೂ, ವಾನರ ಸಮೂಹದಿಂದಲೂ ಒಡಗೂಡಿರುವ ನನ್ನ ಸ್ವಾಮಿಯನ್ನು ಬೇಗನೇ ಇಲ್ಲಿಗೆ ಕರಕೊಂಡು ಬಾ. ಬಹಳ ಕಾಲದಿಂದಲೂ ರಾಮವಿರಹ ಶೋಕದಿಂದ ಕೃಶರಾಗಿರುವೆ. ಶ್ರೀರಾಮನನ್ನು ಕರಕೊಂಡು ಬಂದು ನನಗೆ ಸಂತೋಷವನ್ನುಂಟು ಮಾಡು. ॥ 68 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಸಪ್ತತ್ರಿಂಶಃ ಸರ್ಗಃ ॥ 37 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಮೂವತ್ತೇಳನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-44">ಮೂವತ್ತೆಂಟನೆಯ ಸರ್ಗ</p>
<p class="Sub-Heading">ಸೀತಾದೇವಿಯು ಹನುಮಂತನಿಗೆ ಗುರುತಿಗಾಗಿ ಕಾಕಾಸುರನ ವೃತ್ತಾಂತವನ್ನು <br/>ಹೇಳಿ ಚೂಡಾಮಣಿಯನ್ನು ಕೊಟ್ಟಿದ್ದು</p>
<p class="Shlok-Number" id="toc_marker-44-1">ಶ್ಲೋಕ - 1</p>
<p class="Shlok">ತತಃ ಸ ಕಪಿಶಾರ್ದೂಲಸ್ತೇನ ವಾಕ್ಯೇನ ಹರ್ಷಿತಃ ।</p>
<p class="Shlok">ಸೀತಾಮುವಾಚ ತಚ್ಛ್ರುತ್ವಾ ವಾಕ್ಯಂ ವಾಕ್ಯವಿಶಾರದಃ ॥</p>
<p class="Text">ಬಳಿಕ ಕಪಿಶ್ರೇಷ್ಠನಾದ, ವಾಕ್ಯವಿಶಾರದನಾದ ಹನುಮಂತನು ಸೀತೆಯು ಹೇಳಿದ ಯುಕ್ತಿಯುಕ್ತವಾದ ಮಾತುಗಳಿಂದ ಬಹಳವಾಗಿ ಸಂತಸಗೊಂಡು ಆಕೆಯ ಬಳಿ ಇಂತೆಂದನು. ॥ 1 ॥</p>
<p class="Shlok-Number" id="toc_marker-44-2">ಶ್ಲೋಕ - 2</p>
<p class="Shlok">ಯುಕ್ತರೂಪಂ ತ್ವಯಾ ದೇವಿ ಭಾಷಿತಂ ಶುಭದರ್ಶನೇ ।</p>
<p class="Shlok">ಸದೃಶಂ ಸ್ತ್ರೀಸ್ವಭಾವಸ್ಯ ಸಾಧ್ವೀನಾಂ ವಿನಯಸ್ಯ ಚ ॥</p>
<p class="Text">ಮಂಗಳ ಸ್ವರೂಪಳಾದ ದೇವಿಯೇ! ನೀನಾಡಿದ ಮಾತು ಹೆಚ್ಚು ಸಮೀಚೀನವಾಗಿದೆ, ಯುಕ್ತವೂ ಆಗಿದೆ. ಅವು ಸ್ತ್ರೀಯರ ಸ್ವಭಾವಕ್ಕನುಸಾರವೂ, ಪಾತಿವ್ರತ್ಯ ವ್ರತಕ್ಕೂ ತಕ್ಕುದಾಗಿವೆ. ॥ 2 ॥ </p>
<p class="Shlok-Number" id="toc_marker-44-3">ಶ್ಲೋಕ - 3</p>
<p class="Shlok">ಸ್ತ್ರೀತ್ವಂ ನ ತು ಸಮರ್ಥಂ ಹಿ ಸಾಗರಂ ವ್ಯತಿವರ್ತಿತುಮ್ ।</p>
<p class="Shlok">ಮಾಮಧಿಷ್ಠಾಯ ವಿಸ್ತೀರ್ಣಂ ಶತಯೋಜನಮಾಯತಮ್ ॥</p>
<p class="Text"> ನನ್ನ ಬೆನ್ನಿನ ಮೇಲೆ ಕುಳಿತು ನೂರು ಯೋಜನೆಗಳುಳ್ಳ ಮಹಾಸಾಗರವನ್ನು ದಾಟುವುದು ಸ್ತ್ರೀಸಹಜವಾದ ಭಯ ಸ್ವಭಾವದಿಂದಾಗಿ ಶಕ್ಯವಾಗಲಾರದು. ॥ 3 ॥</p>
<p class="Shlok-Number" id="toc_marker-44-4">ಶ್ಲೋಕ - 4</p>
<p class="Shlok">ದ್ವಿತೀಯಂ ಕಾರಣಂ ಯಚ್ಚ ಬ್ರವೀಷಿ ವಿನಯಾನ್ವಿತೇ ।</p>
<p class="Shlok">ರಾಮಾದನ್ಯಸ್ಯ ನಾರ್ಹಾಮಿ ಸಂಸ್ಪರ್ಶಮಿತಿ ಜಾನಕಿ ॥</p>
<p class="Shlok-Number" id="toc_marker-44-5">ಶ್ಲೋಕ - 5</p>
<p class="Shlok">ಏತತ್ತೇ ದೇವಿ ಸದೃಶಂ ಪತ್ನ್ಯಾಸ್ತಸ್ಯ ಮಹಾತ್ಮನಃ ।</p>
<p class="Shlok">ಕಾ ಹ್ಯನ್ಯಾ ತ್ವಾಮೃತೇ ದೇವಿ ಬ್ರೂಯಾದ್ವಚನಮೀದೃಶಮ್ ॥ </p>
<p class="Text">ವಿನಯ ಸಂಪನ್ನಳಾದ ತಾಯೇ! ‘‘ರಾಮನ ಶರೀರವನ್ನು ಬಿಟ್ಟು ಬೇರೆಯವರ ಶರೀರವನ್ನು ನಾನಾಗಿ ಮುಟ್ಟಲು ನಾನು ಇಚ್ಛೆಪಡುವುದಿಲ್ಲ’’ ಎಂದು ಎರಡನೆಯ ಕಾರಣವನ್ನು ಕೊಟ್ಟಿರುವುದು ಮಹಾತ್ಮನಾದ ಶ್ರೀರಾಮನ ಪತ್ನಿಯಾದ ನಿನಗೆ ಸಮುಚಿತವಾದ ಮಾತೇ ಆಗಿದೆ. ನಿನ್ನ ಹೊರತಾಗಿ ಯಾವಳು ತಾನೇ ಇಂತಹ ಮಾತನ್ನು ಆಡಬಲ್ಲಳು? ॥ 4-5 ॥</p>
<p class="Shlok-Number" id="toc_marker-44-6">ಶ್ಲೋಕ - 6</p>
<p class="Shlok">ಶ್ರೋಷ್ಯತೇ ಚೈವ ಕಾಕುತ್ಸ್ಥಃ ಸರ್ವಂ ನಿರವಶೇಷತಃ ।</p>
<p class="Shlok">ಚೇಷ್ಟಿತಂ ಯತ್ತ್ವಯಾ ದೇವಿ ಭಾಷಿತಂ ಚ ಮಮಾಗ್ರತಃ ॥</p>
<p class="Text">ದೇವಿಯೇ! ಇಲ್ಲಿಯ ನಿನ್ನ ಚರ್ಯೆಗಳನ್ನು, ನೀನು ನುಡಿದ ಪ್ರತಿಯೊಂದು ಮಾತನ್ನೂ<span class="char-style-override-6">*</span> ಶ್ರೀರಾಮನಿಗೆ ವಿಶ್ವಾಸ ಹುಟ್ಟುವಂತೆ ನಾನು ಪೂರ್ಣವಾಗಿ ವಿವರಿಸುತ್ತೇನೆ. ॥ 6 ॥ </p>
<p class="Footnotes"><span class="char-style-override-6">*</span> ರಾವಣನು ನಿನ್ನನ್ನು ಭಯಪಡಿಸಿದ್ದು, ನೀನು ರಾವಣನನ್ನು ತೃಣೀಕರಿಸಿದ್ದು, ರಾಕ್ಷಸ ಸ್ತ್ರೀಯರು ನಿನ್ನನ್ನು ಬೆದರಿಸಿದ್ದು, ವಿರಹತಾಪವನ್ನು ತಾಳಲಾರದೆ ನೀನು ಪ್ರಾಣತ್ಯಾಗಕ್ಕೆ ಸಿದ್ಧವಾದುದನ್ನು, ನಿರಂತರ ಶ್ರೀರಾಮನನ್ನು ಧ್ಯಾನಿಸುತ್ತಿರುವುದನ್ನು, ನಿನ್ನ ಪಾತಿವ್ರತ್ಯ ಧರ್ಮಾಚರಣೆಯನ್ನು, ನೀನು ರಾಮನಿಗಾಗಿ ಹೇಳಿದ ಸಂದೇಶವನ್ನು ಮುಂತಾದ ಎಲ್ಲ ವಿಷಯಗಳನ್ನು ನಾನು ಯಥಾವತ್ತಾಗಿ ಶ್ರೀರಾಮನಿಗೆ ತಿಳಿಸುತ್ತೇನೆ. </p>
<p class="Shlok-Number" id="toc_marker-44-7">ಶ್ಲೋಕ - 7</p>
<p class="Shlok">ಕಾರಣೈರ್ಬಹುಭಿರ್ದೇವಿ ರಾಮಪ್ರಿಯಚಿಕೀರ್ಷಯಾ ।</p>
<p class="Shlok">ಸ್ನೇಹಪ್ರಸ್ಕನ್ನಮನಸಾ ಮಯೈತತ್ ಸಮುದೀರಿತಮ್ ॥</p>
<p class="Text">ಅಮ್ಮಾ! ನಿನಗೂ ಶ್ರೀರಾಮನಿಗೂ ಪ್ರಿಯವನ್ನುಂಟುಮಾಡಬೇಕೆಂಬ ಇಚ್ಛೆಯಿಂದಲೂ, ಸ್ನೇಹದಿಂದ ಕರಗಿದ ಮನಸ್ಸಿನಿಂದಲೂ, ನನ್ನ ಬೆನ್ನಮೇಲೆ ಕುಳಿತು ಶ್ರೀರಾಮನ ಸಮೀಪಕ್ಕೆ ಬರುವಂತೆ ನಿನಗೆ ಹೇಳಿದನು. ॥ 7 ॥</p>
<p class="Shlok-Number" id="toc_marker-44-8">ಶ್ಲೋಕ - 8</p>
<p class="Shlok">ಲಂಕಾಯಾ ದುಷ್ಪ್ರವೇಶತ್ವಾದ್ದುಸ್ತರತ್ವಾನ್ಮಹೋದಧೇಃ ।</p>
<p class="Shlok">ಸಾಮರ್ಥ್ಯಾದಾತ್ಮನಶ್ಚೆ ವ ಮಯೈತತ್ ಸಮುದೀರಿತಮ್ ॥</p>
<p class="Shlok-Number" id="toc_marker-44-9">ಶ್ಲೋಕ - 9</p>
<p class="Shlok">ಇಚ್ಛಾಮಿ ತ್ವಾಂ ಸಮಾನೇತುಮದ್ಯೈವ ರಘುಬಂಧುನಾ ।</p>
<p class="Shlok">ಗುರುಸ್ನೇಹೇನ ಭಕ್ತ್ಯಾ ಚ ನಾನ್ಯಥೈತದುದಾಹೃತಮ್ ॥</p>
<p class="Text">ಲಂಕೆಯನ್ನು ಇತರರಿಂದ ಪ್ರವೇಶಿಸಲು ದುಸ್ಸಾಧ್ಯವಾದುದರಿಂದಲೂ, ಮಹಾಸಮುದ್ರವನ್ನು ಇತರರಿಂದ ದಾಟಲು ಸಾಧ್ಯವಾಗದೇ ಇರುವುದರಿಂದ, ಪ್ರಕೃತದಲ್ಲಿ ನನ್ನ ಸಾಮರ್ಥ್ಯದ ಅರಿವಿನಿಂದಲೂ, ರಘುವಂಶೀಯರಿಗೆ ಆನಂದವನ್ನುಂಟುಮಾಡುವ ಶ್ರೀರಾಮನ ಬಳಿಗೆ ಈಗಲೇ ನಿನ್ನನ್ನು ಕರೆದೊಯ್ಯಲು ಆಶಿಸಿದೆನು. ಅಮ್ಮಾ! ನಾನು ಹೀಗೆ ಹೇಳಲು ನನಗೆ ರಾಮನಲ್ಲಿರುವ ಅಪಾರವಾದ ಸ್ನೇಹವೂ, ಗೌರವವೂ, ಭಕ್ತಿ-ಪ್ರಪತ್ತಿಗಳೇ ಕಾರಣ ಹೊರತು ಬೇರೆಯಾವ ಕಾರಣವೂ ಇಲ್ಲ. ॥ 8-9 ॥</p>
<p class="Shlok-Number" id="toc_marker-44-10">ಶ್ಲೋಕ - 10</p>
<p class="Shlok">ಯದಿ ನೋತ್ಸಹಸೇ ಯಾತುಂ ಮಯಾ ಸಾರ್ಧಮನಿಂದಿತೇ ।</p>
<p class="Shlok">ಅಭಿಜ್ಞಾನಂ ಪ್ರಯಚ್ಛ ತ್ವಂ ಜಾನೀಯಾದ್ರಾಘವೋ ಹಿ ಯತ್ ॥</p>
<p class="Text">ನನ್ನ ಸಂಗಡ ಬರಲು ಸಮ್ಮತವಿಲ್ಲದಿದ್ದರೆ, ಶ್ರೀರಾಮನು ಗುರುತಿಸಬಹುದಾದ, ನಿನ್ನ ನೆನಪನ್ನುಂಟುಮಾಡುವ ಯಾವುದಾದರೊಂದು ಅಭಿಜ್ಞಾನ (ಕುರುಹು)ವನ್ನು ಕರುಣಿಸು. ॥ 10 ॥</p>
<p class="Shlok-Number" id="toc_marker-44-11">ಶ್ಲೋಕ - 11</p>
<p class="Shlok">ಏವಮುಕ್ತಾ ಹನುಮತಾ ಸೀತಾ ಸುರಸುತೋಪಮಾ ।</p>
<p class="Shlok">ಉವಾಚ ವಚನಂ ಮಂದಂ ಬಾಷ್ಟಪ್ರಗ್ರಥಿತಾಕ್ಷರಮ್ ॥</p>
<p class="Text">ದೇವಕನ್ನಿಕೆಯಂತಿದ್ದ ಸೀತಾದೇವಿಯು ಹನುಮಂತನ ಮಾತುಗಳನ್ನು ಕೇಳಿ, ಬಿಕ್ಕಿ-ಬಿಕ್ಕಿ ಅಳುತ್ತಾ ಕಣ್ಣೀರು ಸುರಿಯುತ್ತಿದ್ದುದರಿಂದ ತಡೆ-ತಡೆದು ಮೆಲ್ಲಗೆ (ರಾಕ್ಷಸಿಯರು ಕೇಳದಂತೆ) ಹೀಗೆ ನುಡಿದಳು - ॥11॥</p>
<p class="Shlok-Number" id="toc_marker-44-12">ಶ್ಲೋಕ - 12</p>
<p class="Shlok">ಇದಂ ಶ್ರೇಷ್ಠಮಭಿಜ್ಞಾನಂ ಬ್ರೂಯಾಸ್ತ್ವಂ ತು ಮಮ ಪ್ರಿಯಮ್ ।</p>
<p class="Shlok">ಶೈಲಸ್ಯ ಚಿತ್ರಕೂಟಸ್ಯ ಪಾದೇ ಪೂರ್ವೋತ್ತರೇ ಪುರಾ ॥</p>
<p class="Shlok-Number" id="toc_marker-44-13">ಶ್ಲೋಕ - 13</p>
<p class="Shlok">ತಾಪಸಾಶ್ರಮವಾಸಿನ್ಯಾಃ ಪ್ರಾಜ್ಯಮೂಲಫಲೋದಕೇ ।</p>
<p class="Shlok">ತಸ್ಮಿನ್ ಸಿದ್ಧಾಶ್ರಿತೇ ದೇಶೇ ಮಂದಾಕಿನ್ಯಾ ಹ್ಯದೂರತಃ ॥</p>
<p class="Text">ವಾಯುಪುತ್ರನೇ! ನನ್ನ ನೆನಪನ್ನು ತರುವ ಶ್ರೇಷ್ಠವಾದ ಈ ಸನ್ನಿವೇಶವನ್ನು ಶ್ರೀರಾಮನಿಗೆ ವಿವರಿಸಿ ಹೇಳು. ಚಿತ್ರಕೂಟ ಪರ್ವತದ ಈಶಾನ್ಯ ದಿಕ್ಕಿನ ತಪ್ಪಲಿನಲ್ಲಿರುವ, ಫಲ-ಮೂಲ ಜಲಗಳಿಂದ ಸಮೃದ್ಧವಾದ, ಸಿದ್ಧರಿಂದ ಆಶ್ರಯಿಸಲ್ಪಡುತ್ತಿರುವ, ಮಂದಾಕಿನೀ ನದಿಗೆ ಸಮೀಪದಲ್ಲಿರುವ ತಪಸ್ವಿಗಳ ಆಶ್ರಮದಲ್ಲಿ ವಾಸಮಾಡುತ್ತಿದ್ದಾಗ ಜರುಗಿದ ಈ ಘಟನೆಯನ್ನು ನನ್ನ ಪ್ರಿಯನಿಗೆ ಯಥಾವತ್ತಾಗಿ ಹೇಳು. ॥ 12-13 ॥</p>
<p class="Shlok-Number" id="toc_marker-44-14">ಶ್ಲೋಕ - 14</p>
<p class="Shlok">ತಸ್ಯೋಪವನಷಂಡೇಷು ನಾನಾಪುಷ್ಪಸುಗಂಧಿಷು ।</p>
<p class="Shlok">ವಿಹೃತ್ಯ ಸಲಿಲಕ್ಲಿನ್ನಾ ತವಾಂಕೇ ಸಮುಪಾವಿಶಮ್ ॥</p>
<p class="Text">‘‘ರಾಘವಾ! ನಾನಾ ವಿಧವಾದ ಪುಷ್ಪಗಳಿಂದ ಸುಗಂಧಿತವಾಗಿದ್ದ ಆ ಚಿತ್ರಕೂಟ ಪರ್ವತದ ಉಪವನದಲ್ಲಿ ಬಹಳ ಹೊತ್ತಿನವರೆಗೆ ವಿಹರಿಸಿ ಬೆವರಿನಿಂದ ತೊಯ್ದುಹೋಗಿದ್ದ ನಾನು ನಿನ್ನ ತೊಡೆಯಲ್ಲಿ ಕುಳಿತುಕೊಂಡೆ. ॥ 14 ॥</p>
<p class="Shlok-Number" id="toc_marker-44-15">ಶ್ಲೋಕ - 15</p>
<p class="Shlok">ತತೋ ಮಾಂಸ ಸಮಾಯುಕ್ತೋ ವಾಯಸಃ ಪರ್ಯತುಂಡಯತ್ ।</p>
<p class="Shlok">ತಮಹಂ ಲೋಷ್ಟಮುದ್ಯಮ್ಯ ವಾರಯಾಮಿ ಸ್ಮ ವಾಯಸಮ್ ॥</p>
<p class="Text">ಅಷ್ಟರಲ್ಲಿ ಮಾಂಸಾಪೇಕ್ಷಿಯಾದ ಕಾಗೆಯೊಂದು ನನ್ನ ಸ್ತನಾಂತರದಲ್ಲಿ ಕೊಕ್ಕಿನಿಂದ ಕುಕ್ಕಿತು. ಆಗ ನಾನು ಅದನ್ನು ಹತ್ತಿರಕ್ಕೆ ಬರದಂತೆ ತಡೆಯಲು ಮಣ್ಣುಹೆಂಟೆಯನ್ನು ಅದರ ಕಡೆಗೆ ಎಸೆಯುತ್ತಾ ದೂರ ಓಡಿಸುತ್ತಿದ್ದೆ. ॥15॥</p>
<p class="Shlok-Number" id="toc_marker-44-16">ಶ್ಲೋಕ - 16</p>
<p class="Shlok">ದಾರಯನ್ ಸ ಚ ಮಾಂ ಕಾಕಸ್ತತ್ರೈವ ಪರಿಲೀಯತೇ ।</p>
<p class="Shlok">ನ ಚಾಪ್ಯುಪಾರಮನ್ಮಾಂಸಾತ್ ಭಕ್ಷಾರ್ಥೀ ಬಲಿಭೋಜನಃ ॥</p>
<p class="Text">ಆದರೆ ಆ ಕಾಗೆಯು ನನ್ನನ್ನು ಪದೇ-ಪದೇ ಬಾಧಿಸುತ್ತಿತ್ತು. ನನ್ನಿಂದ ತಪ್ಪಿಸಿಕೊಂಡು ಅಲ್ಲಲ್ಲೇ ತಿರುಗುತ್ತಿತ್ತು. ಮಾಂಸಭಕ್ಷಣದಲ್ಲಿ ಆಸಕ್ತವಾದ ಆ ಕಾಗೆಯು ತನ್ನ ಪ್ರಯತ್ನವನ್ನು ಬಿಡಲೊಲ್ಲದು. ॥16॥</p>
<p class="Shlok-Number" id="toc_marker-44-17">ಶ್ಲೋಕ - 17</p>
<p class="Shlok">ಉತ್ಕರ್ಷಂತ್ಯಾಂ ಚ ರಶನಾಂ ಕ್ರುದ್ಧಾಯಾಂ ಮಯಿ ಪಕ್ಷಿಣೇ ।</p>
<p class="Shlok">ಸ್ರಸ್ಯಮಾನೇ ಚ ವಸನೇ ತತೋ ದೃಷ್ಟಾ ತ್ವಯಾ ಹ್ಯಹಮ್ ॥</p>
<p class="Text">ನಾನು ಕೋಪದಿಂದ ಆ ವಾಯಸವನ್ನು ಓಡಿಸುತ್ತಿದ್ದಾಗ, ಸಡಲಿದ ಓಡ್ಯಾಣವನ್ನು ಬಿಗಿಗೊಳಿಸಿದಾಗ, ಜಾರುತ್ತಿದ್ದ ಸೀರೆಯನ್ನು ಸರಿಪಡಿಸಿಕೊಳ್ಳುತ್ತಿರುವಾಗ ನೀನು ನನ್ನನ್ನು ನೋಡಿ ಮುಗುಳ್ನಕ್ಕೆ. ॥17॥</p>
<p class="Shlok-Number" id="toc_marker-44-18">ಶ್ಲೋಕ - 18</p>
<p class="Shlok">ತ್ವಯಾಪಹಸಿತಾ ಚಾಹಂ ಕ್ರುದ್ಧಾ ಸಂಲಜ್ಜಿತಾ ತದಾ ।</p>
<p class="Shlok">ಭಕ್ಷಗೃಧ್ನೇನ ಕಾಕೇನ ದಾರಿದಾ ತ್ವಾಮುಪಾಗತಾ ॥</p>
<p class="Text">ಅದರಿಂದ ನನಗೆ ಕೋಪವು ನಾಚಿಕೆಯೂ ಆಯಿತು. ಮಾಂಸವನ್ನು ಭಕ್ಷಿಸುವುದರಲ್ಲಿಯೇ ಆಸಕ್ತವಾಗಿದ್ದ ಆ ಕಾಗೆಯು ನನ್ನನ್ನು ಬಹಳವಾಗಿ ಗಾಯಗೊಳಿಸಿತು. ಅದನ್ನು ಓಡಿಸುತ್ತಾ ನಿನ್ನ ಬಳಿಗೆ ಬಂದೆನು. ॥ 18 ॥</p>
<p class="Shlok-Number" id="toc_marker-44-19">ಶ್ಲೋಕ - 19</p>
<p class="Shlok">ಆಸೀನಸ್ಯ ಚ ತೇ ಶ್ರಾಂತಾ ಪುನರುತ್ಸಂಗಮಾವಿಶಮ್ ।</p>
<p class="Shlok">ಕ್ರುಧ್ಯಂತೀ ಚ ಪ್ರಹೃಷ್ಟೇನ ತ್ವಯಾಹಂ ಪರಿಸಾಂತ್ವಿತಾ ॥</p>
<p class="Text">ಆಯಾಸಗೊಂಡಿದ್ದ ನಾನು, ಕುಳಿತಿರುವ ನಿನ್ನ ತೊಡೆಯ ಮೇಲೆ ಪುನಃ ಕುಳಿತೆನು. ಕುಪಿತಳಾದ ನನ್ನನ್ನು ಮರುಕ್ಷಣದಲ್ಲೇ ನೀನು ಪ್ರಸನ್ನಗೊಳಿಸಲು ಸಂತೈಸಿದೆ. ॥ 19 ॥</p>
<p class="Shlok-Number" id="toc_marker-44-20">ಶ್ಲೋಕ - 20</p>
<p class="Shlok">ಬಾಷ್ಪ ಪೂರ್ಣಮುಖೀ ಮಂದಂ ಚಕ್ಷುಷೀ ಪರಿಮಾರ್ಜತೀ ।</p>
<p class="Shlok">ಲಕ್ಷಿತಾಹಂ ತ್ವಯಾ ನಾಥ ವಾಯಸೇನ ಪ್ರಕೋಪಿತಾ ॥</p>
<p class="Text">ಕಾಗೆಯಿಂದ ಕುಕ್ಕಿಸಿಕೊಂಡು ಕೋಪಗೊಂಡಿದ್ದ ನನ್ನ ಮುಖವೆಲ್ಲವೂ ಕಣ್ಣೀರಿನಿಂದ ತೊಯ್ದು ಹೋಗಿತ್ತು. ಕಂಬನಿಗಳನ್ನು ನಾನು ಮೆಲ್ಲನೆ ಒರೆಸಿಕೊಳ್ಳುವಾಗ ಅದನ್ನು ನೀನು ನೋಡಿದೆ. ॥20॥</p>
<p class="Shlok-Number" id="toc_marker-44-21">ಶ್ಲೋಕ - 21</p>
<p class="Shlok">ಪರಿಶ್ರಮಾತ್ ಪ್ರಸುಪ್ತಾ ಚ ರಾಘವಾಂಕೇಪ್ಯಹಂ ಚಿರಮ್ ।</p>
<p class="Shlok">ಪರ್ಯಾಯೇಣ ಪ್ರಸುಪ್ತಶ್ಚ ಮಮಾಂಕೇ ಭರತಾಗ್ರಜಃ ॥</p>
<p class="Text">ಆಯಾಸದಿಂದಾಗಿ ನಾನು ಬಹಳ ಹೊತ್ತಿನವರೆಗೆ ನಿನ್ನ ತೊಡೆಯಲ್ಲೇ ಮಲಗಿದ್ದೆನು. ನಾನು ಎಚ್ಚರಗೊಂಡ ನಂತರ ಭರತಾಗ್ರಜನಾದ ನೀನು ನನ್ನ ತೊಡೆಯ ಮೇಲೆ ಮಲಗಿದೆ. ॥21॥</p>
<p class="Shlok-Number" id="toc_marker-44-22">ಶ್ಲೋಕ - 22</p>
<p class="Shlok">ಸ ತತ್ರ ಪುನರೇವಾಥ ವಾಯಸಃ ಸಮುಪಾಗಮತ್ ।</p>
<p class="Shlok">ತತಃ ಸುಪ್ತಪ್ರಬುದ್ಧಾಂ ಮಾಂ ರಾಘವಾಂಕಾತ್ ಸಮುತ್ಥಿತಾಮ್ ॥</p>
<p class="Text">ಅದಾದ ಬಳಿಕ ಪುನಃ ಆ ಕಾಗೆಯು ಅಲ್ಲಿಗೆ ಹಾರಿ ಬಂದು ಕುಳಿತುಕೊಂಡಿತು. ಸ್ವಲ್ಪ ಹೊತ್ತು ಶ್ರೀರಾಮನು ಮಡಿಲಲ್ಲಿ ಮಲಗಿಕೊಂಡಿದ್ದಾಗ ಆ ಕಾಗೆಯು ವೇಗವಾಗಿ ನನ್ನನ್ನು ಸಮೀಪಿಸಿ, ಕಾಲುಗುರುಗಳಿಂದ ನನ್ನ ಎದೆಯನ್ನು ಗಾಯಗೊಳಿಸಿತು. ॥ 22 ॥</p>
<p class="Shlok-Number" id="toc_marker-44-23">ಶ್ಲೋಕ - 23</p>
<p class="Shlok">ವಾಯಸಃ ಸಹಸಾಗಮ್ಯ ವಿದದಾರ ಸ್ತನಾಂತರೇ ।</p>
<p class="Shlok">ಪುನಃ ಪುನರಥೋತ್ಪತ್ಯ ವಿದದಾರ ಸ ಮಾಂ ಭೃಶಮ್ ॥</p>
<p class="Text">ಅದು ಪದೇ-ಪದೇ ಹಾರಿ-ಹಾರಿ ನನ್ನನ್ನು ಕುಕ್ಕಿ ಬಾಧಿಸುತ್ತಲೇ ಇತ್ತು. ಆಗ ಶ್ರೀರಾಮನ ಮೇಲೆ ನನ್ನ ವಕ್ಷಸ್ಥಳದಿಂದ ಸ್ರವಿಸುತ್ತಿದ್ದ ರಕ್ತಬಿಂದುಗಳು ಬಿದ್ದುವು. ॥ 23 ॥</p>
<p class="Shlok-Number" id="toc_marker-44-24">ಶ್ಲೋಕ - 24</p>
<p class="Shlok">ತತಃ ಸಮುಕ್ಷಿತೋ ರಾಮೋ ಮುಕ್ತೈಃ ಶೋಣಿತಬಿಂದುಭಿಃ ।</p>
<p class="Shlok">ವಾಯಸೇನ ತತಸ್ತೇನ ಬಲವತ್ ಕ್ಲಿಶ್ಯಮಾನಯಾ ॥</p>
<p class="Text">ಆಗ ಆ ವಾಯಸದಿಂದ ಬಾಧೆಪಡುತ್ತಿದ್ದ ನಾನು ಸಕಲೈಶ್ವರ್ಯ ಸಂಪನ್ನನೂ, ಅರಿಸೂದನೂ ಆದ ಶ್ರೀರಾಮನನ್ನು ಗಾಢನಿದ್ದೆಯಿಂದ ಎಬ್ಬಿಸಿದೆನು. ॥ 24 ॥</p>
<p class="Shlok-Number" id="toc_marker-44-25">ಶ್ಲೋಕ - 25</p>
<p class="Shlok">ಸ ಮಯಾ ಬೋಧಿತಃ ಶ್ರೀಮಾನ್ ಸುಖಸುಪ್ತಃ ಪರಂತಪಃ ।</p>
<p class="Shlok">ಸ ಮಾಂ ದೃಷ್ಟ್ವಾ ಮಹಾಬಾಹುರ್ವಿತುನ್ನಾಂ ಸ್ತನಯೋಸ್ತದಾ ॥</p>
<p class="Text">ಆಗ ಆ ಕಾಗೆಯಿಂದ ಸ್ತನಗಳ ಮಧ್ಯದಲ್ಲಿ ಪೀಡಿಸುತ್ತಿರುವುದನ್ನು ನೋಡಿದ ಮಹಾಬಾಹುವಾದ ರಾಮನು ರೊಚ್ಚಿಗೆದ್ದ ವಿಷಸರ್ಪವು ಬುಸುಗುಟ್ಟುವಂತೆ, ಕ್ರುದ್ಧನಾಗಿ ನಿಟ್ಟಿಸುರುಬಿಡುತ್ತಾ ಇಂತೆಂದನು. ॥ 25 ॥</p>
<p class="Shlok-Number" id="toc_marker-44-26">ಶ್ಲೋಕ - 26</p>
<p class="Shlok">ಆಶೀವಿಷ ಇವ ಕ್ರುದ್ಧಃ ಶ್ವಸನ್ ವಾಕ್ಯಮಭಾಷತ ।</p>
<p class="Shlok">ಕೇನ ತೇ ನಾಗನಾಸೋರು ವಿಕ್ಷತಂ ವೈ ಸ್ತನಾಂತರಮ್ ॥</p>
<p class="Text">ಎಲೈ ಸುಂದರಿ ಸೀತಾ! ನಿನ್ನ ಸ್ಥನಗಳ ಮಧ್ಯಭಾಗದಲ್ಲಿ ಪರಚಿ ಗಾಯಗೊಳಿಸಿದವರು ಯಾರು? ಕೋಪಗೊಂಡಿರುವ ಐದು ಹೆಡೆಗಳ ಮಹಾಸರ್ಪದೊಡನೆ ಯಾವನು ಹೀಗೆ ಆಟವಾಡುತ್ತಿರುವನು? ॥ 26 ॥</p>
<p class="Shlok-Number" id="toc_marker-44-27">ಶ್ಲೋಕ - 27</p>
<p class="Shlok">ಕಃ ಕ್ರೀಡತಿ ಸರೋಷೇಣ ಪಂಚವಕ್ತ್ರೇಣ ಭೋಗಿನಾ ।</p>
<p class="Shlok">ವೀಕ್ಷಮಾಣಸ್ತತಸ್ತಂ ವೈ ವಾಯುಸಂ ಸಮುದೈಕ್ಷತ ॥</p>
<p class="Text">ಶ್ರೀರಾಮನು ಹೀಗೆ ಹೇಳಿ ಸುತ್ತಲೂ ಪರಿಕಿಸಿ ನೋಡುತ್ತಿರುವಾಗ, ರಕ್ತಸಿಕ್ತವಾದ ತೀಕ್ಷ್ಣವಾದ ಕಾಲುಗುರುಗಳಿರುವ ಕಾಗೆಯೊಂದು ಇದಿರ್ಗಡೆ ಕುಳಿತಿರುವುದನ್ನು ನೋಡಿದನು. ॥ 27 ॥</p>
<p class="Shlok-Number" id="toc_marker-44-28">ಶ್ಲೋಕ - 28</p>
<p class="Shlok">ನಖೈಃ ಸರುಧಿರೈಸ್ತಿಕ್ಷ್ಣೈರ್ಮಾಮೇವಾಭಿಮುಖಂ ಸ್ಥಿತಮ್ ।</p>
<p class="Shlok">ಪುತ್ರಃ ಕಿಲ ಸ ಶಕ್ರಸ್ಯ ವಾಯಸಃ ಪತತಾಂ ವರಃ ॥</p>
<p class="Text">ಆ ಕಾಗೆಯು ಇಂದ್ರನ ಮಗನು. ವಾಯುವೇಗಕ್ಕೆ ಸಮವೇಗವುಳ್ಳ ಆ ಇಂದ್ರಪುತ್ರನು ಶ್ರೀರಾಮನನ್ನು ನೋಡಿ ತನ್ನ ರಕ್ಷಣೆಗಾಗಿ ಸ್ವಲ್ಪದೂರ ಹಾರಿ ಹೋಗಿ ಕುಳಿತುಕೊಂಡಿತು. ॥ 28 ॥</p>
<p class="Shlok-Number" id="toc_marker-44-29">ಶ್ಲೋಕ - 29</p>
<p class="Shlok">ಧರಾಂ ತರಗತಃ ಶೀಘ್ರಂ ಪವನಸ್ಯ ಗತೌ ಸಮಃ ।</p>
<p class="Shlok">ತತಸ್ತಸ್ಮಿನ್ ಮಹಾಬಾಹುಃ ಕೋಪಸಂವರ್ತಿತೇಕ್ಷಣಃ ॥</p>
<p class="Text">ಬಳಿಕ ಮಹಾಬುದ್ಧಿಶಾಲಿಯೂ, ಮಹಾಬಾಹುವೂ ಆದ, ರಾಮನ ಕಣ್ಣುಗಳು ಕೋಪದಿಂದ ಗರ-ಗರನೆ ತಿರುಗುತ್ತಿವೆಯೋ ಎಂಬಂತಿದ್ದ ಅವನು ಆ ಕಾಗೆಯನ್ನು ಚೆನ್ನಾಗಿ ಶಿಕ್ಷಿಸಲು ನಿರ್ಣಯಿಸಿದನು. ॥29॥ </p>
<p class="Shlok-Number" id="toc_marker-44-30">ಶ್ಲೋಕ - 30</p>
<p class="Shlok">ವಾಯಸೇ ಕೃತವಾನ್ ಕ್ರೂರಾಂ ಮತಿಂ ಮತಿಮತಾಂ ವರಃ ।</p>
<p class="Shlok">ಸ ದರ್ಭಂ ಸಂಸ್ತರಾದ್ಗೃಹ್ಯ ಬ್ರಾಹ್ಮೇಣಾಸೇಣ ಯೋಜಯತ್ ॥</p>
<p class="Text">ಅಲ್ಲಿಯೇ ಹಾಸಿದ್ದ ದರ್ಭೆಯಲ್ಲಿ ಒಂದು ದರ್ಭೆಯನ್ನು ಎತ್ತಿಕೊಂಡು ಅದನ್ನು ಬ್ರಹ್ಮಾಸದಿಂದ ಅಭಿಮಂತ್ರಿಸಿದನು. ಆ ಬ್ರಹ್ಮಾಸವು ಪ್ರಳಯಾಗ್ನಿಯೋಪಾದಿಯಲ್ಲಿ ಪ್ರಜ್ವಲಿಸುತ್ತಾ ಕಾಗೆಯನ್ನು ಎದುರಿಸಿ ನಿಂತಿತು. ॥ 30 ॥</p>
<p class="Shlok-Number" id="toc_marker-44-31">ಶ್ಲೋಕ - 31</p>
<p class="Shlok">ಸ ದೀಪ್ತ ಇವ ಕಾಲಾಗ್ನಿರ್ಜಜ್ವಾಲಾಭಿಮುಖೋ ದ್ವಿಜಮ್ ।</p>
<p class="Shlok">ಸ ತಂ ಪ್ರದೀಪ್ತಂ ಚಿಕ್ಷೇಪ ದರ್ಭಂ ತಂ ವಾಯಸಂ ಪ್ರತಿ ॥</p>
<p class="Text"> ಮತ್ತೆ ರಾಮನು ಆ ಪ್ರಜ್ವಲಿಸುತ್ತಿರುವ ದರ್ಭೆಯನ್ನು (ಬ್ರಹ್ಮಾಸವನ್ನು) ಕಾಗೆಯ ಮೇಲೆ ಪ್ರಯೋಗಿಸಿದನು. ಆಗ ಆ ಇಷಿಕಾಸವು (ದರ್ಭಾಸವು) ಆಕಾಶದಲ್ಲಿ ಹಾರಿಹೋಗುತ್ತಿದ್ದ ಕಾಗೆಯನ್ನು ಎಡೆಬಿಡದೆ ಹಿಂಬಾಲಿಸಿತು. ॥ 31 ॥</p>
<p class="Shlok-Number" id="toc_marker-44-32">ಶ್ಲೋಕ - 32</p>
<p class="Shlok">ತತಸ್ತಂ ವಾಯಸಂ ದರ್ಭಃ ಸೋಂಬರೇನುಜಗಾಮ ಹ ।</p>
<p class="Shlok">ಅನುಸೃಷ್ಟಸ್ತದಾ ಕಾಕೋ ಜಗಾಮ ವಿವಿಧಾಂ ಗತಿಮ್ ॥</p>
<p class="Text">ಹಾಗೆ ಆ ಅಸವು ಹಿಂಬಾಲಿಸಸುತ್ತಿರುವಾಗ ಆ ಕಾಗೆಯು ಒದಗಿದ ಆಪತ್ತಿನಿಂದ ತಪ್ಪಿಸಿಕೊಳ್ಳಲು ಅನೇಕ ಕಡೆಗಳಲ್ಲಿ ಸುತ್ತಾಡಿತು. ತನ್ನನ್ನು ರಕ್ಷಿಸಿಕೊಳ್ಳಲು ಭೂಲೋಕವೇ ಮೊದಲ್ಗೊಂಡು ಸತ್ಯಲೋಕದವರೆಗಿನ ಎಲ್ಲ ಲೋಕಗಳನ್ನು ತಿರುಗಿತು. ॥32॥</p>
<p class="Shlok-Number" id="toc_marker-44-33">ಶ್ಲೋಕ - 33</p>
<p class="Shlok">ತ್ರಾಣಕಾಮ ಇಮಂ ಲೋಕಂ ಸರ್ವಂ ವೈ ವಿಚಚಾರ ಹ ।</p>
<p class="Shlok">ಸ ಪಿತ್ರಾ ಚ ಪರಿತ್ಯಕ್ತಃ ಸುರೈಃ ಸರ್ವೈರ್ಮಹರ್ಷಿಭಿಃ ॥</p>
<p class="Shlok-Number" id="toc_marker-44-34">ಶ್ಲೋಕ - 34</p>
<p class="Shlok">ತ್ರೀನ್ ಲೋಕಾನ್ ಸಂಪರಿಕ್ರಮ್ಯ ತಮೇವ ಶರಣಂ ಗತಃ ।</p>
<p class="Shlok">ಸ ತಂ ನಿಪತಿತಂ ಭೂಮೌ ಶರಣ್ಯಃ ಶರಣಾ ಗತಮ್ ॥</p>
<p class="Text">ತಂದೆಯಾದ ದೇವೇಂದ್ರನು, ಇತರ ದೇವತೆಗಳು, ಮಹರ್ಷಿಗಳು ಆ ಕಾಗೆಯನ್ನು ರಕ್ಷಿಸಲು ತಮ್ಮ ಅಶಕ್ತತೆಯನ್ನು ಪ್ರಕಟಪಡಿಸಿದರು. ಹಾಗೆ ಅದು ಮೂರು ಲೋಕಗಳಲ್ಲಿಯೂ ಸಂಚರಿಸಿ, ತನ್ನನ್ನು ರಕ್ಷಿಸುವವರು ಯಾರೂ ಇಲ್ಲವೆಂದು ಅರಿತು, ತಿರುಗಿ ಬಂದು ಶ್ರೀರಾಮನಿಗೆ ಶರಣಾಯಿತು. ಶರಣಾಗತ ರಕ್ಷಕನಾದ ಆ ರಾಘವನು ಶರಣಾಗತನಾಗಿ ನೆಲದ ಮೇಲೆ ಬಿದ್ದಿರುವ ಕಾಗೆಯನ್ನು ಅದು ವಧಾರ್ಹವೇ ಆಗಿದ್ದರೂ ಅದನ್ನು ರಕ್ಷಿಸಿದನು. ॥33-34॥</p>
<p class="Shlok-Number" id="toc_marker-44-35">ಶ್ಲೋಕ - 35</p>
<p class="Shlok">ವಧಾರ್ಹಮಪಿ ಕಾಕುತ್ಸ್ಥಃ ಕೃಪಯಾ ಪರ್ಯಪಾಲಯತ್ ।</p>
<p class="Shlok">ಪರಿದ್ಯೂನಂ ವಿಷಣ್ಣಂ ಚ ಸ ತಮಾಯಾಂತಮಬ್ರವೀತ್ ॥</p>
<p class="Shlok-Number" id="toc_marker-44-36">ಶ್ಲೋಕ - 36</p>
<p class="Shlok">ಮೋಘಂ ಕರ್ತುಂ ನ ಶಕ್ಯಂ ತು ಬ್ರಾಹ್ಮಮಸ್ತ್ರಂ ತದುಚ್ಯತಾಮ್ ।</p>
<p class="Shlok">ಹಿನಸ್ತು ದಕ್ಷಿಣಾಕ್ಷಿ ತ್ವಚ್ಛರ ಇತ್ಯಥ ಸೋಬ್ರವೀತ್ ॥</p>
<p class="Shlok-Number" id="toc_marker-44-37">ಶ್ಲೋಕ - 37</p>
<p class="Shlok">ತತಸ್ತಸ್ಯಾಕ್ಷಿ ಕಾಕಸ್ಯ ಹಿನಸ್ತಿ ಸ್ಮ ಸ ದಕ್ಷಿಣಮ್ ।</p>
<p class="Shlok">ದತ್ತ್ವಾಸ ದಕ್ಷಿಣಂ ನೇತ್ರಂ ಪ್ರಾಣೇಭ್ಯಃ ಪರಿರಕ್ಷಿತಃ ॥</p>
<p class="Text">ಪಶ್ಚಾತ್ತಾಪದಿಂದ ಶಕ್ತಿಗುಂದಿ ವಿಷಣ್ಣವದನನಾಗಿ ತನಗೆ ಶರಣಾದ ಆ ಕಾಗೆಯ ಬಳಿ ಶ್ರೀರಾಮನು ಇಂತೆಂದನು - ‘‘ನಾನು ಪ್ರಯೋಗಿಸಿದ ಬ್ರಹ್ಮಾಸವು ವ್ಯರ್ಥವಾಗದು. ಆದುದರಿಂದ ಏನು ಮಾಡಬಹುದೋ ತಿಳಿಸು.’’ - ಮತ್ತೆ ಆ ಕಾಗೆಯು - ‘‘ನಿನ್ನ ಬ್ರಹ್ಮಾಸವು ನನ್ನನ್ನು ಕೊಲ್ಲದಿರಲಿ’’ ಎಂದು ನುಡಿಯಿತು. ಆಗ ಶ್ರೀರಾಮನು ಆ ಕಾಗೆಯ ಬಲಗಣ್ಣನ್ನು ಬ್ರಹ್ಮಾಸಕ್ಕೆ ಬಲಿಗೊಟ್ಟನು. ಆ ವಾಯಸವೂ ಕೂಡ ತನ್ನ ಬಲ ಕಣ್ಣನ್ನು ಒಪ್ಪಿಸಿಕೊಟ್ಟು ಪ್ರಾಣಗಳನ್ನು ಉಳಿಸಿಕೊಂಡಿತು. (ಅಂದಿನಿಂದ ಕಾಗೆಯು ಒಕ್ಕಣ್ಣನೆಂದೇ ಪ್ರಸಿದ್ಧಿ ). ॥35-37॥</p>
<p class="Shlok-Number" id="toc_marker-44-38">ಶ್ಲೋಕ - 38</p>
<p class="Shlok">ಸ ರಾಮಾಯ ನಮಸ್ಕೃತ್ವಾ ರಾಜ್ಞೇ ದಶರಥಾಯ ಚ ।</p>
<p class="Shlok">ವಿಸೃಷ್ಟಸ್ತೇತ ವೀರೇಣ ಪ್ರತಿಪೇದೇ ಸ್ವಮಾಲಯಮ್ ॥</p>
<p class="Text">ಅನಂತರ ಆ ಕಾಕಾಸುರನು ವೀರವರನಾದ ಶ್ರೀರಾಮಚಂದ್ರ ಪ್ರಭುವಾದ ನಿನಗೆ ನಮಸ್ಕರಿಸಿದನು ಮತ್ತೆ ನಿನ್ನ ತಂದೆಯಾದ ದಶರಥ ಮಹಾರಾಜನನ್ನು ಮನಸ್ಸಿನಲ್ಲೇ ವಂದಿಸಿ, ನಿನ್ನ ಅಪ್ಪಣೆಯನ್ನು ಪಡೆದು ತನ್ನ ಭವನವಾದ ಇಂದ್ರಲೋಕಕ್ಕೆ ಹೊರಟುಹೋಯಿತು. ॥38॥ </p>
<p class="Shlok-Number" id="toc_marker-44-39">ಶ್ಲೋಕ - 39</p>
<p class="Shlok">ಮತ್ಕೃತೇ ಕಾಕಮಾತ್ರೇ ತು ಬ್ರಹ್ಮಾಸ್ತ್ರಂ ಸಮುದೀರಿತಮ್ ।</p>
<p class="Shlok">ಕಸ್ಮಾದ್ಯೋ ಮಾಹರೇತ್ ತ್ವತ್ತಃ ಕ್ಷಮಸೇ ತಂ ಮಹೀಪತೇ ॥</p>
<p class="Text">ಮಹೀಪತೇ! ನನ್ನ ಸಲುವಾಗಿ ಕ್ಷುದ್ರವಾದ ಒಂದು ಕಾಗೆಯ ಮೇಲೆ ನೀನು ಬ್ರಹ್ಮಾಸವನ್ನು ಪ್ರಯೋಗಿಸಿದೆ. ಸ್ವಾಮಿ! ನನ್ನನ್ನು ಅಪಹರಿಸಿದ ಈ ರಾವಣನನ್ನು ಸಂಹರಿಸಲು ಉಪೇಕ್ಷಿಸಿದುದರ ಕಾರಣವೇನು? ಇದನ್ನು ನೀನು ಹೇಗೆ ಸಹಿಸುತ್ತಿರುವೆ? ॥ 39 ॥</p>
<p class="Shlok-Number" id="toc_marker-44-40">ಶ್ಲೋಕ - 40</p>
<p class="Shlok">ಸ ಕುರುಷ್ವ ಮಹೋತ್ಸಾಹಃ ಕೃಪಾಂ ಮಯಿ ನರರ್ಷಭ ।</p>
<p class="Shlok">ತ್ವಯಾ ನಾಥವತೀ ನಾಥ ಹ್ಯನಾಥಾ ಇವ ದೃಶ್ಯತೇ ॥</p>
<p class="Text">ಓ ಪ್ರಾಣನಾಥಾ! ನೀನು ಮಹಾ ಪುರುಷನು. ಹೆಚ್ಚಾದ ಉತ್ಸಾಹ ಶಕ್ತಿಯುಳ್ಳವನು. ಇಲ್ಲಿ ನಿನ್ನ ಧರ್ಮಪತ್ನಿಯು ದಿಕ್ಕಿಲ್ಲದವಳಂತೆ ಬಿದ್ದಿರುವಳು. ನನ್ನ ಮೇಲೆ ಕೃಪೆದೋರು. ‘‘ದೀನರ ಮೇಲೆ ಕರುಣೆ ತೋರುವುದೇ ಪರಮ ಧರ್ಮವು’’ ಎಂದು ನೀನೇ ನನಗೆ ತಿಳಿಸಿರುವೆ. ನಿನ್ನ ಪರಾಕ್ರಮ ವೈಭವಗಳನ್ನೂ, ಮಹೋತ್ಸಾಹ ಶಕ್ತಿಯನ್ನೂ, ಮಹಾಬಲ ಸಂಪನ್ನತೆಯನ್ನೂ ನಾನು ಅರಿತಿರುವೆನು. ॥ 40 ॥</p>
<p class="Shlok-Number" id="toc_marker-44-41">ಶ್ಲೋಕ - 41</p>
<p class="Shlok">ಆನೃಶಂಸ್ಯಂ ಪರೋ ಧರ್ಮಸ್ತ್ವತ್ತ ಏವ ಮಯಾ ಶ್ರುತಃ ।</p>
<p class="Shlok">ಜಾನಾಮಿ ತ್ವಾಂ ಮಹಾವೀರ್ಯಂ ಮಹೋತ್ಸಾಹಂ ಮಹಾಬಲಮ್ ॥</p>
<p class="Text"> ನಿನ್ನ ಗುಣಗಳೂ, ಕರ್ಮಗಳೂ ದಿವ್ಯವೂ ಅನಂತವೂ ಆಗಿವೆ. ಅವು ಊಹೆಗೂ ನಿಲುಕದು. ನಿನ್ನನ್ನು ಯಾರೂ ಕ್ಷೋಭೆಗೊಳಿಸಲಾರರು. ಗಾಂಭೀರ್ಯದಲ್ಲಿ ಸಮುದ್ರದಂತೆ ಇರುವವನು. ಸಮುದ್ರಗಳಿಂದ ಆವೃತವಾದ ಭೂಮಂಡಲಕ್ಕೆ ಒಡೆಯನು. ಐಶ್ವರ್ಯದಲ್ಲಿ ದೇವೇಂದ್ರನಿಗೆ ಸಮಾನನು. ॥ 41 ॥</p>
<p class="Shlok-Number" id="toc_marker-44-42">ಶ್ಲೋಕ - 42</p>
<p class="Shlok">ಅಪಾರಪಾರಮಕ್ಷೋಭ್ಯಂ ಗಾಂಭೀರ್ಯಾತ್ಸಾಗರೋಪಮಮ್ ।</p>
<p class="Shlok">ಭರ್ತಾರಂ ಸಸಮುದ್ರಾಯಾ ಧರಣ್ಯಾ ವಾಸವೋಪಮಮ್ ॥</p>
<p class="Text">ನೀನು ಅಸ್ತ್ರವಿದ್ಯೆಯನ್ನು ಅರಿತವರಲ್ಲಿ ಶ್ರೇಷ್ಠನು. ಸತ್ಯಪರಾಕ್ರಮನು. ಮಹಾಬಲಶಾಲಿ. ಹೀಗೆಲ್ಲ ಆಗಿದ್ದರೂ ರಾಕ್ಷಸರ ಮೇಲೆ ಏಕೆ ಶಸ್ತ್ರ ಪ್ರಯೋಗಿಸುವುದಿಲ್ಲ? ॥ 42 ॥ </p>
<p class="Shlok-Number" id="toc_marker-44-43">ಶ್ಲೋಕ - 43</p>
<p class="Shlok">ಏವಮಸ್ತ್ರವಿದಾಂ ಶ್ರೇಷ್ಠಃ ಸತ್ವವಾನ್ ಬಲವಾನಪಿ ।</p>
<p class="Shlok">ಕಿಮರ್ಥಮಸ್ತ್ರಂ ರಕ್ಷಸ್ಸು ನ ಯೋಜಯಸಿ ರಾಘವ ॥</p>
<p class="Shlok-Number" id="toc_marker-44-44">ಶ್ಲೋಕ - 44</p>
<p class="Shlok">ನ ನಾಗಾ ನಾಪಿ ಗಂಧರ್ವಾನಾಸುರಾ ನ ಮರುದ್ಗಣಾಃ ।</p>
<p class="Shlok">ರಾಮಸ್ಯ ಸಮರೇ ವೇಗಂ ಶಕ್ತಾಃ ಪ್ರತಿಸಮೀಹಿತುಮ್ ॥</p>
<p class="Shlok-Number" id="toc_marker-44-45">ಶ್ಲೋಕ - 45</p>
<p class="Shlok">ತಸ್ಯ ವೀರ್ಯವತಃ ಕಶ್ಚಿದ್ ಯದ್ಯಸ್ತಿ ಮಯಿ ಸಂಭ್ರಮಃ ।</p>
<p class="Shlok">ಕಿಮರ್ಥಂ ನ ಶರೈಸ್ತೀಕ್ಷ್ಣೈಃ ಕ್ಷಯಂ ನಯತಿ ರಾಕ್ಷಸಾನ್ ॥</p>
<p class="Text"> ನಾಗ-ಗಂಧರ್ವ - ರಾಕ್ಷಸರೇ ಆಗಲೀ, ಮರುತ್ತುಗಳೇ ಆಗಲೀ, ಯುದ್ಧದಲ್ಲಿ ಶ್ರೀರಾಮನಾದ ನಿನ್ನ ಅಸ್ತ್ರಗಳ ವೇಗವನ್ನು ತಡೆಯಲು ಶಕ್ತರಲ್ಲ. ಅಂತಹ ವಿರ್ಯವಂತನಾದ ನಿನಗೆ ನನ್ನ ಮೇಲೆ ಸ್ವಲ್ಪವಾದರೂ ಕರುಣೆ ಇದ್ದಿದ್ದರೆ, ತೀಕ್ಷ್ಣವಾದ ಬಾಣಗಳಿಂದ ನನಗೆ ಉಪಟಳವನ್ನು ಕೊಡುತ್ತಿರುವ ರಾಕ್ಷಸರನ್ನು ಏಕೆ ನಾಶಮಾಡುತ್ತಿಲ್ಲ? ಮಹಾಬಲಿಷ್ಠನೂ, ವೀರನೂ, ಶತ್ರುತಾಪಕನೂ ಆದ ಲಕ್ಷ್ಮಣನು ಅಣ್ಣನ ಅನುಜ್ಞೆಯನ್ನು ಪಡೆದು ನನ್ನ ರಕ್ಷಣೆಗಾಗಿ ಏಕೆ ಪ್ರಯತ್ನಿಸುವುದಿಲ್ಲ? ॥ 43-45 ॥</p>
<p class="Shlok-Number" id="toc_marker-44-46">ಶ್ಲೋಕ - 46</p>
<p class="Shlok">ಭ್ರಾತುರಾದೇಶಮಾದಾಯ ಲಕ್ಷ್ಮಣೋ ವಾ ಪರಂತಪಃ ।</p>
<p class="Shlok">ಕಸ್ಯ ಹೇತೋರ್ನಮಾಂ ವೀರಃ ಪರಿತ್ರಾತಿ ಮಹಾಬಲಃ ॥</p>
<p class="Shlok-Number" id="toc_marker-44-47">ಶ್ಲೋಕ - 47</p>
<p class="Shlok">ಯದಿ ತೌ ಪುರುಷವ್ಯಾಘ್ರೌ ವಾಯ್ವಗ್ನಿಸಮತೇಜಸೌ ।</p>
<p class="Shlok">ಸುರಾಣಾಮಪಿ ದುರ್ಧರ್ಷೌ ಕಿಮರ್ಥಂ ಮಾಮುಪೇಕ್ಷತಃ ॥</p>
<p class="Shlok-Number" id="toc_marker-44-48">ಶ್ಲೋಕ - 48</p>
<p class="Shlok">ಮಮೈವ ದುಷ್ಕೃತಂ ಕಿಂಚಿನ್ಮಹದಸ್ತಿ ನ ಸಂಶಯಃ ।</p>
<p class="Shlok">ಸಮರ್ಥಾವಪಿ ತೌ ಯನ್ಮಾಂ ನಾವೇಕ್ಷೇತೇ ಪರಂತಪೌ ॥</p>
<p class="Text">ದೇವತೆಗಳಿಂದಲೂ ಎದುರಿಸಲು ಅಸಾಧ್ಯರಾದ, ಅಗ್ನಿ-ವಾಯುಗಳ ತೇಜಸ್ಸಿಗೂ, ಬಲಸಂಪನ್ನತೆಗೂ ಸಮಾನರಾಗಿದ್ದರೂ, ಪುರುಷ ಸಿಂಹರಾದ ಆ ರಾಜಕುಮಾರರು ನನ್ನನ್ನೇಕೆ ಉಪೇಕ್ಷಿಸುತ್ತಿದ್ದಾರೆ? ನಾನು ಹಿಂದೆ ಮಾಡಿದ ಪಾಪಗಳು ಮಹತ್ತಾಗಿಯೇ ಇರಬೇಕು. ಇದರಲ್ಲಿ ಸಂದೇಹವೇ ಇಲ್ಲ. ಇಲ್ಲದಿದ್ದರೆ ಶತ್ರುಗಳನ್ನು ಸಂಹರಿಸಲು ಹೆಚ್ಚಿನ ಸಮರ್ಥರಾಗಿದ್ದ ಅವರು ನನ್ನ ಕಡೆಗೆ ಏಕೆ ತಿರುಗಿನೋಡುವುದಿಲ್ಲ? (ಹನುಮಂತ! ಹೀಗೆಲ್ಲಾ ನಾನು ಹೇಳಿದೆನೆಂದು ನನ್ನೊಡೆಯನಿಗೆ ಹೇಳು.) ॥ 46-48 ॥ </p>
<p class="Shlok-Number" id="toc_marker-44-49">ಶ್ಲೋಕ - 49</p>
<p class="Shlok">ವೈದೇಹ್ಯಾ ವಚನಂ ಶ್ರುತ್ವಾ ಕರುಣಂ ಸಾಶ್ರುಭಾಷಿತಮ್ ।</p>
<p class="Shlok">ಅಥಾಬ್ರವೀನ್ಮಹಾತೇಜಾ ಹನುಮಾನ್ ಮಾರುತಾತ್ಮಜಃ ॥</p>
<p class="Shlok-Number" id="toc_marker-44-50">ಶ್ಲೋಕ - 50</p>
<p class="Shlok">ತ್ವಚ್ಛೋಕವಿಮುಖೋ ರಾಮೋ ದೇವಿ ಸತ್ಯೇನ ಮೇ ಶಪೇ ।</p>
<p class="Shlok">ರಾಮೇ ದುಃಖಾ ಭಿಪನ್ನೇ ಚ ಲಕ್ಷ್ಮಣಃ ಪರಿತಪ್ಯತೇ ॥</p>
<p class="Text">ವೈದೇಹಿಯು ಕಣ್ಣೀರು ಸುರಿಸುತ್ತಾ ಕರುಣಾಜನಕವಾದ ರೀತಿಯಲ್ಲಿ ಹೇಳಿದ ಮಾತುಗಳನ್ನು ಕೇಳಿ ಕಪಿನಾಯಕನಾದ ಮಹಾ ತೇಜಸ್ವಿಯಾದ ಹನುಮಂತನು ಇಂತೆಂದನು ‘‘ದೇವಿಯೇ! ನಿನ್ನ ವಿರಹಶೋಕದಿಂದಾಗಿ ಶ್ರೀರಾಮನು ಎಲ್ಲ ವಿಷಯಗಳಿಂದಲೂ ವಿಮುಖನಾಗಿದ್ದಾನೆ. ಈ ಮಾತನ್ನು ನಾನು ಆಣೆಯಿಟ್ಟು ಹೇಳುತ್ತಿದ್ದೇನೆ. ಶ್ರೀರಾಮನು ದುಃಖಪಡುತ್ತಿದ್ದರೆ ಲಕ್ಷ್ಮಣನೂ ಪರಿತಪಿಸುತ್ತಿರುತ್ತಾನೆ. ॥ 49-50 ॥</p>
<p class="Shlok-Number" id="toc_marker-44-51">ಶ್ಲೋಕ - 51</p>
<p class="Shlok">ಕಥಂಚಿದ್ಭವತೀ ದೃಷ್ಟಾ ನ ಕಾಲಃ ಪರಿಶೋಚಿತುಮ್ ।</p>
<p class="Shlok">ಇಮಂ ಮುಹೂರ್ತಂ ದುಃಖಾನಾಂ ದ್ರಕ್ಷ್ಯಸ್ಯಂತಮನಿಂದಿತೇ ॥</p>
<p class="Shlok-Number" id="toc_marker-44-52">ಶ್ಲೋಕ - 52</p>
<p class="Shlok">ತಾವುಭೌ ಪುರುಷವ್ಯಾಘ್ರೌ ರಾಜಪುತ್ರೌ ಮಹಾಬಲೌ ।</p>
<p class="Shlok">ತ್ವದ್ಧರ್ಶನಕೃತೋತ್ಸಾಹೌ ಲಂಕಾಂ ಭಸ್ಮೀಕರಿಷ್ಯತಃ ॥</p>
<p class="Text">ಪೂಜ್ಯಳೇ! ಹೇಗೋ ನೀನು ಕಾಣಿಸಿಕೊಂಡಿರುವೆ. ನೀನಿರುವ ಸ್ಥಳವೂ ತಿಳಿದುಹೋಗಿದೆ. ಆದ್ದರಿಂದ ದುಃಖಿಸುವ ಸಮಯವಿದಲ್ಲ. ದುಃಖಿಸಬೇಕಾದ ಕಾಲ ಕಳೆದುಹೋಯಿತು. ಈಗಿನಿಂದಲೇ ನೀನು ನಿನ್ನ ದುಃಖಕ್ಕೆ ಕೊನೆಯನ್ನು ಕಾಣುವೆ. ನಿನ್ನನ್ನು ನೋಡುವುದಕ್ಕಾಗಿ ಹೆಚ್ಚು ಕಾತರರಾಗಿರುವ, ಮಹಾ ಬಲಿಷ್ಠರಾದ, ಪುರುಷಸಿಂಹರಾದ ರಾಮ-ಲಕ್ಷ್ಮಣರು ನಿನ್ನನ್ನು ಪಡೆಯುವುದಕ್ಕಾಗಿ ಲಂಕೆಯನ್ನೇ ಸುಟ್ಟು ಬೂದಿ ಮಾಡುವರು. ॥ 51-52 ॥</p>
<p class="Shlok-Number" id="toc_marker-44-53">ಶ್ಲೋಕ - 53</p>
<p class="Shlok">ಹತ್ವಾ ಚ ಸಮರೇ ಕ್ರೂರಂ ರಾವಣಂ ಸಹಬಾಂಧವಮ್ ।</p>
<p class="Shlok">ರಾಘವಸ್ತ್ವಾಂ ವಿಶಾಲಾಕ್ಷಿ ನೇಷ್ಯತಿ ಸ್ವಾಂ ಪುರೀಂ ಪ್ರತಿ ॥</p>
<p class="Text">ರಾಘವನು ಅತ್ಯಂತ ಕ್ರೂರಿಯಾದ ರಾವಣನನ್ನು ಸಮರಾಂಗಣದಲ್ಲಿ ಸಪರಿವಾರ ಸಹಿತ ಸಂಹರಿಸಿ, ವಿಶಾಲಾಕ್ಷಿಯಾದ ನಿನ್ನನ್ನು ಅಯೋಧ್ಯೆಗೆ ಕರೆದೊಯ್ಯುತ್ತಾನೆ. ॥ 53 ॥</p>
<p class="Shlok-Number" id="toc_marker-44-54">ಶ್ಲೋಕ - 54</p>
<p class="Shlok">ಬ್ರೂಹಿ ಯದ್ರಾಘವೋ ವಾಚ್ಯೋ ಲಕ್ಷ್ಮಣಶ್ಚ ಮಹಾಬಲಃ । </p>
<p class="Shlok">ಸುಗ್ರೀವೋ ವಾಪಿ ತೇಜಸ್ವೀ ಹರಯೋಽಪಿ ಸಮಾಗತಾಃ ॥</p>
<p class="Text">ಒಡೆಯನಾದ ರಾಮನಿಗೆ, ಮಹಾಬಲಶಾಲಿಯಾದ ಲಕ್ಷ್ಮಣನಿಗೆ, ತೇಜಸ್ವಿಯಾದ ಸುಗ್ರೀವನಿಗೂ, ಸಮುದ್ರ ತೀರದಲ್ಲಿ ಕಾಯುತ್ತಿರುವ ವಾನರ ವೀರರಿಗೆ, ನಾನು ಹೋದಾಗ ಏನು ಹೇಳಬೇಕೆಂಬ ಸಂದೇಶವನ್ನು ತಿಳಿಸಿರಿ. ॥ 54 ॥ </p>
<p class="Shlok-Number" id="toc_marker-44-55">ಶ್ಲೋಕ - 55</p>
<p class="Shlok">ಇತ್ಯುಕ್ತವತಿ ತಸ್ಮಿಂಶ್ಚ ಸೀತಾ ಸುರಸುತೋಪಮಾ ।</p>
<p class="Shlok">ಉವಾಚ ಶೋಕಸಂತಪ್ತಾ ಹನುಮಂತಂ ಪ್ಲವಂಗಮಮ್ ॥</p>
<p class="Text">ಹನುಮಂತನು ಹೀಗೆ ಹೇಳಿದ ಬಳಿಕ ದಿವ್ಯಭಾಮಿನಿಯಂತೆ ಒಪ್ಪುತ್ತಿದ್ದು ಶೋಕಸಂತಪ್ತಳಾದ ಸೀತಾದೇವಿಯು ಆ ವಾನರ ಶ್ರೇಷ್ಠನ ಬಳಿ ಪುನಃ ಹೇಳತೊಡಗಿದಳು. ‘‘ಮನನಶೀಲಳಾದ ಕೌಸಲ್ಯೆಯು ಲೋಕಕ್ಕೆ ಒಡೆಯನಾದ ಶ್ರೀರಾಮನನ್ನು ಹಡೆದಿದ್ದಳೋ, ಅವನಿಗೆ ನನ್ನ ಪರವಾಗಿ ಕುಶಲವನ್ನು ಕೇಳು. ಹಾಗೆಯೇ ನನ್ನ ಸಲುವಾಗಿ ತಲೆಬಾಗಿ ನಮಸ್ಕರಿಸು. ॥55॥</p>
<p class="Shlok-Number" id="toc_marker-44-56">ಶ್ಲೋಕ - 56</p>
<p class="Shlok">ಕೌಸಲ್ಯಾ ಲೋಕಭರ್ತಾರಂ ಸುಷುವೇ ಯಂ ಮನಸ್ವಿನೀ ।</p>
<p class="Shlok">ತಂ ಮಮಾರ್ಥೇ ಸುಖಂ ಪೃಚ್ಛ ಶಿರಸಾ ಚಾಭಿವಾದಯ ॥</p>
<p class="Shlok-Number" id="toc_marker-44-57">ಶ್ಲೋಕ - 57</p>
<p class="Shlok">ವಿಸೃಜ್ಯ ಸರ್ವರತ್ನಾನಿ ಪ್ರಿಯಾ ಯಾಶ್ಚ ವರಾಂಗನಾಃ ।</p>
<p class="Shlok">ಐಶ್ಚರ್ಯಂ ಚ ವಿಶಾಲಾಯಾಂ ಪೃಥಿವ್ಯಾಮಪಿ ದುರ್ಲಭಮ್ ॥</p>
<p class="Text">ದಿವ್ಯ ಪುಷ್ಪಮಾಲಿಕೆಗಳನ್ನೂ, ವಿವಿಧ ಭೋಗ್ಯ ವಸ್ತುಗಳನ್ನೂ, ಪ್ರೀತಿಪಾತ್ರಳಾದ ಭಾರ್ಯೆಯನ್ನೂ, ಅವಳ ಸುಖವನ್ನೂ, ವಿಶಾಲವಾದ ಭೂಮಂಡಲದಲ್ಲಿ ದುರ್ಲಭವಾದ ಐಶ್ವರ್ಯವನ್ನು ತ್ಯಜಿಸಿ, ತಂದೆ-ತಾಯಿಯರನ್ನು ಗೌರವಿಸಿ, ಅವರ ಅನುಗ್ರಹ-ಆಶೀರ್ವಾದಗಳನ್ನು ಹೊಂದಿ, ತನ್ನ ತಾಯಿಯಾದ ಸುಮಿತ್ರಾದೇವಿಗೆ ಕೀರ್ತಿಯನ್ನು ತಂದುಕೊಟ್ಟ ಲಕ್ಷ್ಮಣನು ಶ್ರೀರಾಮನನ್ನು ಅನುಸರಿಸಿ, ವನವಾಸಕ್ಕಾಗಿ ಬಂದನು. ಧರ್ಮಾತ್ಮನಾದ ಅವನು ದೊರೆತ ಸುಖಜೀವನವನ್ನು ಪರಿತ್ಯಜಿಸಿ, ಅಣ್ಣನಾದ ಶ್ರೀರಾಮನಿಗೆ ವನದಲ್ಲಿ ಅನುಕೂಲವಾದ ಸೇವೆಗಳನ್ನು ಮಾಡುತ್ತಾ ಅವನೊಂದಿಗೆ ನಡೆದನು. ॥ 56-57 ॥</p>
<p class="Shlok-Number" id="toc_marker-44-58">ಶ್ಲೋಕ - 58</p>
<p class="Shlok">ಪಿತರಂ ಮಾತರಂ ಚೈವ ಸಂಮಾನ್ಯಾಭಿಪ್ರಸಾದ್ಯ ಚ ।</p>
<p class="Shlok">ಅನುಪ್ರವ್ರಜಿತೋ ರಾಮಂ ಸುಮಿತ್ರಾ ಯೇನ ಸುಪ್ರಜಾಃ ॥</p>
<p class="Shlok-Number" id="toc_marker-44-59">ಶ್ಲೋಕ - 59</p>
<p class="Shlok">ಆನುಕೂಲ್ಯೇನ ಧರ್ಮಾತ್ಮಾ ತ್ಯಕ್ತ್ವಾ ಸುಖಮನುತ್ತಮಮ್ ।</p>
<p class="Shlok">ಅನುಗಚ್ಛತಿ ಕಾಕುತ್ಸ್ಥಂ ಭ್ರಾತರಂ ಪಾಲಯನ್ ವನೇ ॥</p>
<p class="Shlok-Number" id="toc_marker-44-60">ಶ್ಲೋಕ - 60</p>
<p class="Shlok">ಸಿಂಹಸ್ಕಂಧೋ ಮಹಾಬಾಹುರ್ಮನಸ್ವೀ ಪ್ರಿಯದರ್ಶನಃ ।</p>
<p class="Shlok">ಪಿತೃವದ್ವರ್ತತೇ ರಾಮೇ ಮಾತೃವನ್ಮಾಂ ಸಮಾಚರನ್ ॥</p>
<p class="Text">ಅವನು ಸಿಂಹದಂತೆ ಭುಜಬಲವುಳ್ಳವನು. ದೀರ್ಘಬಾಹುವು, ಬುದ್ಧಿವಂತನೂ, ಕಡು ಚೆಲುವನೂ ಆಗಿರುವನು. ಲಕ್ಷ್ಮಣನು ಶ್ರೀರಾಮನನ್ನು ತಂದೆಯೆಂದೂ, ನನ್ನನ್ನು ತಾಯಿಯೆಂದೂ ಭಾವಿಸಿ ನಡೆದುಕೊಳ್ಳುವನು. ರಾವಣನು ನನ್ನನ್ನು ಅಪಹರಿಸಿ, ಇಲ್ಲಿಗೆ ತಂದಿರುವ ವಿಷಯವನ್ನು ತಿಳಿಯನು. ಅವನು ಹಿರಿಯರ ಸೇವೆ ಮಾಡುವವನು. ಶುಭಲಕ್ಷಣಗಳಿಂದೊಡಗೂಡಿದವನೂ, ಕೀರ್ತಿಶಾಲಿಯೂ, ಮಿತಭಾಷಿಯೂ ಆಗಿರುವನು. ಆ ರಾಜಕುಮಾರನು ಶ್ರೀರಾಮನಿಗೆ ಅತ್ಯಂತ ಪ್ರೀತಿಪಾತ್ರನು. ನನ್ನ ರಕ್ಷಣೆಯ ವಿಷಯದಲ್ಲಿ ಮಾವನವರಾದ ದಶರಥ ಮಹಾರಾಜರಂತೆ ಇರುವವನು. ವನವಾಸದ ಸಮಯದಲ್ಲಿ ಅವನು ಗೈದ ಸೇವೆಯಿಂದ ನನಗೆ ಅತ್ತೆ-ಮಾವಂದಿರ ಕೊರತೆಯೇ ಕಂಡು ಬಂದಿಲ್ಲ. ॥ 58-60 ॥</p>
<p class="Shlok-Number" id="toc_marker-44-61">ಶ್ಲೋಕ - 61</p>
<p class="Shlok">ಹ್ರಿಯಮಾಣಾಂ ತದಾ ವೀರೋ ನ ತು ಮಾಂ ವೇದ ಲಕ್ಷ್ಮಣಃ ।</p>
<p class="Shlok">ವೃದ್ಧೋಪಸೇವೀ ಲಕ್ಷ್ಮೀವಾನ್ ಶಕ್ತೋ ನ ಬಹುಭಾಷಿತಾ ॥</p>
<p class="Shlok-Number" id="toc_marker-44-62">ಶ್ಲೋಕ - 62</p>
<p class="Shlok">ರಾಜಪುತ್ರಃ ಪ್ರಿಯಃ ಶ್ರೇಷ್ಠಃ ಸದೃಶಃ ಶ್ವಶುರಸ್ಯ ಮೇ ।</p>
<p class="Shlok">ಮತ್ತಃ ಪ್ರಿಯತರೋ ನಿತ್ಯಂ ಭ್ರಾತಾ ರಾಮಸ್ಯ ಲಕ್ಷ್ಮಣಃ ॥</p>
<p class="Text">ಸೋದರನಾದ ಲಕ್ಷ್ಮಣನು ಶ್ರೀರಾಮನಿಗೆ ನನಗಿಂತಲೂ ಹೆಚ್ಚಾದ ಪ್ರಿಯನಾದವನು. ಒಪ್ಪಿಸಿದ ಪ್ರತಿಯೊಂದು ಕಾರ್ಯವನ್ನು ಆ ವೀರನು ಆಗಲೇ ದಕ್ಷನಾಗಿ ನೆರವೇರಿಸುವವನು. ಅವನನ್ನು ನೋಡಿ ಶ್ರೀರಾಮನು ಸ್ವರ್ಗಸ್ಥನಾದ ತನ್ನ ತಂದೆಯ ನೆನಪನ್ನೂ ಕೂಡ ಮರೆತು ಹೋಗುವನು. ಅಂತಹ ಲಕ್ಷ್ಮಣನಿಗೆ ನಾನು ಕೇಳಿದೆನೆಂದು ಕ್ಷೇಮಸಮಾಚಾರವನ್ನು ನನ್ನ ಮಾತಿನಲ್ಲೇ ತಿಳಿಸು. ॥ 61- 62 ॥</p>
<p class="Shlok-Number" id="toc_marker-44-63">ಶ್ಲೋಕ - 63</p>
<p class="Shlok">ನಿಯುಕ್ತೋ ಧುರಿ ಯಸ್ಯಾಂ ತು ತಾಮುದ್ವಹತಿ ವೀರ್ಯವಾನ್ ।</p>
<p class="Shlok">ಯಂ ದೃಷ್ಟ್ವಾ ರಾಘವೋ ನೈವ ವೃತ್ತಮಾರ್ಯಮನುಸ್ಮರೇತ್ ॥</p>
<p class="Shlok-Number" id="toc_marker-44-64">ಶ್ಲೋಕ - 64</p>
<p class="Shlok">ಸ ಮಮಾರ್ಥಾಯ ಕುಶಲಂ ವಕ್ತವ್ಯೋ ವಚನಾನ್ಮಮ ।</p>
<p class="Shlok">ಮೃದುರ್ನಿತ್ಯಂ ಶುಚಿರ್ದಕ್ಷಃ ಪ್ರಿಯೋ ರಾಮಸ್ಯ ಲಕ್ಷ್ಮಣಃ ॥</p>
<p class="Text">ಎಲೈ ವಾನರಶ್ರೇಷ್ಠಾ! ಶ್ರೀರಾಮನಿಗೆ ಪ್ರಿಯನೂ, ವಿಧೇಯನೂ, ಯಾವಾಗಲೂ ಮೃದು ಸ್ವಭಾವವುಳ್ಳವನೂ, ಪವಿತ್ರವಾಗಿ ಇರುವವನೂ, ಸರ್ವಸಮರ್ಥನೂ ಆದ ಲಕ್ಷ್ಮಣನು ನನ್ನ ದುಃಖಗಳನ್ನು ಪರಿಹರಿಸುವುದಕ್ಕಾಗಿ, ಶ್ರೀರಾಮನು ನನ್ನನ್ನು ಇಲ್ಲಿಂದ ಕರೆದುಕೊಂಡು ಹೋಗುವುದಕ್ಕಾಗಿ ನೀನೇ ಪ್ರೇರೇಪಿಸಬೇಕು. ಈ ಕಾರ್ಯ ನಿರ್ವಹಣೆಗಾಗಿ ನೀನೇ ದಕ್ಷನಾಗಿರುವೆ. ॥63-64॥</p>
<p class="Shlok-Number" id="toc_marker-44-65">ಶ್ಲೋಕ - 65</p>
<p class="Shlok">ಯಥಾ ಹಿ ವಾನರಶ್ರೇಷ್ಠ ದುಃಖಕ್ಷಯಕರೋ ಭವೇತ್ ।</p>
<p class="Shlok">ತ್ವಮಸ್ಮಿನ್ ಕಾರ್ಯನಿರ್ಯೋಗೇ ಪ್ರಮಾಣಂ ಹರಿಸತ್ತಮ ॥</p>
<p class="Shlok-Number" id="toc_marker-44-66">ಶ್ಲೋಕ - 66</p>
<p class="Shlok">ರಾಘವಸ್ತ್ವತ್ಸಮಾರಂಭಾನ್ಮಯಿ ಯತ್ನಪರೋ ಭವೇತ್ ।</p>
<p class="Shlok">ಇದಂ ಬ್ರೂಯಾಶ್ಚ ಮೇ ನಾಥಂ ಶೂರಂ ರಾಮಂ ಪುನಃ ಪುನಃ ॥</p>
<p class="Text">ಮಹಾವೀರನೂ, ನನ್ನ ಸ್ವಾಮಿಯೂ ಆದ ಶ್ರೀರಾಮನಿಗೆ ಪದೇ-ಪದೇ ಈ ವಿಷಯಗಳನ್ನೂ ಸರಿಯಾಗಿ ತಿಳಿಸು. ದಶರಥಾತ್ಮಜನೇ! ಒಂದು ತಿಂಗಳವರೆಗೆ ನಾನು ಪ್ರಾಣಧಾರಣ ಮಾಡಿಕೊಂಡಿರುತ್ತೇನೆ. ತಿಂಗಳು ಮುಗಿದಾಕ್ಷಣ ಒಂದು ಕ್ಷಣವೂ ಕೂಡ ನಾನು ಜೀವಿಸಿರುವುದಿಲ್ಲ, ಇದು ಸತ್ಯವಾದುದು. ಕ್ರೂರ ಕರ್ಮಿಯಾದ ರಾವಣನು ನನ್ನನ್ನು ಮೋಸದಿಂದ ಅಪಹರಿಸಿ, ನಿರ್ಬಂಧದಲ್ಲಿ ಇಟ್ಟಿರುವನು. ಅಂತಹ ಮಹಾವೀರನೇ! ಪಾತಾಳದಲ್ಲಿದ್ದ ಇಂದ್ರನ ಐಶ್ವರ್ಯವನ್ನು ನಾರಾಯಣನು ಕಾಪಾಡಿದಂತೆ<span class="char-style-override-6">*</span> ನನ್ನನ್ನು ರಕ್ಷಿಸಲು ನೀನೇ ಸಮರ್ಥನಾಗಿರುವೆ. ॥ 65-66 ॥</p>
<p class="Footnotes"> <span class="char-style-override-6">* </span>ಹಿಂದೆ ವೃತ್ರಾಸುರನನ್ನು ಕೊಂದ ಕಾರಣದಿಂದ ಇಂದ್ರನು ಬ್ರಹ್ಮಹತ್ಯಾ ಪಾಪಕ್ಕೆ ಗುರಿಯಾದನು. ಅದರಿಂದಾಗಿ ಇಂದ್ರನ ಐಶ್ವರ್ಯವು ಪಾತಾಳವನ್ನು ಸೇರಿತು. ದೇವತೆಗಳೂ, ಮಹಾವಿಷ್ಣು ಸೇರಿ ವೈಷ್ಣವ ಅಶ್ವಮೇಧ ಯಾಗವನ್ನು ನಡೆಸಿ ಇಂದ್ರನನ್ನು ಪವಿತ್ರರಾಗಿಸಿದರು. ಮಹಾವಿಷ್ಣುವು ಪಾತಾಳದಲ್ಲಿದ್ದ ಇಂದ್ರನ ಸಂಪತ್ತನ್ನು ತಂದು ಅವನಿಗೆ ಒಪ್ಪಿಸಿದನು.</p>
<p class="Shlok-Number" id="toc_marker-44-67">ಶ್ಲೋಕ - 67</p>
<p class="Shlok">ಜೀವಿತಂ ಧಾರಯಿಷ್ಯಾಮಿ ಮಾಸಂ ದಶರಥಾತ್ಮಜ ।</p>
<p class="Shlok">ಊರ್ಧ್ವಂ ಮಾಸಾನ್ನ ಜೀವೇಯಂ ಸತ್ಯೇನಾಹಂ ಬ್ರವೀಮಿ ತೇ ॥</p>
<p class="Text">ಸೀತಾದೇವಿಯು ಹನುಮಂತನ ಬಳಿಯಲ್ಲಿ ಹೀಗೆ ಹೇಳಿದ ಬಳಿಕ, ಶುಭಪ್ರದವಾದ, ದಿವ್ಯವಾದ ತನ್ನ ಸೀರೆಯ ಸೆರಗಿನಲ್ಲಿ ಕಟ್ಟಿಟ್ಟಿದ್ದ ಚೂಡಾಮಣಿಯನ್ನು ಹೊರತೆಗೆದು ‘‘ಶ್ರೀರಾಮನಿಗೆ ಇದನ್ನು ಅರ್ಪಿಸು’’ ಎಂದು ಹೇಳಿ ಆಂಜನೇಯನಿಗೆ ಕೊಟ್ಟಳು.॥67॥ </p>
<p class="Shlok-Number" id="toc_marker-44-68">ಶ್ಲೋಕ - 68</p>
<p class="Shlok">ರಾವಣೇನೋಪರುದ್ಧಾಂ ಮಾಂ ನಿಕೃತ್ಯಾ ಪಾಪಕರ್ಮಣಾ ।</p>
<p class="Shlok">ತ್ರಾತುಮರ್ಹಸಿ ವೀರ ತ್ವಂ ಪಾತಾಲಾದಿವ ಕೌಶಿಕೀಮ್ ॥</p>
<p class="Shlok-Number" id="toc_marker-44-69">ಶ್ಲೋಕ - 69</p>
<p class="Shlok">ತತೋ ವಸ್ತ್ರಗತಂ ಮುಕ್ತ್ವಾ ದಿವ್ಯಂ ಚೂಡಾಮಣಿಂ ಶುಭಮ್ ।</p>
<p class="Shlok">ಪ್ರದೇಯೋ ರಾಘವಾಯೇತಿ ಸೀತಾ ಹನುಮತೇ ದದೌ ॥</p>
<p class="Text">ಆಗ ವೀರನಾದ ಹನುಮಂತನು ಅತ್ಯುತ್ತಮವಾದ ಆ ಚೂಡಾಮಣಿಯನ್ನು ಸ್ವೀಕರಿಸಿ, ಅದನ್ನು ತನ್ನ ಕಿರಿಬೆರಳಲ್ಲಿ ಇಟ್ಟುಕೊಂಡನು. ಬಳಿಕ ಸೀತಾದೇವಿಗೆ ಪ್ರದಕ್ಷಿಣೆ ಬಂದು, ನಮಸ್ಕರಿಸಿ, ವಿನಮ್ರನಾಗಿ ಪಕ್ಕದಲ್ಲಿ ನಿಂತುಕೊಂಡನು. ॥ 68-69 ॥</p>
<p class="Shlok-Number" id="toc_marker-44-70">ಶ್ಲೋಕ - 70</p>
<p class="Shlok">ಪ್ರತಿಗೃಹ್ಯ ತತೋ ವೀರೋ ಮಣಿರತ್ನಮನುತ್ತಮಮ್ ।</p>
<p class="Shlok">ಅಂಗುಲ್ಯಾ ಯೋಜಯಾಮಾಸ ನ ಹ್ಯಸ್ಯ ಪ್ರಾಭವದ್ಭುಜಃ ॥</p>
<p class="Text">ಸೀತಾದೇವಿಯ ದರ್ಶನದಿಂದಾಗಿ ಹನುಮಂತನಿಗೆ ಅಪಾರವಾದ ಹರ್ಷವುಂಟಾಯಿತು. ಅವನ ಶರೀರ ಮಾತ್ರ ಅಲ್ಲಿದ್ದಿತು. ಮನಸ್ಸು ಆಗಲೇ ಶ್ರೀರಾಮನ ಬಳಿಗೆ ಹೋಗಿದ್ದಿತು. ॥ 70 ॥</p>
<p class="Shlok-Number" id="toc_marker-44-71">ಶ್ಲೋಕ - 71</p>
<p class="Shlok">ಮಣಿರತ್ನಂ ಕಪಿವರಃ ಪ್ರತಿಗೃಹ್ಯಾಭಿವಾದ್ಯ ಚ ।</p>
<p class="Shlok">ಸೀತಾಂ ಪ್ರದಕ್ಷಿಣಂ ಕೃತ್ವಾ ಪ್ರಣತಃ ಪಾರ್ಶ್ವತಃ ಸ್ಥಿತಃ ॥</p>
<p class="Shlok-Number" id="toc_marker-44-72">ಶ್ಲೋಕ - 72</p>
<p class="Shlok">ಹರ್ಷೇಣ ಮಹತಾ ಯಕ್ತಃ ಸೀತಾದರ್ಶನಜೇನ ಸಃ ।</p>
<p class="Shlok">ಹೃದಯೇನ ಗತೋ ರಾಮಂ ಶರೀರೇಣ ತು ನಿಷ್ಠಿತಃ ॥</p>
<p class="Shlok-Number" id="toc_marker-44-73">ಶ್ಲೋಕ - 73</p>
<p class="Shlok">ಮಣಿವರಮುಪಗೃಹ್ಯ ತಂ ಮಹಾರ್ಹಂ  </p>
<p class="Shlok">ಜನಕನೃಪಾತ್ಮಜಯಾ ಧೃತಂ ಪ್ರಭಾವಾತ್ ।</p>
<p class="Shlok">ಗಿರಿರಿವ ಪವನಾವಧೂತಮುಕ್ತಃ  </p>
<p class="Shlok">ಸುಖಿತಮನಾಃ ಪ್ರತಿಸಂಕ್ರಮಂ ಪ್ರಪೇದೇ ॥</p>
<p class="Text">ಇಷ್ಟರವರೆಗೆ ಸೀತಾದೇವಿಯ ಶರೀರದಲ್ಲಿ ಅಲಂಕೃತವಾಗಿದ್ದ ಅಮೂಲ್ಯವಾದ ಆ ಚೂಡಾಮಣಿಯನ್ನು ಆಂಜನೇಯನು ಪಡೆದುಕೊಂಡನು. ಅದರ ಪ್ರಭಾವದಿಂದ, ಮಹಾವಾಯುವಿನಿಂದ ಕಂಪಿಸುತ್ತಿದ್ದ ಪರ್ವತವು ಮುಕ್ತವಾದಂತೆ, ಇಷ್ಟರವರೆಗೆ ಅವನಿಗೆ ಇದ್ದ ಆತಂಕಗಳನ್ನು ನೀಗಿ<span class="char-style-override-6">**</span> ಸ್ವಸ್ಥಚಿತ್ತನಾಗಿ ಹಿಂದಿರುಗಲು ಸನ್ನದ್ಧನಾದನು. ॥ 71-73 ॥</p>
<p class="Footnotes"><span class="char-style-override-6">**</span>	ಧೈರ್ಯಶಾಲಿಯಾದ ಹನುಮಂತನಿಗೆ ಇದಿರಾದ ಆತಂಕಗಳು - ಸಮುದ್ರ ತೀರವನ್ನು ಸೇರಿದಾಗ ಅನ್ವೇಷಣ ಅವಧಿಯು ಮುಗಿದಿದ್ದರಿಂದ ಸುಗ್ರೀವಾಜ್ಞೆಯಿಂದಾಗಿ ಮರಣಭಯ. ಸಮುದ್ರ ಲಂಘನದ ಹೊತ್ತಿನಲ್ಲಿ ಸುರಸಾ-ಸಿಂಹಿಕಾ ಇವರ ಅಡ್ಡಿಗಳು. ಲಂಕೆಯಲ್ಲಿ ಸೀತೆಯನ್ನು ಹುಡುಕುತ್ತಿರುವಾಗ ಅವಳು ಕಾಣದಿದ್ದಾಗ ದುಃಖಿತನಾಗಿ, ಪ್ರಾಣತ್ಯಾಗಕ್ಕೆ ಸಿದ್ಧನಾದುದು. ಸೀತಾದೇವಿಯ ದರ್ಶನ ಪಡೆದರೂ ಅವಳು ತನ್ನನ್ನು ರಾವಣನೆಂದು ಭಾವಿಸಿ ತನ್ನ ಜೊತೆ ಮಾತಾಡದಿದ್ದುದು - ಹೀಗೆ ಪ್ರಬಲವಾದ ಆತಂಕಗಳನ್ನು ದಾಟಿ, ಅವಳಿಗೆ ರಾಮಮುದ್ರಿಕೆಯನ್ನಿತ್ತು, ಅವಳಿಂದ ಚೂಡಾಮಣಿಯನ್ನು ಪಡೆದು ಈಗ ಅವನ ಮನಸ್ಸು ಸಮಾಧಾನ ಹೊಂದಿತು.</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಅಷ್ಟಾತ್ರಿಂಶಃ ಸರ್ಗಃ ॥ 38 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಮೂವತ್ತೆಂಟನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-45">ಮೂವತ್ತೊಂಭತ್ತನೆಯ ಸರ್ಗ</p>
<p class="Sub-Heading">ಶ್ರೀರಾಮನಿಗೆ ಸೀತಾಸಂದೇಶ, ಆಂಜನೇಯನು ಆಕೆಯನ್ನು ಸಮಾಧಾನಪಡಿಸಿದ್ದು,<br/>ಸಮುದ್ರವನ್ನು ದಾಟಿಕೊಂಡು ಬರುವುದರಲ್ಲಿ ಸಂದೇಹಿಸಿದ ಸೀತಾದೇವಿಗೆ ಮಾರುತಿಯು<br/>ವಾನರನಾಯಕರ ಪರಾಕ್ರಮವನ್ನು ವಿವರಿಸಿ ಹೇಳಿದುದು</p>
<p class="Shlok-Number" id="toc_marker-45-1">ಶ್ಲೋಕ - 1</p>
<p class="Shlok">ಮಣಿಂ ದತ್ವಾ ತತಃಸೀತಾ ಹನುಮಂತಮಥಾಬ್ರವೀತ್ ।</p>
<p class="Shlok">ಅಭಿಜ್ಞಾನಮಭಿಜ್ಞಾತಂ ಏತದ್ರಾಮಸ್ಯ ತತ್ತ್ವತಃ ॥</p>
<p class="Text">ಚೂಡಾಮಣಿಯನ್ನು ಕೊಟ್ಟ ಬಳಿಕ ಸೀತಾದೇವಿಯು ಹನುಮಂತನ ಬಳಿ ಹೀಗೆ ಹೇಳಿದಳು - ಮಾರುತೀ! ನಾನೀಗ ಕೊಟ್ಟಿರುವ ಗುರುತು ಶ್ರೀರಾಮನು ಚೆನ್ನಾಗಿ ಗುರ್ತಿಸುವನು. ॥ 1 ॥ </p>
<p class="Shlok-Number" id="toc_marker-45-2">ಶ್ಲೋಕ - 2</p>
<p class="Shlok">ಮಣಿಂ ದೃಷ್ಟ್ವಾ ತು ರಾಮೋ ವೈ ತ್ರಯಾಣಾಂ ಸಂಸ್ಮರಿಷ್ಯತಿ ।</p>
<p class="Shlok">ವೀರೋ ಜನನ್ಯಾ ಮಮ ಚ ರಾಜ್ಞೋ ದಶರಥಸ್ಯ ಚ ॥</p>
<p class="Text">ಈ ಚೂಡಾಮಣಿಯನ್ನು ಕೊಟ್ಟೊಡನೆಯೇ ವೀರವರನಾದ ಶ್ರೀರಾಮನು ನನ್ನ ತಾಯಿಯನ್ನೂ, ನನ್ನ ತಂದೆಯಾದ ಜನಕ ಮಹಾರಾಜನನ್ನೂ, ದಶರಥಮಹಾರಾಜರನ್ನೂ ಸ್ಮರಿಸಿಕೊಳ್ಳುವನು. ಹಾಗೆಯೇ ನನ್ನನ್ನೂ ನೆನೆಸಿಕೊಳ್ಳುವನು. ॥ 2 ॥</p>
<p class="Shlok-Number" id="toc_marker-45-3">ಶ್ಲೋಕ - 3</p>
<p class="Shlok">ಸ ಭೂಯಸ್ತ್ವಂ ಸಮುತ್ಸಾಹ ಚೋದಿತೋ ಹರಿಸತ್ತಮ ।</p>
<p class="Shlok">ಅಸ್ಮಿನ್ ಕಾರ್ಯಸಮಾರಂಭೇ ಪ್ರಚಿಂತಯ ಯದುತ್ತರಮ್ ॥</p>
<p class="Shlok-Number" id="toc_marker-45-4">ಶ್ಲೋಕ - 4</p>
<p class="Shlok">ತ್ವಮಸ್ಮಿನ್ ಕಾರ್ಯನಿರ್ಯೋಗೇ ಪ್ರಮಾಣಂ ಹರಿಸತ್ತಮ ।</p>
<p class="Shlok">ಹನುಮನ್ ಯತ್ನಮಾಸ್ಥಾಯ ದುಃಖಕ್ಷಯಕರೋ ಭವ ॥</p>
<p class="Text">ಹರಿಶ್ರೇಷ್ಠನೇ! ಮರಳಿ ಉತ್ಸಾಹವನ್ನು ಪಡೆದ ನೀನು ಈ ಕಾರ್ಯಸಿದ್ಧಿಗಾಗಿ ಮುಂದೆ ಮಾಡಬೇಕಾದ ಕರ್ತವ್ಯವನ್ನು ಆಲೋಚಿಸು. ಎಲೈ ಕಪೀಶ್ವರಾ! ಈ ಕಾರ್ಯವನ್ನು ನಿರ್ವಹಿಸಲು ನೀನೇ ತಕ್ಕವನಾದವನು. ಮಾರುತಿ! ಸೊಂಟಕಟ್ಟಿ ನನ್ನ ಬಿಡುಗಡೆಗಾಗಿ ಪ್ರಯತ್ನಶೀಲನಾಗಿ ನನ್ನ ದುಃಖವನ್ನು ನಿವಾರಿಸು. ॥ 3-4 ॥ </p>
<p class="Shlok-Number" id="toc_marker-45-5">ಶ್ಲೋಕ - 5</p>
<p class="Shlok">ತಸ್ಯ ಚಿಂತಯತೋ ಯತ್ನೋ ದುಃಖಕ್ಷಯಕರೋ ಭವೇತ್ ।</p>
<p class="Shlok">ಸ ತಥೇತಿ ಪ್ರತಿಜ್ಞಾಯ ಮಾರುತಿರ್ಭೀಮವಿಕ್ರಮಃ ॥</p>
<p class="Shlok-Number" id="toc_marker-45-6">ಶ್ಲೋಕ - 6</p>
<p class="Shlok">ಶಿರಸಾ ವಂದ್ಯ ವೈದೇಹೀಂ ಗಮನಾಯೋಪಚಕ್ರಮೇ ।</p>
<p class="Shlok">ಜ್ಞಾತ್ವಾ ಸಂಪ್ರಸ್ಥಿತಂ ದೇವೀ ವಾನರಂ ಮಾರುತಾತ್ಮಜಮ್ ॥</p>
<p class="Text">ನೀನು ಚೆನ್ನಾಗಿ ಆಲೋಚಿಸಿ ಪ್ರಯತ್ನಿಸಿದರೆ ನಿಜವಾಗಿ ನನ್ನ ದುಃಖಗಳು ದೂರವಾಗುವುವು. ಸೀತೆಯ ಈ ಮಾತನ್ನು ಕೇಳಿದ ಬಳಿಕ ಭಯಂಕರ ಪರಾಕ್ರಮಿಯಾದ ಆ ಮಾರುತಿಯು ಹಾಗೇ ಮಾಡುವೆನು ಎಂದು ಪ್ರತಿಜ್ಞೆ ಮಾಡಿ ಅವಳಿಗೆ ಶಿರಬಾಗಿ ಪ್ರಣಾಮಗೈದು ಪ್ರಯಾಣಕ್ಕೆ ಸಿದ್ಧನಾದನು. ವಾಯುಸುತನಾದ ಹನುಮಂತನು ಪ್ರಯಾಣಮಾಡಲು ಹೊರಟಿರುವುದನ್ನು ಕಂಡು ಸೀತಾದೇವಿಯು ಕಣ್ಣಿರು ಸುರಿಸುತ್ತಾ ಗದ್ಗದ ಸ್ವರದಿಂದ ಇಂತೆಂದಳು. ॥ 6 ॥ </p>
<p class="Shlok-Number" id="toc_marker-45-7">ಶ್ಲೋಕ - 7</p>
<p class="Shlok">ಬಾಷ್ಪಗದ್ಗದಯಾ ವಾಚಾ ಮೈಥಿಲೀ ವಾಕ್ಯಮಬ್ರವೀತ್ ।</p>
<p class="Shlok">ಹನುಮನ್ ಕುಶಲಂ ಬ್ರೂಯಾಃ ಸಹಿತೌ ರಾಮಲಕ್ಷ್ಮಣೌ ॥</p>
<p class="Shlok-Number" id="toc_marker-45-8">ಶ್ಲೋಕ - 8</p>
<p class="Shlok">ಸುಗ್ರೀವಂ ಚ ಸಹಾಮಾತ್ಯಂ ಸರ್ವಾನ್ ವೃದ್ಧಾಂಶ್ಚ ವಾನರಾನ್ ।</p>
<p class="Shlok">ಬ್ರೂಯಾಸ್ತ್ವಂ ವಾನರಶ್ರೇಷ್ಠ ಕುಶಲಂ ಧರ್ಮಸಂಹಿತಮ್ ॥</p>
<p class="Text">‘‘ಎಲೈ ವಾನರ ಶ್ರೇಷ್ಠನೇ! ಯಾವಾಗಲೂ ಜೊತೆಯಲ್ಲಿಯೇ ಇರುವ ರಾಮಲಕ್ಷ್ಮಣರಿಗೂ, ಅಮಾತ್ಯರಿಂದೊಡಗೂಡಿದ ಸುಗ್ರೀವನಿಗೂ, ನಾನು ಅವರ ಕ್ಷೇಮ ಸಮಾಚಾರವನ್ನು ಕೇಳಿದೆನೆಂದು ಹೇಳು. ಕಪಿಪುಂಗವನೇ! ಹಾಗೆಯೇ ವೃದ್ಧರಾದ ವಾನರ ಭಲ್ಲೂಕರೆಲ್ಲರಿಗೂ, ಧರ್ಮಪುರಸ್ಸರವಾಗಿ ಅವರವರ ಕುಶಲವನ್ನು ಕೇಳಿದೆನೆಂದು ಹೇಳು. ॥ 7-8 ॥ </p>
<p class="Shlok-Number" id="toc_marker-45-9">ಶ್ಲೋಕ - 9</p>
<p class="Shlok">ಯಥಾ ಸ ಚ ಮಹಾಬಾಹುರ್ಮಾಂ ತಾರಯತಿ ರಾಘವಃ ।</p>
<p class="Shlok">ಅಸ್ಮಾದ್ದುಃಖಾಂಬುಸಂರೋಧಾತ್ತ್ವಂ ಸಮಾಧಾತುಮರ್ಹಸಿ ॥</p>
<p class="Text">ಆಜಾನುಬಾಹುವಾದ ಶ್ರೀರಾಮನು ನಿನ್ನ ಮಾತನ್ನು ಕೇಳಿದೊಡನೆ ನನ್ನನ್ನು ಇಲ್ಲಿಂದ ಪಾರುಮಾಡುವಂತಾಗಬೇಕು. ನನ್ನನ್ನು ಈ ದುಃಖಸಾಗರದಿಂದ ಉದ್ಧರಿಸುವಂತೆ ಮಾಡಲು ನೀನೇ ಸಮರ್ಥನಾಗಿರುವೆ. ॥ 9 ॥ </p>
<p class="Shlok-Number" id="toc_marker-45-10">ಶ್ಲೋಕ - 10</p>
<p class="Shlok">ಜೀವಂತೀಂ ಮಾಂ ಯಥಾ ರಾಮಃ ಸಂಭಾವಯತಿ ಕೀರ್ತಿಮಾನ್ ।</p>
<p class="Shlok">ತತ್ತಥಾ ಹನುಮನ್ ವಾಚ್ಯಂ ವಾಚಾ ಧರ್ಮ ಮವಾಪ್ನುಹಿ ॥</p>
<p class="Text">ಕೀರ್ತಿವಂತನಾದ ಶ್ರೀರಾಮನು ನಾನಿನ್ನು ಜೀವಿಸಿರುವಾಗಲೇ ನನ್ನನ್ನು ಪಡೆದುಕೊಳ್ಳಲು ಸಮಾಲೋಚಿಸುವಂತೆ ಅವನಿಗೆ ಹೇಳಬೇಕು. ಹಾಗೆ ಮಾಡುವುದರಿಂದ ನೀನು ಪುಣ್ಯಶಾಲಿಯಾಗುವೆ. ॥ 10 ॥</p>
<p class="Shlok-Number" id="toc_marker-45-11">ಶ್ಲೋಕ - 11</p>
<p class="Shlok">ನಿತ್ಯಮುತ್ಸಾಹಯುಕ್ತಾಶ್ಚ ವಾಚಃ ಶ್ರುತ್ವಾ ತ್ವಯೇರಿತಾಃ ।</p>
<p class="Shlok">ವರ್ಧಿಷ್ಯತೇ ದಾಶರಥೇಃ ಪೌರುಷಂ ಮದವಾಪ್ತಯೇ ॥</p>
<p class="Text">ಅನವರತನಾಗಿ ಉತ್ಸಾಹಗೊಳಿಸುವಂತಹ ಈ ನನ್ನ ಮಾತುಗಳನ್ನು ಕೇಳುವುದರಿಂದ ನನ್ನನ್ನು ಹೊಂದುವ ಸಲುವಾಗಿ ಶ್ರೀರಾಮನ ಪೌರುಷವು ವರ್ಧಿಸುತ್ತದೆ. ॥ 11 ॥</p>
<p class="Shlok-Number" id="toc_marker-45-12">ಶ್ಲೋಕ - 12</p>
<p class="Shlok">ಮತ್ಸಂದೇಶಯುತಾ ವಾಚಃ ತ್ವತ್ತಃ ಶ್ರುತ್ವೈವ ರಾಘವಃ ।</p>
<p class="Shlok">ಪರಾಕ್ರಮೇ ಮತಿಂ ವೀರೋ ವಿಧಿವತ್ಸಂವಿಧಾಸ್ಯತಿ ॥</p>
<p class="Text">ಸಂದೇಶಯುಕ್ತವಾದ ನನ್ನ ಮಾತುಗಳನ್ನು ಕೇಳಿದೊಡನೆಯೇ ರಾಘವನು ತನ್ನ ಪರಾಕ್ರಮವನ್ನು ಪ್ರಕಟಿಸಲು ಯೋಗ್ಯವಾದ ನಿರ್ಣಯವನ್ನು ಕೈಗೊಳ್ಳುವನು. ॥ 12 ॥</p>
<p class="Shlok-Number" id="toc_marker-45-13">ಶ್ಲೋಕ - 13</p>
<p class="Shlok">ಸೀತಾಯಾ ವಚನಂ ಶ್ರುತ್ವಾ ಹನುಮಾನ್ ಮಾರುತಾತ್ಮಜಃ ।</p>
<p class="Shlok">ಶಿರಸ್ಯಂಜಲಿಮಾಧಾಯ ವಾಕ್ಯಮುತ್ತರಮಬ್ರವೀತ್ ॥</p>
<p class="Text"> ಸೀತಾದೇವಿಯು ಹೇಳಿದ ಮಾತುಗಳನ್ನು ಕೇಳಿದ ವಾಯುಸುತನಾದ ಹನುಮಂತನು ವಿನಮ್ರವಾಗಿ ಜೋಡಿಸಿದ ಕೈಗಳನ್ನು ತಲೆಯ ಮೇಲಿಟ್ಟುಕೊಂಡು ಇಂತೆಂದನು - ॥ 13 ॥</p>
<p class="Shlok-Number" id="toc_marker-45-14">ಶ್ಲೋಕ - 14</p>
<p class="Shlok">ಕ್ಷಿಪ್ರಮೇಷ್ಯತಿ ಕಾಕುತ್ಥೋ ಹರ್ಯೃಕ್ಷಪ್ರವರೈರ್ವೃತಃ ।</p>
<p class="Shlok">ಯಸ್ತೇ ಯುಧಿ ವಿಜಿತ್ಯಾರೀನ್ ಶೋಕಂ ವ್ಯಪನಯಿಷ್ಯತಿ ॥</p>
<p class="Text">‘‘ಅಮ್ಮಾ ! ಕಾಕುತ್ಸ್ಥನು ವಾನರ-ಭಲ್ಲೂಕ ಯೋಧರಿಂದೊಡಗೂಡಿ ಶೀಘ್ರವಾಗಿ ಇಲ್ಲಿಗೆ ಬರುವನು. ಆ ಸ್ವಾಮಿಯು ಯುದ್ಧದಲ್ಲಿ ಶತ್ರುಗಳನ್ನು ಜಯಿಸಿ ನಿನ್ನ ಶೋಕವನ್ನು ಹೋಗಲಾಡಿಸುತ್ತಾನೆ. ॥ 14 ॥</p>
<p class="Shlok-Number" id="toc_marker-45-15">ಶ್ಲೋಕ - 15</p>
<p class="Shlok">ನ ಹಿ ಪಶ್ಯಾಮಿ ಮರ್ತ್ಯೇಷು ನಾಸುರೇಷ್ವಸುರೇಷು ವಾ ।</p>
<p class="Shlok">ಯಸ್ತಸ್ಯ ಕ್ಷಿಪತೋ ಬಾಣಾನ್ ಸ್ಥಾತುಮುತ್ಸಹತೇಗ್ರತಃ ॥</p>
<p class="Text">ಎಡೆಬಿಡದೆ ಬಾಣಗಳನ್ನು ಪ್ರಯೋಗಿಸುವ ಶ್ರೀರಾಮನನ್ನು ಎದುರಿಸಿ ನಿಲ್ಲಲು ಇಂದಿನವರೆಗೆ ದೇವಾಸುರ ಮನುಷ್ಯರಲ್ಲಿ ಯಾರೂ ಸಮರ್ಥರಿಲ್ಲ. ಮುಂದೆಯೂ ಇರಲಾರರು. ॥ 15 ॥ </p>
<p class="Shlok-Number" id="toc_marker-45-16">ಶ್ಲೋಕ - 16</p>
<p class="Shlok">ಅಪ್ಯರ್ಕಮಪಿ ಪರ್ಜನ್ಯಂ ಅಪಿ ವೈವಸ್ವತಂ ಯಮಮ್ ।</p>
<p class="Shlok">ಸ ಹಿ ಸೋಢುಂ ರಣೇ ಶಕ್ತಸ್ತವ ಹೇತೋರ್ವಿಶೇಷತಃ ॥</p>
<p class="Text">ಆ ಪ್ರಭುವು ರಣರಂಗದಲ್ಲಿ ತೀಕ್ಷ್ಣಕಿರಣಗಳುಳ್ಳ ಸೂರ್ಯನಿರಲೀ, ಇಂದ್ರನಿರಲೀ, ಸೂರ್ಯಪುತ್ರನಾದ ಆ ಯಮನೇ ಆಗಿರಲೀ ಅವರನ್ನು ಎದುರಿಸಲು ಸಮರ್ಥನಾಗಿದ್ದಾನೆ. ಅದರಲ್ಲಿಯೂ ನಿನಗೋಸ್ಕರವೆಂದಾದರೆ ಹೇಳುವುದೇನಿದೆ? ॥ 16 ॥ </p>
<p class="Shlok-Number" id="toc_marker-45-17">ಶ್ಲೋಕ - 17</p>
<p class="Shlok">ಸ ಹಿ ಸಾಗರಪರ್ಯಂತಾಂ ಮಹೀಂ ಶಾಸಿತುಮೀಹತೇ ।</p>
<p class="Shlok">ತ್ವನ್ನಿಮಿತ್ತೋ ಹಿ ರಾಮಸ್ಯ ಜಯೋ ಜನಕನಂದಿನಿ ॥</p>
<p class="Text">ಸಾಗರಪರ್ಯಂತವಾದ ಭೂಮಂಡಲವನ್ನು ಶಾಸನ ಮಾಡಲು ಅವನು ಸಮರ್ಥನಾಗಿದ್ದಾನೆ. ನಿನ್ನ ನಿಮಿತ್ತವಾಗಿ ಶ್ರೀರಾಮನಿಗೆ ಜಯವು ಸಿದ್ಧಿಸಿಯೇ ತೀರುತ್ತದೆ. ॥ 17 ॥</p>
<p class="Shlok-Number" id="toc_marker-45-18">ಶ್ಲೋಕ - 18</p>
<p class="Shlok">ತಸ್ಯ ತದ್ವಚನಂ ಶ್ರುತ್ವಾ ಸಮ್ಯಕ್ ಸತ್ಯಂ ಸುಭಾಷಿತಮ್ ।</p>
<p class="Shlok">ಜಾನಕೀ ಬಹುಮೇನೇಥ ವಚನಂ ಚೇದಮಬ್ರವೀತ್ ॥</p>
<p class="Shlok-Number" id="toc_marker-45-19">ಶ್ಲೋಕ - 19</p>
<p class="Shlok">ತತಸ್ತಂ ಪ್ರಸ್ಥಿತಂ ಸೀತಾ ವೀಕ್ಷಮಾಣಾ ಪುನಃ ಪುನಃ ।</p>
<p class="Shlok">ಭರ್ತೃಸ್ನೇಹಾನ್ವಿತಂ ವಾಕ್ಯಂ ಸೌಹಾರ್ದಾದನುಮಾನಯತ್ ॥</p>
<p class="Text">ಜಾನಕಿಯು ಹನುಮಂತನ ಸತ್ಯವೂ, ಸುಂದರವೂ ಆದ ನುಡಿಗಳನ್ನು ಚೆನ್ನಾಗಿ ಆಲಿಸಿ ಕೇಳಿದಳು. ಅವನಲ್ಲಿ ವಿಶೇಷವಾದ ಆದರವನ್ನು ಹೊಂದಿ, ಪತಿಯ ಸ್ನೇಹದಿಂದ ಕೂಡಿದ್ದ ಹನುಮಂತನ ಆ ಮಾತುಗಳನ್ನು ಸೀತೆಯು ಸೌಹಾರ್ದದೊಡನೆ ಪುರಸ್ಕರಿಸಿದಳು. ಪ್ರಯಾಣ ಹೊರಟಿದ್ದ ಆಂಜನೇಯನನ್ನು ಬಾರಿ-ಬಾರಿಗೆ ಅವಲೋಕಿಸುತ್ತಾ ಹೀಗೆ ಹೇಳಿದಳು. ॥ 18-19 ॥</p>
<p class="Shlok-Number" id="toc_marker-45-20">ಶ್ಲೋಕ - 20</p>
<p class="Shlok">ಯದಿ ವಾ ಮನ್ಯಸೇ ವೀರ ವಸೈಕಾಹಮರಿಂದಮ ।</p>
<p class="Shlok">ಕಸ್ಮಿನ್ ಚಿತ್ ಸಂವೃತೇ ದೇಶೇ ವಿಶ್ರಾಂತಃ ಶ್ವೋ ಗಮಿಷ್ಯಸಿ ॥</p>
<p class="Text">ವೀರನೇ! ಉಚಿತವೆಂದು ನೀನು ಭಾವಿಸುವೆಯಾದರೆ ಯಾವುದಾದರೂ ನಿಗೂಢವಾದ ಪ್ರದೇಶದಲ್ಲಿ ಇಂದು ವಿಶ್ರಾಂತಿಯನ್ನು ಪಡೆದು ನಾಳೆಯ ದಿನ ಪ್ರಯಾಣ ಮಾಡಬಹುದು. ॥ 20 ॥</p>
<p class="Shlok-Number" id="toc_marker-45-21">ಶ್ಲೋಕ - 21</p>
<p class="Shlok">ಮಮ ಚೈವಾಲ್ಪಭಾಗ್ಯಾಯಾಃ ಸಾನ್ನಿಧ್ಯಾತ್ತವ ವಾನರ ।</p>
<p class="Shlok">ಅಸ್ಯ ಶೋಕಸ್ಯ ಮಹತೋ ಮುಹೂರ್ತಂ ಮೋಕ್ಷಣಂ ಭವೇತ್ ॥</p>
<p class="Text">ವಾನರೋತ್ತಮಾ! ನಿನ್ನ ಸಾನ್ನಿಧ್ಯದಿಂದಾಗಿ ಮಂದ ಭಾಗ್ಯಳಾದ ನನ್ನ ಈ ಅಪಾರವಾದ ದುಃಖವು ಮುಹೂರ್ತಕಾಲದವರೆಗಾದರೂ ಕಡಿಮೆಯಾದಂತಾಗುತ್ತದೆ. ನೀನಿಲ್ಲಿ ಇರುವವರೆಗಾದರೂ ನಾನು ಶೋಕವನ್ನು ಮರೆಯುತ್ತೇನೆ. ॥ 21 ॥</p>
<p class="Shlok-Number" id="toc_marker-45-22">ಶ್ಲೋಕ - 22</p>
<p class="Shlok">ಗತೇ ಹಿ ಹರಿಶಾರ್ದೂಲ ಪುನರಾಗಮನಾಯ ತು ।</p>
<p class="Shlok">ಪ್ರಾಣಾನಾಮಪಿ ಸಂದೇಹೋ ಮಮ ಸ್ಯಾನ್ನಾತ್ರ ಸಂಶಯಃ ॥</p>
<p class="Text">ಕಪೀಶ್ವರನೇ! ನೀನು ತಿರುಗಿ ಇಲ್ಲಿಗೆ ಬರುವ ತನಕ ನನ್ನ ಪ್ರಾಣಗಳು ಉಳಿಯುವವೋ ಇಲ್ಲವೋ ಎಂಬುದು ಸಂದೇಹಾಸ್ಪದವೇ. ಇದು ಸತ್ಯವಾಗಿದೆ. ॥ 22 ॥</p>
<p class="Shlok-Number" id="toc_marker-45-23">ಶ್ಲೋಕ - 23</p>
<p class="Shlok">ತವಾದರ್ಶನಜಃ ಶೋಕೋ ಭೂಯೋ ಮಾಂ ಪರಿತಾಪಯೇತ್ ।</p>
<p class="Shlok">ದುಃಖಾದ್ದುಃಖಪರಾಮೃಷ್ಟಾಂ ದೀಪಯನ್ನಿವ ವಾನರ ॥</p>
<p class="Text">ವಾನರೋತ್ತಮಾ! ನಿನ್ನನ್ನು ಪುನಃ ಕಾಣದೇ ಇರುವುದರಿಂದ ನನಗೆ ಉಂಟಾಗುವ ಶೋಕವು ಈ ಹಿಂದೆ ಇದ್ದ ಶೋಕಕ್ಕಿಂತಲೂ ಅಧಿಕವಾಗಿ ನನ್ನನ್ನು ದಹಿಸುತ್ತಾ ಸಂತಾಪಗೊಳಿಸೀತು. ॥ 23 ॥</p>
<p class="Shlok-Number" id="toc_marker-45-24">ಶ್ಲೋಕ - 24</p>
<p class="Shlok">ಅಯಂ ಚ ವೀರ ಸಂದೇಹಸ್ತಿಷ್ಠತೀವ ಮಮಾಗ್ರತಃ ।</p>
<p class="Shlok">ಸುಮಹಾಂಸ್ತ್ವತ್ಸಹಾಯೇಷು ಹರ್ಯೃಕ್ಷೇಷು ಹರೀಶ್ವರ ॥</p>
<p class="Text">ಮಹಾವೀರನಾದ ಕಪೀಶ್ವರಾ! ನಿಮಗೆ ಸಹಾಯಕರಾದ ವಾನರ-ಭಲ್ಲೂಕರ ವಿಷಯದಲ್ಲಿ ನನಗೊಂದು ದೊಡ್ಡ ಸಂದೇಹವು ಮೊದಲಿನಿಂದಲೇ ಇತ್ತು. ॥ 24 ॥</p>
<p class="Shlok-Number" id="toc_marker-45-25">ಶ್ಲೋಕ - 25</p>
<p class="Shlok">ಕಥಂ ನು ಖಲು ದುಷ್ಪಾರಂ ತರಿಷ್ಯಂತಿ ಮಹೋದಧಿಮ್ ।</p>
<p class="Shlok">ತಾನಿ ಹರ್ಯೃಕ್ಷಸೈನ್ಯಾನಿ ತೌ ವಾ ನರವರಾತ್ಮಜೌ ॥</p>
<p class="Text">ದಾಟಲಶಕ್ಯವಾದ ಈ ಮಹಾಸಮುದ್ರವನ್ನು ಆ ವಾನರ ಭಲ್ಲೂಕರಾಗಲೀ, ಆ ರಾಜಕುಮಾರರಾಗಲೀ, ಹೇಗೆ ದಾಟಬಲ್ಲರು? ॥ 25 ॥</p>
<p class="Shlok-Number" id="toc_marker-45-26">ಶ್ಲೋಕ - 26</p>
<p class="Shlok">ತ್ರಯಾಣಾಮೇವ ಭೂತಾನಾಂ ಸಾಗರಸ್ಯಾಸ್ಯ ಲಂಘನೇ ।</p>
<p class="Shlok">ಶಕ್ತಿಃ ಸ್ಯಾದ್ವೈನತೇಯಸ್ಯ ತವ ವಾ ಮಾರುತಸ್ಯ ವಾ ॥</p>
<p class="Text">ಈ ಸಾಗರವನ್ನು ಲಂಘಿಸಲು ಗುರುತ್ಮಂತ (ಗರುಡ)ನಿಗೆ, ನಿನಗೆ ಮತ್ತು ವಾಯುದೇವರಿಗೆ ಹೀಗೆ ಮೂವರಿಗೆ ಮಾತ್ರ ಸಾಧ್ಯವಾಗಬಹುದು. ॥26॥</p>
<p class="Shlok-Number" id="toc_marker-45-27">ಶ್ಲೋಕ - 27</p>
<p class="Shlok">ತದಸ್ಮಿನ್ ಕಾರ್ಯನಿರ್ಯೋಗೇ ವೀರೈವಂ ದುರತಿಕ್ರಮೇ ।</p>
<p class="Shlok">ಕಿಂ ಪಶ್ಯಸಿ ಸಮಾಧಾನಂ ತ್ವಂ ಹಿ ಕಾರ್ಯವಿದಾಂ ವರಃ ॥</p>
<p class="Text">ನೀನಾದರೋ ಕಾರ್ಯಸಾಧನೆಯ ರಹಸ್ಯವನ್ನು ತಿಳಿದವರಲ್ಲಿ ಅಗ್ರಗಣ್ಯನು. ಅತಿಕ್ರಮಿಸಲು ದುಸ್ಸಾಧ್ಯವಾದ ಈ ಸಮುದ್ರವು ನಡುವಿನಲ್ಲಿರುವುದರಿಂದ ಈ ಕಾರ್ಯದ ಸಾಧನೆಗಾಗಿ ಇರುವ ಉಪಾಯವನ್ನು ನೀನೇ ಕಂಡುಕೊಳ್ಳಬೇಕು. ॥27॥</p>
<p class="Shlok-Number" id="toc_marker-45-28">ಶ್ಲೋಕ - 28</p>
<p class="Shlok">ಕಾಮಮಸ್ಯ ತ್ವಮೇವೈಕಃ ಕಾರ್ಯಸ್ಯ ಪರಿಸಾಧನೇ ।</p>
<p class="Shlok">ಪರ್ಯಾಪ್ತಃ ಪರವೀರಘ್ನ ಯಶಸ್ಯಸ್ತೇ ಬಲೋದಯಃ ॥</p>
<p class="Text">ಶತ್ರುಸೂದನಾ! ನೀನೊಬ್ಬನೇ ಈ ಎಲ್ಲ ರಾಕ್ಷಸರನ್ನು ಸಂಹರಿಸಿ ನನ್ನನ್ನು ವಿಮೋಚನೆಗೊಳಿಸುವ ಕಾರ್ಯವನ್ನು ಸಾಧಿಸಲು ಸಮರ್ಥನಾಗಿರುವೆ. ಆದರೆ ಹೀಗೆ ಮಾಡುವುದರಿಂದ ವಿಜಯರೂಪವಾದ ಯಶಸ್ಸು ನಿನಗೇ ಬಂದಂತಾಗುತ್ತದೆ. ಶ್ರೀರಾಮನಿಗೆ ಲಭಿಸುವುದಿಲ್ಲ. ಹಾಗಾಗಬಾರದು. ॥28॥ </p>
<p class="Shlok-Number" id="toc_marker-45-29">ಶ್ಲೋಕ - 29</p>
<p class="Shlok">ಬಲೈಃ ಸಮಗ್ರೈರ್ಯದಿ ಮಾಂ ರಾವಣಂ ಜಿತ್ಯ ಸಂಯುಗೇ ।</p>
<p class="Shlok">ವಿಜಯಾ ಸ್ವಪುರೀಂ ಯಾಯಾತ್ ತತ್ತು ಮೇ ಸ್ಯಾದ್ಯಶಸ್ಕರಮ್ ॥</p>
<p class="Text">ಶ್ರೀರಾಮನು ಯುದ್ಧದಲ್ಲಿ ರಾವಣನನ್ನೂ, ಆತನ ಸೈನ್ಯವನ್ನು ಜಯಿಸಿ, ಜಯಪತಾಕೆಯನ್ನು ಹಾರಿಸಿ ನನ್ನನ್ನು ತನ್ನ ರಾಜ್ಯಕ್ಕೆ ಕರೆದೊಯ್ದರೆ, ಅದು ಅವನಿಗೂ, ನನಗೂ ಶ್ರೇಯಸ್ಕರವಾದ ಕಾರ್ಯವಾಗುತ್ತದೆ. ॥29॥ </p>
<p class="Shlok-Number" id="toc_marker-45-30">ಶ್ಲೋಕ - 30</p>
<p class="Shlok">ಶರೈಸ್ತು ಸಂಕುಲಾಂ ಕೃತ್ವಾ ಲಂಕಾಂ ಪರಬಲಾರ್ದನಃ ।</p>
<p class="Shlok">ಮಾಂ ನಯೇದ್ಯದಿ ಕಾಕುಸ್ಥಃ ತತ್ ತಸ್ಯ ಸದೃಶಂ ಭವೇತ್ ॥</p>
<p class="Text">ಶತ್ರುಬಲಮರ್ದನನಾದ ನನ್ನ ಸ್ವಾಮಿಯು ಶರಪರಂಪರೆಯಿಂದ ಲಂಕೆಯನ್ನು ತುಂಬಿ, ರಾವಣನನ್ನು ಸಂಹರಿಸಿ ನನ್ನನ್ನು ಕೊಂಡು ಹೋದರೆ ಅದು ಅವನ ಪರಾಕ್ರಮಕ್ಕೆ ಅನುರೂಪವಾಗುವುದು. ॥30॥</p>
<p class="Shlok-Number" id="toc_marker-45-31">ಶ್ಲೋಕ - 31</p>
<p class="Shlok">ತದ್ಯಥಾ ತಸ್ಯ ವಿಕ್ರಾಂತಮನುರೂಪಂ ಮಹಾತ್ಮನಃ ।</p>
<p class="Shlok">ಭವೇದಾಹವಶೂರಸ್ಯ ತಥಾ ತ್ವಮುಪಪಾದಯ ॥</p>
<p class="Text">ಯುದ್ಧದಲ್ಲಿ ಮಹಾಶೌರ್ಯವನ್ನು ತೋರುವ ಮಹಾತ್ಮನಾದ ಶ್ರೀರಾಮನ ಪರಾಕ್ರಮವು ಪ್ರಕಟವಾಗುವಂತಹ ಕಾರ್ಯವಿಧಾನವನ್ನು ರೂಪಿಸು. ॥31॥</p>
<p class="Shlok-Number" id="toc_marker-45-32">ಶ್ಲೋಕ - 32</p>
<p class="Shlok">ತದರ್ಥೋಪಹಿತಂ ವಾಕ್ಯಂ ಸಹಿತಂ ಹೇತುಸಂಹಿತಮ್ ।</p>
<p class="Shlok">ನಿಶಮ್ಯ ಹನುಮಾನ್ ಶೇಷಂ ವಾಕ್ಯಮುತ್ತರಮಬ್ರವೀತ್ ॥</p>
<p class="Text">ಅರ್ಥವತ್ತಾದ, ಸ್ನೇಹಯುಕ್ತವಾದ ಹಾಗೂ ಯುಕ್ತಿಯುಕ್ತವಾದ ಸೀತಾದೇವಿಯ ಮಾತನ್ನು ಕೇಳಿ, ಹನುಮಂತನು ಕಡೆಯದಾಗಿ ತನ್ನ ಮಾತನ್ನು ಹೀಗೆ ಹೇಳಿದನು. ॥ 32 ॥ </p>
<p class="Shlok-Number" id="toc_marker-45-33">ಶ್ಲೋಕ - 33</p>
<p class="Shlok">ದೇವಿ ಹರ್ಯೃಕ್ಷಸೈನ್ಯಾನಾಮೀಶ್ವರಃ ಪ್ಲವತಾಂ ವರಃ ।</p>
<p class="Shlok">ಸುಗ್ರೀವಃ ಸತ್ತ್ವಸಂಪನ್ನಃ ತವಾರ್ಥೇ ಕೃತನಿಶ್ಚಯಃ ॥</p>
<p class="Text">ಅಮ್ಮಾ! ಸೀತಾದೇವಿ! ವಾನರ ಭಲ್ಲೂಕಗಳ ಸೈನ್ಯಕ್ಕೆ ಒಡೆಯನೂ, ಹಾರುವುದರಲ್ಲಿ ಅಗ್ರಗಣ್ಯನೂ, ಮಹಾಬಲ ಸಂಪನ್ನನೂ ಆದ ಸುಗ್ರೀವನು ನಿನ್ನ ವಿಮೋಚನೆಗಾಗಿ ಕೃತನಿಶ್ಚಯವನ್ನು ಮಾಡಿದ್ದಾನೆ. ॥ 33 ॥</p>
<p class="Shlok-Number" id="toc_marker-45-34">ಶ್ಲೋಕ - 34</p>
<p class="Shlok">ಸ ವಾನರಸಹಸ್ರಾಣಾಂ ಕೋಟೀಭಿರಭಿಸಂವೃತಃ ।</p>
<p class="Shlok">ಕ್ಷಿಪ್ರಮೇಷ್ಯತಿ ವೈದೇಹಿ ರಾಕ್ಷಸಾನಾಂ ನಿಬರ್ಹಣಃ ॥</p>
<p class="Text">ವೈದೇಹೀ! ಅವನು ಕೋಟಿ-ಕೋಟಿ ವಾನರರಿಂದ ಒಡಗೂಡಿ, ರಾಕ್ಷಸರನ್ನು ಸಂಹರಿಸಲಿಕ್ಕಾಗಿ ಬಹಳ ಬೇಗ ಇಲ್ಲಿಗೆ ಬರುತ್ತಾನೆ. ॥ 34 ॥</p>
<p class="Shlok-Number" id="toc_marker-45-35">ಶ್ಲೋಕ - 35</p>
<p class="Shlok">ತಸ್ಯ ವಿಕ್ರಮಸಂಪನ್ನಾಃ ಸತ್ತ್ವವಂತೋ ಮಹಾಬಲಾಃ ।</p>
<p class="Shlok">ಮನಸ್ಸಂಕಲ್ಪಸಂಪಾತಾ ನಿದೇಶೇ ಹರಯಃ ಸ್ಥಿತಾಃ ॥</p>
<p class="Text">ಪರಾಕ್ರಮ ಸಂಪನ್ನರೂ, ಶಕ್ತಿ ಶಾಲಿಗಳೂ, ಮಹಾಬಲಿಷ್ಠರೂ ಮನೋವೇಗದಿಂದ ಒಂದೇ ನೆಗೆತಕ್ಕೆ ಎಲ್ಲೆಂದರಲ್ಲಿಗೆ ಹಾರಿಹೋಗಬಲ್ಲರೂ ಆದ ವಾನರರು ರಾಜನ ಆಜ್ಞೆಯನ್ನು ಎಲ್ಲಾ ಹೊತ್ತಿನಲ್ಲಿ ಶಿರಸಾವಹಿಸುವವರು. ॥ 35 ॥</p>
<p class="Shlok-Number" id="toc_marker-45-36">ಶ್ಲೋಕ - 36</p>
<p class="Shlok">ಯೇಷಾಂ ನೋಪರಿ ನಾಧಸ್ತಾನ್ನ ತಿರ್ಯಕ್ಸಜ್ಜತೇ ಗತಿಃ ।</p>
<p class="Shlok">ನ ಚ ಕರ್ಮಸು ಸೀದಂತಿ ಮಹತ್ಸ್ವಮಿತತೇಜಸಃ ॥</p>
<p class="Text">ಭೂಮಿಯಲ್ಲಾಗಲೀ, ಆಕಾಶದಲ್ಲಾಗಲೀ, ವಿವಿಧ ದಿಕ್ಕುಗಳಲ್ಲಿ ಇರಲೀ, ಅವರಿಗೆ ತಡೆ-ತಡೆಗಳೇ ಇಲ್ಲ. ಅವರು ಅಮಿತ ತೇಜಃಶಾಲಿಗಳು, ಯಾವುದೇ ಮಹಾಕಾರ್ಯವನ್ನಾದರೂ ಸಾಧಿಸಿಯೇ ತೀರುವವರು. ॥ 36 ॥</p>
<p class="Shlok-Number" id="toc_marker-45-37">ಶ್ಲೋಕ - 37</p>
<p class="Shlok">ಅಸಕೃತ್ತೈರ್ಮಹೋತ್ಸಾಹೈಃ ಸಸಾಗರಧರಾಧರಾ ।</p>
<p class="Shlok">ಪ್ರದಕ್ಷಿಣೀಕೃತಾ ಭೂಮಿಃ ವಾಯುಮಾರ್ಗಾನುಸಾರಿಭಿಃ ॥</p>
<p class="Text">ಮಹೋತ್ಸಾಹಶಾಲಿಗಳಾದ ಆ ಕಪಿವೀರರು ಆಕಾಶಮಾರ್ಗದಿಂದ ಸಂಚರಿಸಿ ಮಹಾ ಸಮುದ್ರದಿಂದ, ದೊಡ್ಡ-ದೊಡ್ಡ ಪರ್ವತಗಳಿಂದ ಗೂಡಿದ ಈ ಭೂಮಂಡಲವನ್ನು ಎಷ್ಟೋ ಬಾರಿ ಪ್ರದಕ್ಷಿಣೆ ಮಾಡಿರುತ್ತಾರೆ. ॥37॥ </p>
<p class="Shlok-Number" id="toc_marker-45-38">ಶ್ಲೋಕ - 38</p>
<p class="Shlok">ಮದ್ವಿಶಿಷ್ಟಾಶ್ಚ ತುಲ್ಯಾಶ್ಚ ಸಂತಿ ತತ್ರ ವನೌಕಸಃ ।</p>
<p class="Shlok">ಮತ್ತಃ ಪ್ರತ್ಯವರಃ ಕಶ್ಚಿನ್ನಾಸ್ತಿ ಸುಗ್ರೀವಸನ್ನಿಧೌ ॥</p>
<p class="Text">ಸುಗ್ರೀವನ ಬಳಿಯಲ್ಲಿರುವ ವಾನರ ಭಲ್ಲೂಕಗಳು ನನಗಿಂತಲೂ ಶಕ್ತಿಸಂಪನ್ನರೂ, ನನಗೆ ಸಮಾನ ಬಲರಾಗಿದ್ದಾರೆ. ನನಗಿಂತಲೂ ಕಡಿಮೆ ಬಲವುಳ್ಳವರು ಒಬ್ಬರೂ ಇಲ್ಲ. ॥ 38 ॥ </p>
<p class="Shlok-Number" id="toc_marker-45-39">ಶ್ಲೋಕ - 39</p>
<p class="Shlok">ಅಹಂ ತಾವದಿಹ ಪ್ರಾಪ್ತಃ ಕಿಂ ಪುನಸ್ತೇ ಮಹಾಬಲಾಃ ।</p>
<p class="Shlok">ನ ಹಿ ಪ್ರಕೃಷ್ಟಾಃ ಪ್ರೇಷ್ಯಂತೇ ಪ್ರೇಷ್ಯಂತೇ ಹೀತರೇ ಜನಾಃ ॥</p>
<p class="Text">ನಾನೇ ಸಮುದ್ರವನ್ನು ಹಾರಿಕೊಂಡು ಇಲ್ಲಿಗೆ ಬಂದಿರುವೆನು. ಹಾಗಿರುವಾಗ ಮಹಾಬಲಶಾಲಿಗಳ ಕುರಿತು ಹೇಳುವುದೇನಿದೆ? ಸಾಧಾರಣವಾಗಿ ಲೋಕದಲ್ಲಿ ಮೊದಲು ಸಾಮಾನ್ಯರನ್ನೇ ಕಳಿಸುತ್ತಾರೆ. ಶ್ರೇಷ್ಠರಾದವರನ್ನು ಕಳಿಸುವುದಿಲ್ಲ. ॥ 39 ॥ </p>
<p class="Shlok-Number" id="toc_marker-45-40">ಶ್ಲೋಕ - 40</p>
<p class="Shlok">ತದಲಂ ಪರಿತಾಪೇನ ದೇವಿ ಶೋಕೋ ವ್ಯಪೈತು ತೇ ।</p>
<p class="Shlok">ಏಕೋತ್ಪಾತೇನ ತೇ ಲಂಕಾಮೇಷ್ಯಂತಿ ಹರಿಯೂಥಪಾಃ ॥</p>
<p class="Text">ಆದುದರಿಂದ ಅಮ್ಮಾ! ಪರಿತಾಪವನ್ನು ಪಡಬೇಡ. ನಿನ್ನ ಶೋಕವು ತೊಲಗಿಹೋಗುವುದು. ಆ ವಾನರ ಯೋಧರು ಒಂದೇ ನೆಗೆತಕ್ಕೆ ಲಂಕೆಗೆ ಬರುವರು. ॥ 40 ॥ </p>
<p class="Shlok-Number" id="toc_marker-45-41">ಶ್ಲೋಕ - 41</p>
<p class="Shlok">ಮಮ ಪೃಷ್ಠಗತೌ ತೌ ಚ ಚಂದ್ರಸೂರ್ಯಾವಿವೋದಿತೌ ।</p>
<p class="Shlok">ತ್ವತ್ಸಕಾಶಂ ಮಹಾಸತ್ತೌ ನೃಸಿಂಹಾವಾಗಮಿಷ್ಯತಃ ॥</p>
<p class="Text">ಮಹಾಸತ್ತ್ವಶಾಲಿಗಳೂ, ಪುರುಷ ಶ್ರೇಷ್ಠರೂ ಆದ ಶ್ರೀರಾಮ-ಲಕ್ಷ್ಮಣರು ನನ್ನ ಬೆನ್ನ ಮೇಲೆ ಅಧಿಷ್ಠಿತರಾಗಿ ಉದಯಿಸಿದ ಸೂರ್ಯ-ಚಂದ್ರರಂತೆ ನಿನ್ನ ಸನ್ನಿಧಿಗೆ ಬರುವರು. ॥ 41 ॥</p>
<p class="Shlok-Number" id="toc_marker-45-42">ಶ್ಲೋಕ - 42</p>
<p class="Shlok">ತೌ ಹಿ ವೀರೌ ನರವರೌ ಸಹಿತೌ ರಾಮಲಕ್ಷ್ಮಣೌ ।</p>
<p class="Shlok">ಆಗಮ್ಯ ನಗರೀಂ ಲಂಕಾಂ ಸಾಯಕೈರ್ವಿಧಮಿಷ್ಯತಃ ॥</p>
<p class="Text">ವೀರರೂ, ಮಹಾಪುರುಷರೂ ಆದ ಆ ರಾಮಲಕ್ಷ್ಮಣರಿಬ್ಬರೂ ಇಲ್ಲಿಗೆ ಬಂದು ಲಂಕಾನಗರವನ್ನು ತಮ್ಮ ಬಾಣಗಳಿಂದ ಧ್ವಂಸ ಮಾಡುವರು. ॥ 42 ॥ </p>
<p class="Shlok-Number" id="toc_marker-45-43">ಶ್ಲೋಕ - 43</p>
<p class="Shlok">ಸಗಣಂ ರಾವಣಂ ಹತ್ವಾ ರಾಘವೋ ರಘುನಂದನಃ ।</p>
<p class="Shlok">ತ್ವಾಮಾದಾಯ ವರಾರೋಹೇ ಸ್ವಪುರಂ ಪ್ರತಿಯಾಸ್ಯತಿ ॥</p>
<p class="Text">ಸೀತಮ್ಮಾ! ರಘುವಂಶಕ್ಕೆ ಆನಂದದಾಯಕನಾದ ರಾಘವನು ಸಪರಿವಾರ ಸಹಿತ ರಾವಣನನ್ನು ಸಂಹರಿಸಿ ನಿನ್ನನ್ನು ಕರಕೊಂಡು ತನ್ನ ಅಯೋಧ್ಯೆಗೆ ಹೋಗುವನು. ॥ 43 ॥</p>
<p class="Shlok-Number" id="toc_marker-45-44">ಶ್ಲೋಕ - 44</p>
<p class="Shlok">ತದಾಶ್ವಸಿಹಿ ಭದ್ರಂ ತೇ ಭವ ತ್ವಂ ಕಾಲಕಾಂಕ್ಷಿಣೀ ।</p>
<p class="Shlok">ನ ಚಿರಾದ್ದ್ರಕ್ಷ್ಯಸೇ ರಾಮಂ ಪ್ರಜ್ವಲಂತಮಿವಾನಲಮ್ ॥</p>
<p class="Text">ದೇವೀ! ಸಮಾಧಾನವನ್ನು ಹೊಂದು, ನಿನಗೆ ಮಂಗಳವಾಗಲೀ. ಒಳ್ಳೆಯ ಕಾಲವು ಬರಲಿದೆ. ಪ್ರಜ್ವಲಿಸುವ ಯಜ್ಞೇಶ್ವರನಂತೆ ಇರುವ ಶ್ರೀರಾಮಚಂದ್ರನನ್ನು ನೀನು ಬಹಳ ಬೇಗನೇ ಕಾಣಲಿರುವೆ. ॥ 44 ॥</p>
<p class="Shlok-Number" id="toc_marker-45-45">ಶ್ಲೋಕ - 45</p>
<p class="Shlok">ನಿಹತೇ ರಾಕ್ಷಸೇಂದ್ರೇಸ್ಮಿನ್ ಸಪುತ್ರಾಮಾತ್ಯಬಾಂಧವೇ ।</p>
<p class="Shlok">ತ್ವಂ ಸಮೇಷ್ಯಸಿ ರಾಮೇಣ ಶಶಾಂಕೇನೇವ ರೋಹಿಣೀ ॥</p>
<p class="Text">ರಾಕ್ಷಸೇಂದ್ರನಾದ ರಾವಣನು ಪುತ್ರ, ಅಮಾತ್ಯ, ಬಂಧುಗಳೊಡನೆ ಹತನಾದೊಡನೆಯೇ, ರೋಹಿಣಿಯು ಚಂದ್ರನನ್ನು ಸೇರುವಂತೆ ನೀನು ಶ್ರೀರಾಮಚಂದ್ರ ಪ್ರಭುವನ್ನು ಸೇರುವೆ. ॥ 45 ॥</p>
<p class="Shlok-Number" id="toc_marker-45-46">ಶ್ಲೋಕ - 46</p>
<p class="Shlok">ಕ್ಷಿಪ್ರಂ ತ್ವಂ ದೇವಿ ಶೋಕಸ್ಯ ಪಾರಂ ಯಾಸ್ಯಸಿ ಮೈಥಿಲಿ ।</p>
<p class="Shlok">ರಾವಣಂ ಚೈವ ರಾಮೇಣ ನಿಹತಂ ದ್ರಕ್ಷ್ಯಸೇಚಿರಾತ್ ॥</p>
<p class="Text">ಮಿಥಿಲೇಶನಂದಿನೀ! ದೇವಿ! ನೀನು ಬಹಳ ಬೇಗನೆ ಶೋಕದ ಕೊನೆಯನ್ನು ಕಾಣಲಿರುವೆ. ಶ್ರೀರಾಮನ ಕೈಯಿಂದ ರಾವಣನು ಹತನಾಗುವುದನ್ನು ಕೆಲವೇ ದಿನಗಳಲ್ಲಿ ನೋಡಲಿರುವೆ. ॥ 46 ॥ </p>
<p class="Shlok-Number" id="toc_marker-45-47">ಶ್ಲೋಕ - 47</p>
<p class="Shlok">ಏವಮಾಶ್ವಾಸ್ಯ ವ್ವೆದೇಹೀಂ ಹನುಮಾನ್ ಮಾರುತಾತ್ಮಜಃ ।</p>
<p class="Shlok">ಗಮನಾಯ ಮತಿಂ ಕೃತ್ವಾ ವೈದೇಹೀಂ ಪುನರಬ್ರವೀತ್ ॥</p>
<p class="Text">ವಾಯುನಂದನನಾದ ಮಾರುತಿಯು ಈ ವಿಧವಾಗಿ ವೈದೇಹಿಯನ್ನು ಸಮಾಧಾನಗೊಳಿಸಿ ಪ್ರಯಾಣ ಮಾಡಲು ಮನಸ್ಸು ಮಾಡಿ ಪುನಃ ಇಂತೆಂದನು. ॥ 47 ॥</p>
<p class="Shlok-Number" id="toc_marker-45-48">ಶ್ಲೋಕ - 48</p>
<p class="Shlok">ತಮರಿಘ್ನಂ ಕೃತಾತ್ಮಾನಂ ಕ್ಷಿಪ್ರಂ ದ್ರಕ್ಷ್ಯಸಿ ರಾಘವಮ್ ।</p>
<p class="Shlok">ಲಕ್ಷ್ಮಣಂ ಚ ಧನುಷ್ಪಾಣಿಂ ಲಂಕಾದ್ವಾರಮುಪಸ್ಥಿತಮ್ ॥</p>
<p class="Text">ತಾಯೇ! ಶತ್ರುಗಳನ್ನು ಸಂಹರಿಸಲು ಕೃತನಿಶ್ಚಯನಾದ ಶ್ರೀರಾಘವನನ್ನೂ, ಧನುರ್ಧಾರಿಯಾದ ಲಕ್ಷ್ಮಣನನ್ನೂ ತ್ವರಿತವಾಗಿ ಲಂಕಾನಗರವನ್ನು ಪ್ರವೇಶಿಸುವುದನ್ನು ನೀನು ನೋಡುವೆ. ॥ 48 ॥</p>
<p class="Shlok-Number" id="toc_marker-45-49">ಶ್ಲೋಕ - 49</p>
<p class="Shlok">ನಖದಂಷ್ಟ್ರಾಯುಧಾನ್ ವೀರಾನ್ ಸಿಂಹಶಾರ್ದೂಲವಿಕ್ರಮಾನ್ ।</p>
<p class="Shlok">ವಾನರಾನ್ ವಾರಣೇಂದ್ರಾಭಾನ್ ಕ್ಷಿಪ್ರಂ ದ್ರಕ್ಷ್ಯಸಿ ಸಂಗತಾನ್ ॥</p>
<p class="Text">ಉಗುರು ಮತ್ತು ಕೋರೆದಾಡೆಗಳೇ ಆಯುಧಗಳಾಗಿರುವ, ಸಿಂಹ-ಶಾರ್ದೂಲಗಳಂತೆ ಭಾರೀ ಪರಾಕ್ರಮಿಗಳಾದ, ಮದಗಜಗಳಂತೆ ಉನ್ನತವಾದ ಶರೀರವುಳ್ಳ ವಾನರರೆಲ್ಲರೂ ಬೇಗನೆ ಇಲ್ಲಿಗೆ ಬರುವುದನ್ನು ನೀನು ನೋಡುವೆ. ॥ 49 ॥ </p>
<p class="Shlok-Number" id="toc_marker-45-50">ಶ್ಲೋಕ - 50</p>
<p class="Shlok">ಶೈಲಾಂಬುದನಿಕಾಶಾನಾಂ ಲಂಕಾಮಲಯಸಾನುಷು ।</p>
<p class="Shlok">ನರ್ದತಾಂ ಕಪಿಮುಖ್ಯಾನಾಂ ಆರ್ಯೇ ಯೂಥಾನ್ಯನೇಕಶಃ ॥</p>
<p class="Text">ಆರ್ಯಳೇ! ಪರ್ವತಗಳಂತೆಯೂ, ಮೇಘಗಳಂತೆಯೂ ಇರುವ ಅಸಂಖ್ಯಾತ ವಾನರ ಯೋಧರ ಸಮೂಹಗಳು ಈ ಲಂಕೆಯಲ್ಲಿ ಮಲಯ ಪರ್ವತದ ಶಿಖರದಲ್ಲಿ ಗರ್ಜಿಸುವಂತಹ ಗರ್ಜನೆಯನ್ನು ನೀನು ಶೀಘ್ರವಾಗಿ ಕೇಳಲಿರುವೆ. ॥ 50 ॥ </p>
<p class="Shlok-Number" id="toc_marker-45-51">ಶ್ಲೋಕ - 51</p>
<p class="Shlok">ಸ ತು ಮರ್ಮಣಿ ಘೋರೇಣ ತಾಡಿತೋ ಮನ್ಮಥೇಷುಣಾ ।</p>
<p class="Shlok">ನ ಶರ್ಮ ಲಭತೇ ರಾಮಃ ಸಿಂಹಾರ್ದಿತ ಇವ ದ್ವಿಪಃ ॥</p>
<p class="Text">ಮನ್ಮಥನ ಬಾಣಗಳಿಂದ ಮರ್ಮಸ್ಥಾನದಲ್ಲಿ ಭೇದಿಸಲ್ಪಟ್ಟು ವಿರಹ ವೇದನೆಯನ್ನು ಅನುಭವಿಸುತ್ತಿರುವ ಶ್ರೀರಾಮನು, ಸಿಂಹನಿಂದ ಪೀಡಿಸಲ್ಪಟ್ಟ ಆನೆಯಂತೆ ಸ್ವಲ್ಪವಾದರೂ ಸುಖವನ್ನು ಕಾಣುತ್ತಿಲ್ಲ. ॥51॥</p>
<p class="Shlok-Number" id="toc_marker-45-52">ಶ್ಲೋಕ - 52</p>
<p class="Shlok">ಮಾ ರುದೋ ದೇವಿ ಶೋಕೇನ ಮಾ ಭೂತ್ತೇ ಮನಸೋ ಪ್ರಿಯಮ್ ।</p>
<p class="Shlok">ಶಚೀವ ಪತ್ಯಾ ಶಕ್ರೇಣ ಭರ್ತ್ರಾ ನಾಥವತೀ ಹ್ಯಸಿ ॥</p>
<p class="Text">ಸೀತಾದೇವಿಯೇ! ಅಳಬೇಡ. ಮನಸ್ಸಿನಲ್ಲಿರುವ ವ್ಯಾಕುಲತೆಯನ್ನೂ, ಶೋಕವನ್ನೂ ಬಿಟ್ಟುಬಿಡು. ಇಂದ್ರನಿಂದ ರಕ್ಷಿತಳಾದ ಶಚೀದೇವಿಯಂತೆ ನೀವೂ ಕೂಡ ಶ್ರೀರಾಮನಿಂದ ರಕ್ಷಿತಳಾಗಿರುವೆ. ॥52॥</p>
<p class="Shlok-Number" id="toc_marker-45-53">ಶ್ಲೋಕ - 53</p>
<p class="Shlok">ರಾಮಾದ್ವಿಶಿಷ್ಟಃ ಕೋನ್ಯೋಸ್ತಿ ಕಶ್ಚಿತ್ಸೌಮಿತ್ರಿಣಾ ಸಮಃ ।</p>
<p class="Shlok">ಅಗ್ನಿಮಾರುತಕಲ್ಪೌ ತೌ ಭ್ರಾತರೌ ತವ ಸಂಶ್ರಯೌ ॥</p>
<p class="Text">ಶ್ರೀರಾಮನಿಗಿಂತ ವಿಶಿಷ್ಟರಾದವರು ಯಾರಿದ್ದಾರೆ? ಲಕ್ಷ್ಮಣ ಸ್ವಾಮಿಗಿಂತ ಪರಾಕ್ರಮಶಾಲಿಗಳು ಯಾರಿದ್ದಾರೆ? ಅಗ್ನಿ-ವಾಯುಗಳಂತೆ ಇರುವ ಆ ಸಹೋದರರು ನಿನ್ನ ಸಂರಕ್ಷರಾಗಿದ್ದಾರೆ. ಆದುದರಿಂದ ನಿನಗೆ ಚಿಂತೆ ಏತರದು? ॥ 53 ॥</p>
<p class="Shlok-Number" id="toc_marker-45-54">ಶ್ಲೋಕ - 54</p>
<p class="Shlok">ನಾಸ್ಮಿಂಶ್ಚಿರಂ ವತ್ಸ್ಯಸಿ ದೇವಿ ದೇಶೇ</p>
<p class="Shlok">ರಕ್ಷೋಗಣೈರಧ್ಯುಷಿತೇಽತಿರೌದ್ರೇ ।</p>
<p class="Shlok">ನ ತೇ ಚಿರಾದಾಗಮನಂ ಪ್ರಿಯಸ್ಯ </p>
<p class="Shlok">ಕ್ಷಮಸ್ವ ಮತ್ಸಂಗಮಕಾಲಮಾತ್ರಮ್ ॥</p>
<p class="Text">ರಾಕ್ಷಸರಿಗೆ ನಿವಾಸಸ್ಥಾನವಾಗಿರುವ ಹಾಗೂ ಅತಿ ಭಯಂಕರವಾಗಿರುವ ಈ ಸ್ಥಳದಲ್ಲಿ ನೀನು ಹೆಚ್ಚು ಕಾಲವಿರಲಾರೆ. ನಿನ್ನ ಪ್ರಿಯನಾದ ಶ್ರೀರಾಮನ ಆಗಮನಕ್ಕೆ ಬಹಳ ಕಾಲವೂ ಇಲ್ಲ. ನಾನು ರಾಮನ ಬಳಿಗೆ ಹೋಗುವಷ್ಟು ಕಾಲ ಸೈರಣೆಯಿಂದಿರು. ಶ್ರೀರಾಮನನ್ನು ಸಂಪರ್ಕಿಸಿ ನಿನ್ನ ವಾರ್ತೆಯನ್ನು ಅರುಹಿದೊಡನೆಯೇ ಅವನಿಲ್ಲಿಗೆ ಸಪರಿವಾರನಾಗಿ ಬಂದುಬಿಡುವನು. (ಬಳಿಕ ರಾವಣನು ಸತ್ತನೆಂದೇ ತಿಳಿ) ॥54॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಏಕೋನಚತ್ವಾರಿಂಶಃ ಸರ್ಗಃ ॥ 39 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಮೂವತ್ತೊಂಭತ್ತನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-46">ನಲವತ್ತನೆಯ ಸರ್ಗ</p>
<p class="Sub-Heading">ಸೀತಾದೇವಿಯು ಶ್ರೀರಾಮನಿಗೆ ಪುನಃ ಸಂದೇಶವನ್ನು ನೀಡಿದುದು, <br/>ಹನುಮಂತನು ಅವಳಿಗೆ ಆಶ್ವಾಸನೆಯನ್ನು ನೀಡಿದುದು</p>
<p class="Shlok-Number" id="toc_marker-46-1">ಶ್ಲೋಕ - 1</p>
<p class="Shlok">ಶ್ರುತ್ವಾ ತು ವಚನಂ ತಸ್ಯ ವಾಯುಸೂನೋರ್ಮಹಾತ್ಮನಃ ।</p>
<p class="Shlok">ಉವಾಚಾತ್ಮ ಹಿತಂ ವಾಕ್ಯಂ ಸೀತಾ ಸುರಸುತೋಪಮಾ ॥</p>
<p class="Text">ದೇವಕನ್ಯೆಯಂತೆ ಕಾಣುತ್ತಿದ್ದ ಸೀತಾದೇವಿಯು ಮಹಾತ್ಮನಾದ ವಾಯುಪುತ್ರನ ಆ ಮಾತುಗಳನ್ನು ಕೇಳಿ, ತನಗೆ ಹಿತಕರವಾಗುವ ಮಾತನ್ನು ಹೇಳಿದಳು ॥ 1 ॥</p>
<p class="Shlok-Number" id="toc_marker-46-2">ಶ್ಲೋಕ - 2</p>
<p class="Shlok">ತ್ವಾಂ ದೃಷ್ಟ್ವಾ ಪ್ರಿಯವಕ್ತಾರಂ ಸಂಪ್ರಹೃಷ್ಯಾಮಿ ವಾನರ ।</p>
<p class="Shlok">ಅರ್ಧಸಂಜಾತಸಸ್ಯೇವ ವೃಷ್ಟಿಂ ಪ್ರಾಪ್ಯ ವಸುಂಧರಾ ॥</p>
<p class="Text">ಎಲೈ ವಾನರೋತ್ತಮಾ! ಭೂಮಿಯಲ್ಲಿ ಮೊಳಕೆಯೊಡೆದು ಬಾಡಿಹೋಗುತ್ತಿರುವ ಸಸ್ಯವು ಮಳೆ ಬಿದ್ದಾಗ ವಿಕಸಿತವಾಗುವಂತೆ, ಪ್ರಿಯಭಾಷಿಯಾದ ನಿನ್ನನ್ನು ನೋಡಿ ನಾನು ಹೆಚ್ಚಾದ ಸಂತೋಷವನ್ನು ಪಡುತ್ತಿದ್ದೇನೆ. ॥ 2 ॥</p>
<p class="Shlok-Number" id="toc_marker-46-3">ಶ್ಲೋಕ - 3</p>
<p class="Shlok">ಯಥಾ ತಂ ಪುರುಷವ್ಯಾಘ್ರಂ ಗಾತ್ರೈಃ ಶೋಕಾಭಿಕರ್ಶಿತೈಃ ।</p>
<p class="Shlok">ಸಂಸ್ಪೃಶೇಯಂ ಸಕಾಮಾಹಂ ತಥಾ ಕುರು ದಯಾಂ ಮಯಿ ॥</p>
<p class="Text">ಶೋಕದಿಂದಾಗಿ ನಾನು ಅತಿಯಾಗಿ ಕೃಶಳಾಗಿರುವೆನು. ಹೇಗಾದರೂ ಮಹಾಪುರುಷನಾದ ನನ್ನ ಸ್ವಾಮಿಯ ಸ್ಪರ್ಶ ಸುಖವನ್ನು ಹೊಂದುವಂತಾಗಬೇಕು. ವಾಯುಪುತ್ರನೇ! ನನ್ನ ಮೇಲೆ ದಯೆದೋರಿ, ನನ್ನೀ ಮನೋರಥವನ್ನು ಈಡೇರುವಂತೆ ಕಾರ್ಯಮಾಡು. ॥ 3 ॥</p>
<p class="Shlok-Number" id="toc_marker-46-4">ಶ್ಲೋಕ - 4</p>
<p class="Shlok">ಅಭಿಜ್ಞಾನಂ ಚ ರಾಮಸ್ಯ ದದ್ಯಾ ಹರಿಗಣೋತ್ತಮ ।</p>
<p class="Shlok">ಕ್ಷಿಪ್ತಾಮಿಷೀಕಾಂ ಕಾಕಸ್ಯ ಕೋಪಾದೇಕಾಕ್ಷಿಶಾತನೀಮ್ ॥</p>
<p class="Text">ನನ್ನ ನೆನಪು ಬರುವಂತಹ ಈ ಚೂಡಾಮಣಿಯನ್ನು ಶ್ರೀರಾಮನಿಗೆ ಕೊಡು. ನನ್ನ ಸಲುವಾಗಿ ಐಷಿಕಾಸ್ತ್ರವನ್ನು ಕಾಕಾಸುರನ ಮೇಲೆ ಪ್ರಯೋಗಿಸಿ, ಅವನ ಒಂದು ಕಣ್ಣನ್ನು ಕಿತ್ತ ಕಥೆಯನ್ನೂ ಅವನಿಗೆ ಹೇಳು. ॥ 4 ॥</p>
<p class="Shlok-Number" id="toc_marker-46-5">ಶ್ಲೋಕ - 5</p>
<p class="Shlok">ಮನಃಶಿಲಾಯಾಸ್ತಿಲಕೋ ಗಂಡಪಾರ್ಶ್ವೇ ನಿವೇಶಿತಃ ।</p>
<p class="Shlok">ತ್ವಯಾ ಪ್ರನಷ್ಟೇ ತಿಲಕೇ ತಂ ಕಿಲ ಸ್ಮರ್ತುಮರ್ಹಸಿ ॥</p>
<p class="Text">ರಾಮಭದ್ರಾ! ಒಮ್ಮೆ ನನ್ನ ಹಣೆಯಲ್ಲಿದ್ದ ತಿಲಕವು ಅಳಿಸಿಹೋದಾಗ ನೀನು ಮಣಿಶಿಲೆಯ ತಿಲಕವನ್ನು ನನ್ನ ಕೆನ್ನೆಯ ಮೇಲೆ ತಿದ್ದಿದ್ದೆಯಲ್ಲ! ಆ ವಿಷಯವನ್ನು ಜ್ಞಾಪಿಸಿಕೊ. ॥ 5 ॥</p>
<p class="Shlok-Number" id="toc_marker-46-6">ಶ್ಲೋಕ - 6</p>
<p class="Shlok">ಸ ವೀರ್ಯವಾನ್ ಕಥಂ ಸೀತಾಂ ಹೃತಾಂ ಸಮನುಮನ್ಯಸೇ ।</p>
<p class="Shlok">ವಸಂತೀಂ ರಕ್ಷಸಾಂ ಮಧ್ಯೇ ಮಹೇಂದ್ರವರುಣೋಪಮಃ ॥</p>
<p class="Text">ಮಹೇಂದ್ರನಿಗೂ, ವರುಣನಿಗೂ ಸಮಾನವಾದ ಪರಾಕ್ರಮಶಾಲಿಯಾಗಿದ್ದರೂ, ನಿನ್ನ ಭಾರ್ಯೆಯಾದ ಸೀತೆಯನ್ನು (ನನ್ನನ್ನು) ರಾವಣನು ಅಪಹರಿಸಿ ತಂದು, ರಾಕ್ಷಸಿಯರ ಕಾವಲಿನಲ್ಲಿರಿಸಿದುದನ್ನು ನೀನು ಹೇಗೆ ತಾನೇ ಸಹಿಸಿಕೊಂಡಿರುವೆ? ॥ 6 ॥</p>
<p class="Shlok-Number" id="toc_marker-46-7">ಶ್ಲೋಕ - 7</p>
<p class="Shlok">ಏಷ ಚೂಡಾಮಣಿರ್ದಿವ್ಯೋ ಮಯಾ ಸುಪರಿರಕ್ಷಿತಃ ।</p>
<p class="Shlok">ಏತಂ ದೃಷ್ಟ್ವಾ ಪ್ರಹೃಷ್ಯಾಮಿ ವ್ಯಸನೇ ತ್ವಾಮಿವಾನಘ ॥</p>
<p class="Text">ಓ ಸತ್ಪುರುಷನೇ! ಈ ದಿವ್ಯವಾದ ಚೂಡಾಮಣಿಯನ್ನು ನಾನು ಇಷ್ಟರವರೆಗೆ ಕಾಪಾಡಿಕೊಂಡು ಬಂದಿರುವೆನು. ಈ ದುಃಖ ಸಮಯದಲ್ಲಿಯೂ ಕೂಡ ಇದನ್ನು ನೋಡುತ್ತಾ ನಿನ್ನನ್ನೇ ದರ್ಶಿಸಿದಂತೆ ಸಂತೋಷಪಡುತ್ತಿದ್ದೆ. ॥ 7 ॥</p>
<p class="Shlok-Number" id="toc_marker-46-8">ಶ್ಲೋಕ - 8</p>
<p class="Shlok">ಏಷ ನಿರ್ಯಾತಿತಃ ಶ್ರೀಮಾನ್ ಮಯಾ ತೇ ವಾರಿಸಂಭವಃ ।</p>
<p class="Shlok">ಅತಃ ಪರಂ ನ ಶಕ್ಷ್ಯಾಮಿ ಜೀವಿತುಂ ಶೋಕಲಾಲಸಾ ॥</p>
<p class="Text">ಸಮುದ್ರದಲ್ಲಿ ಹುಟ್ಟಿದ<span class="char-style-override-6">*</span>, ಕಾಂತಿಯುಕ್ತವಾದ ಈ ಮಣಿಯನ್ನು ನಿನಗೆ ಕಳಿಸಿಕೊಡುತ್ತಿದ್ದೇನೆ. ಶೋಕಮಗ್ನಳಾದ ನಾನು ಇದನ್ನು ಕಾಣಲಾರದೆ ಇನ್ನು ಮುಂದೆ ಜೀವಿಸಿರಲೂ ಶಕ್ಯವಿಲ್ಲ. ॥ 8 ॥ </p>
<p class="Footnotes"><span class="char-style-override-6">*</span> ರತ್ನಾಕರದಲ್ಲಿ ಹುಟ್ಟಿದ ಈ ಚೂಡಾಮಣಿಯನ್ನು ಸಮುದ್ರವು ವರುಣನಿಗೆ ಕೊಟ್ಟಾಗ ವರುಣನು ಜನಕನೀಗೆ ನೀಡಿದನು. ಜನಕಮಹಾರಾಜನು ಆ ಮಣಿಯನ್ನು ತನ್ನ ಪತ್ನಿಯ ಕೈಗೆ ಇತ್ತನು. ಅವಳು ದಶರಥ ಮಹಾರಾಜರ ಸಮಕ್ಷಮದಲ್ಲಿ ಸೀತೆಯ ವಿವಾಹ ಕಾಲದಲ್ಲಿ ಅದನ್ನು ಸೀತೆಗೆ ಕೊಟ್ಟಿದ್ದಳು.</p>
<p class="Shlok-Number" id="toc_marker-46-9">ಶ್ಲೋಕ - 9</p>
<p class="Shlok">ಅಸಹ್ಯಾನಿ ಚ ದುಃಖಾನಿ ವಾಚಶ್ಚ ಹೃದಯಚ್ಛಿದಃ ।</p>
<p class="Shlok">ರಾಕ್ಷಸೀನಾಂ ಸುಘೋರಾಣಾಂ ತ್ವತ್ಕೃತೇ ಮರ್ಷಯಾಮ್ಯಹಮ್ ॥</p>
<p class="Text">ಭಯಂಕರವಾದ ರಾಕ್ಷಸ ಸ್ತ್ರೀಯರು ಕೊಟ್ಟಿರುವ ಅಸಹ್ಯವಾದ ದುಃಖಗಳನ್ನೂ, ಹೃದಯವಿದ್ರಾವಕವಾದ ಮಾತುಗಳೆಲ್ಲವನ್ನೂ ನಿಮ್ಮ ಸಲುವಾಗಿ (ಎಂದಾದರು ನೀವು ಬಂದು ನನ್ನನ್ನು ರಕ್ಷಿಸುವಿರಿ ಎಂಬ ಆಶೆಯಿಂದ) ಇಷ್ಟರವರೆಗೆ ಸಹಿಸಿಕೊಂಡೆನು. ॥ 9 ॥</p>
<p class="Shlok-Number" id="toc_marker-46-10">ಶ್ಲೋಕ - 10</p>
<p class="Shlok">ಧಾರಯಿಷ್ಯಾಮಿ ಮಾಸಂ ತು ಜೀವಿತಂ ಶತ್ರುಸೂದನ ।</p>
<p class="Shlok">ಮಾಸಾದೂರ್ಧ್ವಂ ನ ಜೀವಿಷ್ಯೇ ತ್ವಯಾ ಹೀನಾ ನೃಪಾತ್ಮಜ ॥</p>
<p class="Text">ರಾಜಕುಮಾರನೇ! ಶತ್ರುಸೂದನಾ! ರಾಮಾ! ಒಂದು ತಿಂಗಳವರೆಗೆ ಮಾತ್ರ ನಾನು ಪ್ರಾಣಗಳನ್ನು ಧರಿಸಿಕೊಂಡಿರುತ್ತೇನೆ. ಅಷ್ಟರೊಳಗೆ ನೀನು ಬಾರದಿದ್ದರೆ ನಾನು ಜೀವಿಸಿ ಇರುವುದಿಲ್ಲ. ॥ 10 ॥</p>
<p class="Shlok-Number" id="toc_marker-46-11">ಶ್ಲೋಕ - 11</p>
<p class="Shlok">ಘೋರೋ ರಾಕ್ಷಸರಾಜೋಯಂ ದೃಷ್ಟಿಶ್ಚ ನ ಸುಖಾ ಮಯಿ ।</p>
<p class="Shlok">ತ್ವಾಂ ಚ ಶ್ರುತ್ವಾ ವಿಷಜ್ಜಂತಂ ನ ಜೀವೇಯಮಹಂ ಕ್ಷಣಮ್ ॥</p>
<p class="Text">ಈ ರಾಕ್ಷಸನಾದರೋ ಬಹು ಭಯಂಕರನು. ಮೇಲಾಗಿ ಇವನ ನೋಟವೂ ನನ್ನನ್ನು ತುಂಬಾ ಬಾಧಿಸುತ್ತದೆ. ನೀನೂ ಬರಲು ವಿಳಂಬ ಮಾಡಿದರೆ, ಅವಧಿ ತೀರಿದಾಕ್ಷಣ ಒಂದರೆಕ್ಷಣವೂ ನನ್ನ ಪ್ರಾಣಗಳು ಇರಲಾರವು. ॥ 11 ॥</p>
<p class="Shlok-Number" id="toc_marker-46-12">ಶ್ಲೋಕ - 12</p>
<p class="Shlok">ವೈದೇಹ್ಯಾ ವಚನಂ ಶ್ರುತ್ವಾ ಕರುಣಂ ಸಾಶ್ರುಭಾಷಿತಮ್ ।</p>
<p class="Shlok">ಅಥಾಬ್ರವೀನ್ಮಹಾತೇಜಾ ಹನುಮಾನ್ ಮಾರುತಾತ್ಮಜಃ ॥</p>
<p class="Text">ವಾಯುಪುತ್ರನೇ! ನನ್ನ ಈ ಎಲ್ಲ ಮಾತುಗಳನ್ನು ನೀನು ಯಥಾವತ್ತಾಗಿ ಶ್ರೀರಾಮನಿಗೆ ಹೇಳು. ಹೀಗೆ ವೈದೇಹಿಯು ಕಣ್ಣೀರಿಡುತ್ತಾ ಕರುಣಾಜನಕವಾದ ಮಾತುಗಳನ್ನು ಕೇಳಿ ಮಹಾತೇಜಸ್ವಿಯಾದ ವಾಯುನಂದನನು ಹೀಗೆ ಹೇಳಿದನು. ॥ 12 ॥</p>
<p class="Shlok-Number" id="toc_marker-46-13">ಶ್ಲೋಕ - 13</p>
<p class="Shlok">ತ್ವಚ್ಛೋಕವಿಮುಖೋ ರಾಮೋ ದೇವಿ ಸತ್ಯೇನ ತೇ ಶಪೇ ।</p>
<p class="Shlok">ರಾಮೇ ದುಃಖಾಭಿಭೂತೇ ತು ಲಕ್ಷ್ಮಣಃ ಪರಿತಪ್ಯತೇ ॥</p>
<p class="Text">ದೇವಿಯೇ! ಶ್ರೀರಾಮನು ನಿನ್ನ ಶೋಕದಿಂದಾಗಿ ಸುಖ ಭೋಗಗಳಿಂದ ವಿಮುಖನಾಗಿದ್ದಾನೆ. ಇದನ್ನು ಸತ್ಯದ ಮೇಲೆ ಆಣೆಯಿಟ್ಟು ಹೇಳುತ್ತೇನೆ. ಶ್ರೀರಾಮನು ದುಃಖಿತನಾಗಿರುವುದನ್ನು ನೋಡಿ ಲಕ್ಷ್ಮಣನೂ ಹೆಚ್ಚಾಗಿ ಪರಿತಪಿಸುತ್ತಿದ್ದಾನೆ. ॥ 13 ॥</p>
<p class="Shlok-Number" id="toc_marker-46-14">ಶ್ಲೋಕ - 14</p>
<p class="Shlok">ಕಥಂಚಿದ್ಭವತೀ ದೃಷ್ಟಾ ನ ಕಾಲಃ ಪರಿಶೋಚಿತುಂ ।</p>
<p class="Shlok">ಇಮಂ ಮುಹೂರ್ತಂ ದುಃಖಾನಾಮಂತಂ ದ್ರಕ್ಷ್ಯಸಿ ಭಾಮಿನಿ ॥</p>
<p class="Text">ಹೇಗೋ ದೈವಕೃಪೆಯಿಂದ ನಾನು ನಿನ್ನನ್ನು ಕಂಡೆನು. ಆದುದರಿಂದ ಶೋಕಪಡಬೇಕಾದ ಕಾಲವಿನ್ನಿಲ್ಲ. ಈ ಕ್ಷಣದಿಂದಲೇ ದುಃಖಗಳು ದೂರಾದುವೆಂದು ನೀನು ಭಾವಿಸು. ॥ 14 ॥</p>
<p class="Shlok-Number" id="toc_marker-46-15">ಶ್ಲೋಕ - 15</p>
<p class="Shlok">ತಾವುಭೌ ಪುರುಷವ್ಯಾಘ್ರೌ ರಾಜಪುತ್ರಾವರಿಂದಮೌ ।</p>
<p class="Shlok">ತ್ವದ್ದರ್ಶನಕೃತೋತ್ಸಾಹೌ ಲಂಕಾಂ ಭಸ್ಮೀಕರಿಷ್ಯತಃ ॥</p>
<p class="Text">ಶತ್ರುಸಂಹಾರಕರೂ, ಪುರುಷವ್ಯಾಘ್ರರೂ ಆದ ಆ ರಾಜಕುಮಾರರು ಇಬ್ಬರೂ ನಿನ್ನನ್ನು ನೋಡಲು ಉತ್ಸಾಹಿತರಾಗಿದ್ದಾರೆ. ಈ ಕಾರಣದಿಂದ ಅವರು ಲಂಕೆಯನ್ನು ಸುಟ್ಟು ಬೂದಿಮಾಡಿಬಿಡುತ್ತಾರೆ. ॥ 15 ॥</p>
<p class="Shlok-Number" id="toc_marker-46-16">ಶ್ಲೋಕ - 16</p>
<p class="Shlok">ಹತ್ವಾತು ಸಮರೇ ಕ್ರೂರಂ ರಾವಣಂ ಸಹಬಾಂಧವಮ್ ।</p>
<p class="Shlok">ರಾಘವೌ ತ್ವಾಂ ವಿಶಾಲಾಕ್ಷಿ ಸ್ವಾಂ ಪುರೀಂ ಪ್ರಾಪಯಿಷ್ಯತಃ ॥</p>
<p class="Text">ಎಲೈ ವಿಶಾಲಾಕ್ಷಿಯೇ! ಆ ರಾಮ - ಲಕ್ಷ್ಮಣರು ದುರ್ಮಾರ್ಗಿಯಾದ ರಾವಣನನ್ನು ಬಂಧು-ಮಿತ್ರ ಪರಿವಾರ ಸಹಿತವಾಗಿ ರಣಭೂಮಿಯಲ್ಲಿ ಬಲಿಗೊಟ್ಟು, ನಿನ್ನನ್ನು ಅಯೋಧ್ಯೆಗೆ ಕರಕೊಂಡು ಹೋಗುತ್ತಾರೆ. ॥16॥</p>
<p class="Shlok-Number" id="toc_marker-46-17">ಶ್ಲೋಕ - 17</p>
<p class="Shlok">ಯತ್ತು ರಾಮೋ ವಿಜಾನೀಯಾತ್ ಅಭಿಜ್ಞಾನಮನಿಂದಿತೇ ।</p>
<p class="Shlok">ಪ್ರೀತಿಸಂಜನನಂ ತಸ್ಯ ಭೂಯಸ್ತ್ವಂ ದಾತುಮರ್ಹಸಿ ॥</p>
<p class="Text">ಓ ಪೂಜ್ಯಳೇ! ಶ್ರೀರಾಮನಿಗೆ ಸಂತೋಷವಾಗುವಂತಹ ಅವನು ಗುರುತಿಸುವಂತಹ ಇನ್ನೊಂದು ಅಭಿಜ್ಞಾನವನ್ನು ಕರುಣಿಸು. ॥17॥</p>
<p class="Shlok-Number" id="toc_marker-46-18">ಶ್ಲೋಕ - 18</p>
<p class="Shlok">ಸಾಬ್ರವೀದ್ದ ತ್ತಮೇವೇತಿ ಮಯಾಭಿಜ್ಞಾನಮುತ್ತಮಮ್ ।</p>
<p class="Shlok">ಏತದೇವ ಹಿ ರಾಮಸ್ಯ ದೃಷ್ಟ್ವಾ ಮತ್ಕೇಶಭೂಷಣಮ್ ॥</p>
<p class="Text">ಹನುಮಂತನ ಆ ಪ್ರಾರ್ಥನೆಗೆ ಉತ್ತರವಾಗಿ ಸೀತೆಯು ಹೇಳಿದಳು-ವೀರನೇ! ಅಂತಹ ಅಪೂರ್ವವಾದ ಅಭಿಜ್ಞಾನವನ್ನು ನಾನೀಗಲೇ ನಿನಗೆ ಕೊಟ್ಟಾಗಿದೆ. ನನ್ನ ಕೇಶ ಭೂಷಣವಾದ ಈ ಚೂಡಾಮಣಿಯನ್ನು ನೋಡಿದೊಡನೆಯೇ ಶ್ರೀರಾಮನಿಗೆ ನೀನು ಹೇಳುವ ಮಾತುಗಳಲ್ಲಿ ವಿಶ್ವಾಸ ಉಂಟಾಗುವುದು. ॥ 18 ॥</p>
<p class="Shlok-Number" id="toc_marker-46-19">ಶ್ಲೋಕ - 19</p>
<p class="Shlok">ಶ್ರದ್ಧೇಯಂ ಹನುಮನ್ ವಾಕ್ಯಂ ತವ ವೀರ ಭವಿಷ್ಯತಿ ।</p>
<p class="Shlok">ಸ ತಂ ಮಣಿವರಂ ಗೃಹ್ಯ ಶ್ರೀಮಾನ್ ಪ್ಲವಗಸತ್ತಮಃ ॥</p>
<p class="Text">ಸೀತಾದೇವಿಯು ಹೀಗೆ ಹೇಳಲು ಸರ್ವಶುಭಲಕ್ಷಣ ಸಂಪನ್ನನಾದ ಕಪಿಶ್ರೇಷ್ಠನು ಶ್ರೇಷ್ಠವಾದ ಆ ಮಣಿರತ್ನವನ್ನು ತೆಗೆದುಕೊಂಡು ಸೀತಾದೇವಿಗೆ ತಲೆಬಾಗಿ ನಮಸ್ಕರಿಸಿ ಹೊರಡಲನುವಾದನು. ॥ 19 ॥</p>
<p class="Shlok-Number" id="toc_marker-46-20">ಶ್ಲೋಕ -  20</p>
<p class="Shlok">ಪ್ರಣಮ್ಯ ಶಿರಸಾ ದೇವೀಂ ಗಮನಾಯೋಪಚಕ್ರಮೇ ।</p>
<p class="Shlok">ತಮುತ್ಪಾತಕೃತೋತ್ಸಾಹಮವೇಕ್ಷ್ಯ ಹರಿಪುಂಗವಮ್ ॥</p>
<p class="Shlok-Number" id="toc_marker-46-21">ಶ್ಲೋಕ - 21</p>
<p class="Shlok">ವರ್ಧಮಾನಂ ಮಹಾವೇಗಮುವಾಚ ಜನಕಾತ್ಮಜಾ ।</p>
<p class="Shlok">ಅಶ್ರುಪೂರ್ಣಮುಖೀ ದೀನಾ ಬಾಷ್ಪಗದ್ಗದಯಾ ಗಿರಾ ॥</p>
<p class="Text">ಸಮುದ್ರವನ್ನು ಲಂಘಿಸುವ ಉತ್ಸಾಹದಿಂದ, ಎತ್ತರವಾಗಿ ಬೆಳೆದಿದ್ದ, ಮಹಾವೇಗಶಾಲಿಯಾದ ಹನುಮಂತನನ್ನು ನೋಡಿ, ಕಂಬನಿದುಂಬಿದ ಮುಖವುಳ್ಳವಳಾಗಿದ್ದ, ದೀನಳಾದ ಜಾನಕಿಯು ಕಣ್ಣೀರು ಸುರಿಸುತ್ತಾ ಗದ್ಗದ ಧ್ವನಿಯಿಂದ ಇಂತೆಂದಳು. ॥20-21॥</p>
<p class="Shlok-Number" id="toc_marker-46-22">ಶ್ಲೋಕ - 22</p>
<p class="Shlok">ಹನುಮನ್ ಸಿಂಹಸಂಕಾಶೌ ಭ್ರಾತರೌ ರಾಮಲಕ್ಷ್ಮಣೌ ।</p>
<p class="Shlok">ಸುಗ್ರೀವಂ ಚ ಸಹಾಮಾತ್ಯಂ ಸರ್ವಾನ್ ಬ್ರೂಯಾ ಹ್ಯನಾಮಯಂ ॥</p>
<p class="Text">‘‘ವಾಯುಪುತ್ರನೇ! ಸಿಂಹಸದೃಶರಾದ ಸಹೋದರರಾದ ರಾಮ-ಲಕ್ಷ್ಮಣರಲ್ಲಿ, ಸುಗ್ರೀವನಲ್ಲಿ ಹಾಗೂ ಅಲ್ಲಿ ಇರುವವರೆಲ್ಲರಲ್ಲಿ ನಾನು ಕುಶಲ ಪ್ರಶ್ನೆಯನ್ನು ಕೇಳಿದೆನೆಂದು ತಿಳಿಸು. ॥ 22 ॥</p>
<p class="Shlok-Number" id="toc_marker-46-23">ಶ್ಲೋಕ - 23</p>
<p class="Shlok">ಯಥಾ ಚ ಸ ಮಹಾಬಾಹುರ್ಮಾಂ ತಾರಯತಿ ರಾಘವಃ ।</p>
<p class="Shlok">ಅಸ್ಮಾದ್ದುಃಖಾಂಬುಸಂರೋಧಾತ್ತ್ವಂ ಸಮಾಧಾತುಮರ್ಹಸಿ ॥</p>
<p class="Text">ನನ್ನನ್ನು ಈ ದುಃಖಸಾಗರದಿಂದ ಪಾರು ಮಾಡುವಂತೆ ಮಹಾಬಾಹುವಾದ ಶ್ರೀರಾಮನನ್ನು ತೊಡಗಿಸುವ ಕಾರ್ಯಭಾರವು ನಿನ್ನದಾಗಿದೆ. ॥ 23 ॥</p>
<p class="Shlok-Number" id="toc_marker-46-24">ಶ್ಲೋಕ - 24</p>
<p class="Shlok">ಇಮಂ ಚ ತೀವ್ರಂ ಮಮ ಶೋಕವೇಗಂ </p>
<p class="Shlok">ರಕ್ಷೋಭಿರೇಭಿಃ ಪರಿಭರ್ತ್ಸನಂ ಚ ।</p>
<p class="Shlok">ಬ್ರೂಯಾಸ್ತು ರಾಮಸ್ಯ ಗತಃ ಸಮೀಪಂ </p>
<p class="Shlok">ಶಿವಶ್ಚತೇಽಧ್ವಾಸ್ತು ಹರಿಪ್ರವೀರ ॥</p>
<p class="Text">ಕಪಿಶ್ರೇಷ್ಠನೇ! ಶ್ರೀರಾಮನ ಬಳಿಗೆ ಹೋದಾಕ್ಷಣ, ನನ್ನ ಶೋಕದ ಆವೇಗವನ್ನೂ, ಈ ರಾಕ್ಷಸಿಯರು ನನ್ನನ್ನು ಭಯಪಡಿಸಲು ಅನುದಿನವೂ ಆಡಿದ ಮಾತುಗಳನ್ನೂ, ನೀನು ಅವರಿಗೆ ನಿವೇದಿಸು. ನಿನ್ನ ಪ್ರಯಾಣವು ಮಂಗಳಮಯವಾಗಲೀ. ॥ 24 ॥ </p>
<p class="Shlok-Number" id="toc_marker-46-25">ಶ್ಲೋಕ - 25</p>
<p class="Shlok">ಸ ರಾಜಪುತ್ರ್ಯಾ ಪ್ರತಿವೇದಿತಾರ್ಥಃ</p>
<p class="Shlok">ಕಪಿಃ ಕೃತಾರ್ಥಃ ಪರಿಹೃಷ್ಟಚೇತಾಃ ।</p>
<p class="Shlok">ಅಲ್ಪಾವಶೇಷಂ ಪ್ರಸಮೀಕ್ಷ್ಯ ಕಾರ್ಯಂ</p>
<p class="Shlok">ದಿಶಂ ಹ್ಯುದೀಚೀಂ ಮನಸಾ ಜಗಾಮ ॥</p>
<p class="Text">ರಾಜಪುತ್ರಿಯಾದ ಸೀತಾದೇವಿಯ ಅಭಿಪ್ರಾಯವನ್ನು ಸಂಪೂರ್ಣವಾಗಿ ಅರಿತುಕೊಂಡು, ಕೃತ-ಕೃತ್ಯನೂ, ಪರಮ ಸಂತುಷ್ಟನೂ ಆದ ಆಂಜನೇಯನು - ತನ್ನ ಕಾರ್ಯವು ಸ್ವಲ್ಪವೇ ಉಳಿದಿರುವುದೆಂಬುದನ್ನು ನಿಶ್ಚಯಿಸಿ, ಉತ್ತರ ದಿಕ್ಕಿನ ಕಡೆಗೆ ಹೋಗಲು ಮನಸ್ಸು ಮಾಡಿದನು. ॥ 25 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಚತ್ವಾರಿಂಶಃ ಸರ್ಗಃ ॥ 40 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ನಲವತ್ತನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-47">ನಲವತ್ತೊಂದನೆಯ ಸರ್ಗ</p>
<p class="Sub-Heading">ಹನುಮಂತನು ಪ್ರಮದಾವನವನ್ನು (ಅಶೋಕ ವನವನ್ನು) ಧ್ವಂಸ ಮಾಡಿದುದು</p>
<p class="Shlok-Number" id="toc_marker-47-1">ಶ್ಲೋಕ - 1</p>
<p class="Shlok">ಸ ಚ ವಾಗ್ಭಿಃ ಪ್ರಶಸ್ತಾಭಿರ್ಗಮಿಷ್ಯನ್ ಪೂಜಿತಸ್ತಯಾ ।</p>
<p class="Shlok">ತಸ್ಮಾದ್ದೇಶಾದಪಕ್ರಮ್ಯ ಚಿಂತಯಾಮಾಸ ವಾನರಃ ॥</p>
<p class="Text">ಸೀತಾದೇವಿಯು ತನ್ನಲ್ಲಿ ಅನುಮತಿಯನ್ನು ಪಡೆದು ಹೊರಟುನಿಂತ ಹನುಮಂತನ ಬಗ್ಗೆ ಪೂಜ್ಯಭಾವದಿಂದ, ಕೃತಜ್ಞತಾಪೂರ್ವಕವಾಗಿ ಅವನನ್ನು ಆದರಿಸಿದಳು. ಬಳಿಕ ಆ ವಾನರೋತ್ತಮ ಅವಳಿದ್ದ ಪ್ರದೇಶದಿಂದ ಸ್ವಲ್ಪದೂರ ಹೋಗಿ ಹೀಗೆ ಆಲೋಚಿಸತೊಡಗಿದನು. ॥ 1 ॥ </p>
<p class="Shlok-Number" id="toc_marker-47-2">ಶ್ಲೋಕ - 2</p>
<p class="Shlok">ಅಲ್ಪಶೇಷಮಿದಂ ಕಾರ್ಯಂ ದೃಷ್ಟೇಯಮಸಿತೇಕ್ಷಣಾ ।</p>
<p class="Shlok">ತ್ರೀನುಪಾಯಾನತಿಕ್ರಮ್ಯ ಚತುರ್ಥ ಇಹ ದೃಶ್ಯತೇ ॥</p>
<p class="Text">ಸೀತಾದೇವಿಯನ್ನು ನೋಡುವ ಒಂದು ಕೆಲಸವು ಮುಗಿಯಿತು. ಇನ್ನು ಮಾಡಬೇಕಾದ ಕಾರ್ಯವು ಸ್ವಲ್ಪ ಉಳಿದಿದೆ. ಅದು ರಾವಣನ ಬಲಾಬಲಗಳನ್ನು ಪರೀಕ್ಷಿಸುವುದು. ಅದನ್ನು ನಾನು ಮುಗಿಸಿಯೇ ಹೋಗಬೇಕು. ಚತುರೋಪಾಯಗಳಲ್ಲಿ ಮೊದಲ ಮೂರನ್ನೂ (ಸಾಮ, ದಾನ, ಭೇದ) ಪಕ್ಕಕ್ಕಿರಿಸಿ ನಾಲ್ಕನೆಯ ದಂಡೋಪಾಯವನ್ನು ಮಾತ್ರ ಆಶ್ರಯಿಸುವುದು ಯುಕ್ತವೆಂದು ತೋರುತ್ತದೆ. ॥ 2 ॥</p>
<p class="Shlok-Number" id="toc_marker-47-3">ಶ್ಲೋಕ - 3</p>
<p class="Shlok">ನ ಸಾಮ ರಕ್ಷಃಸು ಗುಣಾಯ ಕಲ್ಪತೇ </p>
<p class="Shlok">ನ ದಾನಮರ್ಥೋಪಚಿತೇಷು ಯುಜ್ಯತೇ ।</p>
<p class="Shlok">ನ ಭೇದಸಾಧ್ಯಾ ಬಲದರ್ಪಿತಾ ಜನಾಃ </p>
<p class="Shlok">ಪರಾಕ್ರಮಸ್ತ್ವೇವ ಮಮೇಹ ರೋಚತೇ ॥</p>
<p class="Text">ರಾಕ್ಷಸರ ಬಳಿ ಸಾಮೋಪಾಯವು ಕೆಲಸಮಾಡದು. ಧನಮದಾಂಧರಾದ್ದರಿಂದ ದಾನವು ನಿಷ್ಪ್ರಯೋಜಕವು. ಬಲಗರ್ವಿತ ರಾದ್ದರಿಂದ ಭೇದೋಪಾಯವೂ ನಡೆಯದು. ಆದ್ದರಿಂದ ಕಡೆಯದಾದ ಪರಾಕ್ರಮ ಸಾಧ್ಯವಾದ ದಂಡೋಪಾಯವೇ ರಾಕ್ಷಸರ ವಿಷಯದಲ್ಲಿ ಸಮಂಜಸವಾದುದು. ॥ 3 ॥</p>
<p class="Shlok-Number" id="toc_marker-47-4">ಶ್ಲೋಕ - 4</p>
<p class="Shlok">ನ ಚಾಸ್ಯ ಕಾರ್ಯಸ್ಯ ಪರಾಕ್ರಮಾದೃತೇ</p>
<p class="Shlok">ವಿನಿಶ್ಚಯಃ ಕಶ್ಚಿದಿಹೋಪಪದ್ಯತೇ ।</p>
<p class="Shlok">ಹತಪ್ರವೀರಾಶ್ಚ ರಣೇ ಹಿ ರಾಕ್ಷಸಾಃ </p>
<p class="Shlok">ಕಥಂಚಿದೀಯುರ್ಯದಿಹಾದ್ಯ ಮಾರ್ದವಮ್ ॥</p>
<p class="Text">ನಾನು ಪರಾಕ್ರಮವನ್ನು ತೋರದಿದ್ದರೆ, ಇವರ ಸತ್ತ್ವವೆಷ್ಟೆಂಬುದು ನಮಗೆ ತಿಳಿಯದು. ಯುದ್ಧಶೂರರಾದ ಹಲವಾರು ರಾಕ್ಷಸರು ಹತರಾದರೆ, ಆಗ ಉಳಿದವರು ಮೆತ್ತಗಾಗುವರು. ಆದ್ದರಿಂದ ಯುದ್ಧ ಮಾಡುವುದೇ ಉಚಿತವೆಂದು ನಿಶ್ಚಯಿಸಿದನು.॥4॥</p>
<p class="Shlok-Number" id="toc_marker-47-5">ಶ್ಲೋಕ - 5</p>
<p class="Shlok">ಕಾರ್ಯೇ ಕರ್ಮಣಿ ನಿರ್ದಿಷ್ಟೇ ಯೋ ಬಹೂನ್ಯಪಿ ಸಾಧಯೇತ್ ।</p>
<p class="Shlok">ಪೂರ್ವಕಾರ್ಯಾವಿರೋಧೇನ ಸ ಕಾರ್ಯಂ ಕರ್ತುಮರ್ಹತಿ ॥</p>
<p class="Text">ಒಪ್ಪಿಸಿದ ಕಾರ್ಯವನ್ನು ಸಾಧಿಸಿ, ಅದಕ್ಕೆ ಭಂಗವಾಗದಂತೆ ಅದಕ್ಕೆ ಪೂರಕವಾಗಿ ಮತ್ತೊಂದು ಕಾರ್ಯವನ್ನು ಸಾಧಿಸುವವನೇ ನಿಜವಾಗಿ ಕಾರ್ಯದಕ್ಷನು. ॥ 5 ॥</p>
<p class="Shlok-Number" id="toc_marker-47-6">ಶ್ಲೋಕ - 6</p>
<p class="Shlok">ನ ಹ್ಯೇಕಃ ಸಾಧಕೋ ಹೇತುಃ ಸ್ವಲ್ಪಸ್ಯಾಪೀಹ ಕರ್ಮಣಃ ।</p>
<p class="Shlok">ಯೋ ಹ್ಯರ್ಥಂ ಬಹುಧಾ ವೇದ ಸ ಸಮರ್ಥೋರ್ಥಸಾಧನೇ ॥</p>
<p class="Text">ಸಣ್ಣ-ಪುಟ್ಟ ಕಾರ್ಯಗಳ ಸಿದ್ಧಿಗೆ ಒಂದೆ ಉಪಾಯವೂ ಸಾಕಾಗುವುದಿಲ್ಲ. ತನ್ನ ಕಾರ್ಯ ಸಿದ್ಧಿಗಾಗಿ ವಿವಿಧೋಪಾಯಗಳನ್ನು ತಿಳಿದಿರುವವನೇ ಕಾರ್ಯ ಸಾಧನೆಗೆ ಸಮರ್ಥನು. ॥ 6 ॥ </p>
<p class="Shlok-Number" id="toc_marker-47-7">ಶ್ಲೋಕ - 7</p>
<p class="Shlok">ಇಹೈವ ತಾವತ್ ಕೃತನಿಶ್ಚಯೋ ಹ್ಯಹಂ </p>
<p class="Shlok">ಯದಿ ವ್ರಜೇಯಂ ಪ್ಲವಗೇಶ್ವರಾಲಯಮ್ ।</p>
<p class="Shlok">ಪರಾತ್ಮಸಂಮರ್ದವಿಶೇಷತತ್ತ್ವವಿತ್ </p>
<p class="Shlok">ತತಃ ಕೃತಂ ಸ್ಯಾನ್ಮಮ ಭರ್ತೃಶಾಸನಮ್ ॥</p>
<p class="Text">ನಾನು ಇಲ್ಲಿಯೇ ಶತ್ರುಬಲವನ್ನು, ನಮ್ಮವರ ಬಲವನ್ನು, ಯುದ್ಧ ನೈಪುಣ್ಯವನ್ನು ಅದರಲ್ಲಿನ ತಾರತಮ್ಯವನ್ನು ಚೆನ್ನಾಗಿ ತಿಳಿದುಕೊಳ್ಳುವುದು ಯುಕ್ತವು. ಬಳಿಕ ಕೃತನಿಶ್ಚಯನಾದ ಸುಗ್ರೀವನ ಬಳಿಗೆ ಹೋದರೆ ಆಗ ಒಡೆಯನ ಆಜ್ಞೆಯನ್ನು ಪೂರ್ಣಗೊಳಿಸಿದಂತಾಗುತ್ತದೆ. ॥ 7 ॥ </p>
<p class="Shlok-Number" id="toc_marker-47-8">ಶ್ಲೋಕ - 8</p>
<p class="Shlok">ಕಥಂ ನು ಖಲ್ವದ್ಯ ಭವೇತ್ ಸುಖಾಗತಂ </p>
<p class="Shlok">ಪ್ರಸಹ್ಯ ಯುದ್ಧಂ ಮಮ ರಾಕ್ಷಸೈಃ ಸಹ ।</p>
<p class="Shlok">ತಥೈವ ಖಲ್ವಾತ್ಮಬಲಂ ಚ ಸಾರವತ್ </p>
<p class="Shlok">ಸಂಮಾನಯೇನ್ಮಾಂ ಚ ರಣೇ ದಶಾನನಃ ॥</p>
<p class="Text">ಈಗ ನನಗೂ ರಾಕ್ಷಸರಿಗೂ ತೀವ್ರವಾದ ಯುದ್ಧವು ಸುಲಭವಾಗಿ ಒದಗುವಂತೆ ನೋಡಬೇಕಾಗಿದೆ. ಆಗಲೇ ರಾವಣನು ಯುದ್ಧದಲ್ಲಿ ತನ್ನ ಕಡೆಯವರ ಬಲವನ್ನೂ, ನನ್ನ ಬಲವನ್ನೂ ನಿಜವಾಗಿ ತಿಳಿದುಕೊಳ್ಳಬಹುದು. ॥ 8 ॥</p>
<p class="Shlok-Number" id="toc_marker-47-9">ಶ್ಲೋಕ - 9</p>
<p class="Shlok">ತತಃ ಸಮಾಸಾದ್ಯ ರಣೇ ದಶಾನನಂ </p>
<p class="Shlok">ಸಮಂತ್ರಿವರ್ಗಂ ಸಬಲಪ್ರಯಾಯಿನಮ್ ।</p>
<p class="Shlok">ಹೃದಿ ಸ್ಥಿತಂ ತಸ್ಯ ಮತಂ ಬಲಂ ಚ ವೈ </p>
<p class="Shlok">ಸುಖೇನ ಮತ್ವಾಹಮಿತಃ ಪುನರ್ವ್ರಜೇ ॥</p>
<p class="Text">ಆದರೆ ರಾವಣನನ್ನು, ಅವನ ಮಂತ್ರಿಗಳನ್ನು, ಸೈನ್ಯವನ್ನು, ಅನುಚರರನ್ನು ಯುದ್ಧದಲ್ಲಿ ಇದಿರಿಸಿ, ಅವರ ಶಕ್ತಿ ಸಾಮರ್ಥ್ಯವನ್ನೂ, ಮನಸ್ಸಿನ ಅಭಿಪ್ರಾಯವನ್ನೂ ಚೆನ್ನಾಗಿ ತಿಳಿದುಕೊಂಡು ತೃಪ್ತಿಯಾಗಿ ನಾನು ಇಲ್ಲಿಂದ ಹೋಗುವೆನು. ॥9॥</p>
<p class="Shlok-Number" id="toc_marker-47-10">ಶ್ಲೋಕ - 10</p>
<p class="Shlok">ಇದಮಸ್ಯ ನೃಶಂಸಸ್ಯ ನಂದನೋಪಮಮುತ್ತಮಮ್ ।</p>
<p class="Shlok">ವನಂ ನೇತ್ರಮನಃಕಾಂತಂ ನಾನಾದ್ರುಮಲತಾಯುತಮ್ ॥</p>
<p class="Text">ಕ್ರೂರನಾದ ರಾವಣನ ಈ ಅಶೋಕವನವು ಶ್ರೇಷ್ಠವಾಗಿದೆ. ನಂದನವನಕ್ಕೆ ಸಮಾನವಾಗಿದೆ. ನಾನಾ ವಿಧವಾದ ವೃಕ್ಷಗಳಿಂದಲೂ, ಲತೆಗಳಿಂದಲೂ ನಿಬಿಡವಾಗಿರುವ ಇದು ನಯನಾನಂದಕರವಾಗಿಯೂ, ಮನೋಜ್ಞವಾಗಿಯೂ ಇದೆ. ॥10॥ </p>
<p class="Shlok-Number" id="toc_marker-47-11">ಶ್ಲೋಕ - 11</p>
<p class="Shlok">ಇದಂ ವಿಧ್ವಂಸಯಿಷ್ಯಾಮಿ ಶುಷ್ಕಂ ವನಮಿವಾನಲಃ ।</p>
<p class="Shlok">ಅಸ್ಮಿನ್ ಭಗ್ನೇ ತತಃ ಕೋಪಂ ಕರಿಷ್ಯತಿ ದಶಾನನಃ ॥</p>
<p class="Text"> ಒಣಗಿಹೋದ ವನವನ್ನು ಬೆಂಕಿಯು ಸುಟ್ಟು ಭಸ್ಮಮಾಡಿಬಿಡುವಂತೆ, ನಾನು ಈ ವನವನ್ನು ಧ್ವಂಸಮಾಡಿಬಿಡುವೆನು. ಇದು ಹಾಳುಗೆಡಹಿದ ವಾರ್ತೆಯನ್ನು ಕೇಳಿದಾಕ್ಷಣ ದಶಾನನನು ಕ್ರುದ್ಧನಾಗುವನು. ॥ 11 ॥ </p>
<p class="Shlok-Number" id="toc_marker-47-12">ಶ್ಲೋಕ - 12</p>
<p class="Shlok">ತತೋ ಮಹತ್ ಸಾಶ್ವಮಹಾರಥದ್ವಿಪಂ </p>
<p class="Shlok">ಬಲಂ ಸಮಾದೇಕ್ಷ್ಯತಿ ರಾಕ್ಷಸಾಧಿಪಃ ।</p>
<p class="Shlok">ತ್ರಿಶೂಲಕಾಲಾಯಸಪಟ್ಟಸಾಯುಧಂ </p>
<p class="Shlok">ತತೋ ಮಹದ್ಯುದ್ಧಮಿದಂ ಭವಿಷ್ಯತಿ ॥</p>
<p class="Text">ಒಡನೆಯೇ ಅವನು ತ್ರಿಶೂಲ, ಮುದ್ಗರ, ಪಟ್ಟಾಕತ್ತಿಗಳು ಮುಂತಾದ ಆಯುಧಗಳನ್ನು ಧರಿಸಿದ, ಅಶ್ವ-ಮಹಾರಥ, ಮಹಾಗಜಗಳಿಂದ ಯುಕ್ತವಾದ ದೊಡ್ಡ ಸೈನ್ಯವನ್ನು ರಾವಣನು ಕಳಿಸುವನು. ಆಗ ಒಂದು ಘೋರವಾದ ಯುದ್ಧವು ಜರಗುತ್ತದೆ. ॥ 12 ॥</p>
<p class="Shlok-Number" id="toc_marker-47-13">ಶ್ಲೋಕ - 13</p>
<p class="Shlok">ಅಹಂ ತು ತೈಃ ಸಂಯತಿ ಚಂಡವಿಕ್ರಮೈಃ </p>
<p class="Shlok">ಸಮೇತ್ಯ ರಕ್ಷೋಭಿರಸಹ್ಯವಿಕ್ರಮಃ ।</p>
<p class="Shlok">ನಿಹತ್ಯ ತದ್ರಾವಣಚೋದಿತಂ ಬಲಂ</p>
<p class="Shlok">ಸುಖಂ ಗಮಿಷ್ಯಾಮಿ ಕಪೀಶ್ವರಾಲಯಮ್ ॥</p>
<p class="Text">ಪ್ರಚಂಡ ಪರಾಕ್ರಮದಿಂದ ಆ ರಾಕ್ಷಸಯೋಧರೊಡನೆ ನಾನು ಸಾಟಿಯಿಲ್ಲದ ಪ್ರತಾಪದಿಂದ ಹೋರಾಡಿ, ಆ ರಾವಣ ಪ್ರೇರಿತ ಸೈನ್ಯವನ್ನು ಸಂಹರಿಸಿ, ಸುಖವಾಗಿ ಸುಗ್ರೀವನ ಬಳಿಗೆ ಹೋಗುವೆನು. ॥ 13 ॥</p>
<p class="Shlok-Number" id="toc_marker-47-14">ಶ್ಲೋಕ - 14</p>
<p class="Shlok">ತತೋ ಮಾರುತವತ್ ಕ್ರುದ್ಧೋ ಮಾರುತಿರ್ಭೀಮವಿಕ್ರಮಃ ।</p>
<p class="Shlok">ಊರುವೇಗೇನ ಮಹತಾ ದ್ರುಮಾನ್ ಕ್ಷೇಪ್ತುಮಥಾರಭತ್ ॥</p>
<p class="Text">ಬಳಿಕ ಭಯಂಕರ ಪರಾಕ್ರಮಿಯಾದ ಮಾರುತಿಯು ಪರಮಕ್ರುದ್ಧನಾಗಿ ಅತಿವೇಗದಿಂದ ಆ ಅಶೋಕವನದಲ್ಲಿದ್ದ ವೃಕ್ಷಗಳನ್ನು ಬಿರುಗಾಳಿಯಂತೆ ಒಂದೊಂದನ್ನಾಗಿ ಉರುಳಿಸಲು ಉಪಕ್ರಮಿಸಿದನು. ॥ 14 ॥</p>
<p class="Shlok-Number" id="toc_marker-47-15">ಶ್ಲೋಕ - 15</p>
<p class="Shlok">ತತಸ್ತು ಹನುಮಾನ್ ವೀರೋ ಬಭಂಜ ಪ್ರಮದಾವನಮ್ ।</p>
<p class="Shlok">ಮತ್ತದ್ವಿಜಸಮಾಘುಷ್ಟಂ ನಾನಾದ್ರುಮಲತಾಯುತಮ್ ॥</p>
<p class="Text">ಮದಿಸಿದ ಪಕ್ಷಿಗಳಿಂದ ಕಲಕಲಾಯಮಾನವಾಗಿದ್ದ, ನಾನಾ ವಿಧವಾದ ವೃಕ್ಷಗಳಿಂದಲೂ, ಲತೆಗಳಿಂದಲೂ ಕೂಡಿದ್ದ, ಅಂತಃಪುರದ ನಾರಿಯರ ವಿಹಾರಕ್ಕಾಗಿಯೇ ನಿರ್ಮಿಸಿದ್ದ ಆ ಪ್ರಮದಾವನವನ್ನು ಧ್ವಂಸ ಮಾಡಿದನು. ॥ 15 ॥ </p>
<p class="Shlok-Number" id="toc_marker-47-16">ಶ್ಲೋಕ - 16</p>
<p class="Shlok">ತದ್ವನಂ ಮಥಿತೈರ್ವೃಕ್ಷೈರ್ಭಿನ್ನೈಶ್ಚ ಸಲಿಲಾಶಯೈಃ ।</p>
<p class="Shlok">ಚೂರ್ಣಿತೈಃ ಪರ್ವತಾಗ್ರೈಶ್ಚ ಬಭೂವಾಪ್ರಿಯದರ್ಶನಮ್ ॥</p>
<p class="Text">ಆ ವನದಲ್ಲಿದ್ದ ವೃಕ್ಷಗಳೆಲ್ಲ ನೆಲಸಮವಾದುವು. ಜಲಾಶಯಗಳು ಒಡೆದುಹೋದುವು. ಕ್ರೀಡಾ ಪರ್ವತಗಳು ನುಚ್ಚುನೂರಾದವು. ಆಗ ಆ ವನವು (ಪ್ರಾಣಗಳಿಲ್ಲದ ದೇಹದಂತೆ) ಶೋಭಾಹೀನವಾಯಿತು. ॥ 16 ॥ </p>
<p class="Shlok-Number" id="toc_marker-47-17">ಶ್ಲೋಕ - 17</p>
<p class="Shlok">ನಾನಾಶಕುಂತವಿರುತೈಃ ಪ್ರಭಿನ್ನೈಃ ಸಲಿಲಾಶಯೈಃ ।</p>
<p class="Shlok">ತಾಮ್ರೈಃ ಕಿಸಲಯೈಃ ಕ್ಲಾಂತೈಃ ಕ್ಲಾಂತದ್ರುಮಲತಾಯುತಮ್ ॥</p>
<p class="Shlok-Number" id="toc_marker-47-18">ಶ್ಲೋಕ - 18</p>
<p class="Shlok">ನ ಬಭೌ ತದ್ವನಂ ತತ್ರ ದಾವಾನಲಹತಂ ಯಥಾ ।</p>
<p class="Shlok">ವ್ಯಾಕುಲಾವರಣಾ ರೇಜುರ್ವಿಹ್ವಲಾ ಇವ ತಾ ಲತಾಃ ॥</p>
<p class="Text">ಆ ವನದಲ್ಲಿದ್ದ ನಾನಾವಿಧವಾದ ಪಕ್ಷಿಗಳು ವಿಕೃತ ಧ್ವನಿಗಳಿಂದ ಅರಚುತ್ತಿದ್ದವು. ಅಲ್ಲಿಯ ಜಲಾಶಯಗಳು ಛಿನ್ನ-ಭಿನ್ನವಾದವು. ಕೆಂಪಾದ ಹಾಗೂ ಬಾಡಿಹೋದ ಚಿಗುರುಗಳಿಂದಲೂ, ಮರ-ಬಳ್ಳಿಗಳಿಂದಲೂ ಸಮಾಕುಲವಾಗಿದ್ದ ಆ ಪ್ರಮದಾವನವು ಕಾಳ್ಗಿಚ್ಚಿನಿಂದ ಸುಟ್ಟುಹೋದ ವನದಂತೆ ಶೋಭಾಹೀನವಾಯಿತು. ಆಧಾರಭೂತವಾಗಿದ್ದ ವೃಕ್ಷಗಳು ನೆಲಸಮವಾದಾಗ ಅದರಲ್ಲಿ ಹಬ್ಬಿದ ಬಳ್ಳಿಗಳು ನಿರಾಶ್ರಯರಾಗಿ, ವಿಹ್ವಲಳಾದ ಸ್ತ್ರೀಯಂತೆ ಕಳಾಹೀನವಾದುವು. ॥17-18॥</p>
<p class="Shlok-Number" id="toc_marker-47-19">ಶ್ಲೋಕ - 19</p>
<p class="Shlok">ಲತಾಗೃಹೈಶ್ಚಿತ್ರಗೃಹೈಶ್ಚ ನಾಶಿತೈ</p>
<p class="Shlok">ರ್ಮಹೋರಗೈರ್ವ್ಯಾಲಮೃಗೈಶ್ಚ ನಿರ್ಧುತೈಃ ।</p>
<p class="Shlok">ಶಿಲಾಗೃ ಹೈರುನ್ಮ ಥಿತೈಸ್ತಥಾ ಗೃಹೈಃ</p>
<p class="Shlok">ಪ್ರನಷ್ಟ ರೂಪಂ ತದಭೂನ್ಮಹದ್ವನಮ್ ॥</p>
<p class="Text">ಮಾರುತಿಯ ದಾಂಧಲೆಯಿಂದ ಅಲ್ಲಿದ್ದ ಲತಾಗೃಹಗಳು, ಚಿತ್ರಶಾಲೆಗಳು ಉಧ್ವಸ್ತವಾದುವು. ಅಲ್ಲಿದ್ದ ಮಹಾಸರ್ಪಗಳೂ, ದೊಡ್ಡ ಹುಲಿಗಳೂ, ಮೃಗಗಳೂ ಮೊದಲಾದ ಕ್ರೂರಜಂತುಗಳು ಪೀಡಿತರಾಗಿ ಆರ್ತಧ್ವನಿಗಳನ್ನು ಮಾಡುತ್ತಿದ್ದವು. ಕ್ರೀಡಾಪರ್ವತ ಗುಹೆಗಳನ್ನು, ಇತರ ಗೃಹಗಳನ್ನು ಕಿತ್ತೆಸೆದನು. ಇದರಿಂದ ಆ ಸುಂದರ ವನವು ತನ್ನ ಹಿಂದಿನ ಸೌಂದರ್ಯವನ್ನು ಪೂರ್ಣವಾಗಿ ಕಳಕೊಂಡಿತು. ॥19॥</p>
<p class="Shlok-Number" id="toc_marker-47-20">ಶ್ಲೋಕ - 20</p>
<p class="Shlok">ಸಾ ವಿಹ್ವಲಾಶೋಕಲತಾಪ್ರತಾನಾ </p>
<p class="Shlok">ವನಸ್ಥಲೀ ಶೋಕಲತಾಪ್ರತಾನಾ ।</p>
<p class="Shlok">ಜಾತಾ ದಶಾಸ್ಯಪ್ರಮದಾವನಸ್ಯ</p>
<p class="Shlok">ಕಪೇರ್ಬಲಾದ್ಧಿ ಪ್ರಮದಾವನಸ್ಯ ॥</p>
<p class="Text"> ರಾವಣಾಸುರನ ಭಾರ್ಯೆಯರಿಗೆ ರಕ್ಷಕವಾಗಿದ್ದ, ಅಂತಃಪುರದ ಸ್ತ್ರೀಯರ ವಿಹಾರ ಪ್ರದೇಶವಾಗಿದ್ದ, ಅಶೋಕಲತೆಗಳಿಂದ ಶೋಭಾಯಮಾನವಾಗಿದ್ದ ಆ ಪ್ರಮದಾವನವು ಸೀತೆಯನ್ನು ರಕ್ಷಿಸುತ್ತಾ ಹನುಮಂತನ ಬಲದ ಕಾರಣದಿಂದಾಗಿ ವಿಹ್ವಲಗೊಂಡು ಬಾಡಿಹೋದ ಲತೆಗಳ ಸಮೂಹದಿಂದ ಕೂಡಿದ ಆ ಅಶೋಕವನವು ಶೋಕಪ್ರದವಾಗಿ ಪರಿಣಮಿಸಿತು. ॥ 20 ॥ </p>
<p class="Shlok-Number" id="toc_marker-47-21">ಶ್ಲೋಕ - 21</p>
<p class="Shlok">ಸ ತಸ್ಯ ಕೃತ್ವಾರ್ಥಪತೇರ್ಮಹಾಕಪಿಃ</p>
<p class="Shlok">ಮಹದ್ವ್ಯಲೀಕಂ ಮನಸೋ ಮಹಾತ್ಮನಃ ।</p>
<p class="Shlok">ಯುಯುತ್ಸು ರೇಕೋ ಬಹುಭಿರ್ಮಹಾಬಲೈಃ </p>
<p class="Shlok">ಶ್ರಿಯಾ ಜ್ವಲಂಸ್ತೋರಣಮಾಸ್ಥಿತಃ ಕಪಿಃ ॥</p>
<p class="Text">ಹೀಗೆ ಆ ಕಪೀಶ್ವರನು ಹೆಚ್ಚಾದ ಬಲಶಾಲಿಯಾದ ರಾವಣನ ಮನಸ್ಸಿಗೆ ಕ್ಲೇಶವನ್ನುಂಟುಮಾಡಲು ವನಭಂಗವನ್ನು ಮಾಡಿದನು. ಬಳಿಕ ಮಹಾಬಲಶಾಲಿಗಳಾದ ರಾಕ್ಷಸಯೋಧರೊಡನೆ ಒಬ್ಬಂಟಿಗನಾಗಿ ಯುದ್ಧಮಾಡುವ ಬಯಕೆಯಿಂದ ಉತ್ಸಾಹ, ಶಕ್ತಿಯಿಂದ ಪ್ರಜ್ವಲಿಸುತ್ತಾ ಆ ಅಶೋಕವನದ ಹೊರಬಾಗಿಲಿಗೆ ಬಂದು ನಿಂತು, ಶತ್ರುಗಳನ್ನು ಎದುರು ನೋಡತೊಡಗಿದನು.॥21॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಏಕಚತ್ವಾರಿಂಶಃ ಸರ್ಗಃ ॥ 41 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ನಲವತ್ತೊಂದನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-48">ನಲವತ್ತೆರಡನೆಯ ಸರ್ಗ</p>
<p class="Sub-Heading">ರಾಕ್ಷಸಿಯರು ಪ್ರಮದಾವನದ ನಾಶವನ್ನು ರಾವಣನಿಗೆ ತಿಳಿಸಿದುದು, <br/>ರಾವಣನು ಕಿಂಕರರೆಂಬ ರಾಕ್ಷಸರನ್ನು ಕಳಿಸಿಕೊಟ್ಟಿದ್ದು, ಮಾರುತಿಯಿಂದ ಅವರ ಸಂಹಾರ</p>
<p class="Shlok-Number" id="toc_marker-48-1">ಶ್ಲೋಕ - 1</p>
<p class="Shlok">ತತಃ ಪಕ್ಷಿನಿನಾದೇನ ವೃಕ್ಷಭಂಗಸ್ವನೇನ ಚ ।</p>
<p class="Shlok">ಬಭೂವುಸ್ತ್ರಾಸಸಂಭ್ರಾಂತಾಃ ಸರ್ವೇ ಲಂಕಾನಿವಾಸಿನಃ ॥</p>
<p class="Text">ಬಳಿಕ ಪಕ್ಷಿಗಳ ಆರ್ತನಾದಗಳನ್ನೂ, ಮರಗಳು ಮುರಿಯುವಿಕೆಯಿಂದ ಟ-ಟಾ ಶಬ್ದವನ್ನು ಕೇಳಿ ಲಂಕಾನಿವಾಸಿಗಳೆಲ್ಲರೂ ಭಯಭ್ರಾಂತರಾದರು. ॥ 1 ॥</p>
<p class="Shlok-Number" id="toc_marker-48-2">ಶ್ಲೋಕ - 2</p>
<p class="Shlok">ವಿದ್ರುತಾಶ್ಚ ಭಯತ್ರಸ್ತಾ ವಿನೇದುರ್ಮೃಗಪಕ್ಷಿಣಃ ।</p>
<p class="Shlok">ರಕ್ಷಸಾಂ ಚ ನಿಮಿತ್ತಾನಿ ಕ್ರೂರಾಣಿ ಪ್ರತಿಪೇದಿರೇ ॥</p>
<p class="Text">ಭಯದಿಂದ ಗಾಬರಿಗೊಂಡು ದಿಕ್ಕುಗಾಣದೇ ಓಡುತ್ತಿದ್ದ ಮೃಗಪಕ್ಷಿಗಳು ಕೆಟ್ಟದಾಗಿ ಅರಚಿಕೊಳ್ಳುತ್ತಿದ್ದವು. ರಾಕ್ಷಸರಿಗೆ ಭಯವನ್ನು ಹುಟ್ಟಿಸುವಂತಹ ಅಪಶಕುನಗಳು ಕಾಣಿಸಿಕೊಂಡವು. ॥ 2 ॥</p>
<p class="Shlok-Number" id="toc_marker-48-3">ಶ್ಲೋಕ - 3</p>
<p class="Shlok">ತತೋ ಗತಾಯಾಂ ನಿದ್ರಾಯಾಂ ರಾಕ್ಷಸ್ಯೋ ವಿಕೃತಾನನಾಃ ।</p>
<p class="Shlok">ತದ್ವನಂ ದದೃಶುರ್ಭಗ್ನಂ ತಂ ಚ ವೀರಂ ಮಹಾಕಪಿಮ್ ॥</p>
<p class="Text">ಸುತ್ತಲೂ ಕೇಳಿ ಬರುತ್ತಿದ್ದ ವನಭಂಗದ ಘೋರವಾದ ಶಬ್ದಗಳಿಂದ ಭ್ರಾಂತರಾಗಿ ನಿದ್ದೆಯಿಂದ ಎಚ್ಚೆತ್ತ ವಿಕೃತವದನೆಯರಾದ ರಾಕ್ಷಸ ಸ್ತ್ರೀಯರು ಹಾಳಾಗಿಹೋಗಿದ್ದ ಪ್ರಮದಾವನವನ್ನೂ, ವೀರನಾದ ಮಹಾಕಪಿಯನ್ನು ನೋಡಿದರು. ॥ 3 ॥</p>
<p class="Shlok-Number" id="toc_marker-48-4">ಶ್ಲೋಕ - 4</p>
<p class="Shlok">ಸ ತಾ ದೃಷ್ಟ್ವಾ ಮಹಾಬಾಹುರ್ಮಹಾಸತ್ತ್ವೋ ಮಹಾಬಲಃ ।</p>
<p class="Shlok">ಚಕಾರ ಸುಮಹದ್ರೂಪಂ ರಾಕ್ಷಸೀನಾಂ ಭಯಾವಹಮ್ ॥</p>
<p class="Text">ಮಹಾಬಲನೂ, ಮಹಾಸತ್ವಶಾಲಿಯೂ, ಮಹಾಬಾಹುವೂ ಆದ ಹನುಮಂತನು ಆ ರಾಕ್ಷಸಿಯರನ್ನು ಕಂಡೊಡನೆ ಅವರಿಗೆ ಮತ್ತಷ್ಟು ಭಯವನ್ನುಂಟುಮಾಡಲು ಮಹಾಘೋರವಾದ ರೂಪವನ್ನಾಂತನು. ॥ 4 ॥</p>
<p class="Shlok-Number" id="toc_marker-48-5">ಶ್ಲೋಕ - 5</p>
<p class="Shlok">ತತಸ್ತಂ ಗಿರಿಸಂಕಾಶಮತಿಕಾಯಂ ಮಹಾಬಲಮ್ ।</p>
<p class="Shlok">ರಾಕ್ಷಸ್ಯೋ ವಾನರಂ ದೃಷ್ಟ್ವಾ ಪಪ್ರಚ್ಛುರ್ಜನಕಾತ್ಮಜಾಮ್ ॥</p>
<p class="Text">ಪರ್ವತಾಕಾರವಾಗಿ ಕಾಣುತ್ತಿದ್ದ, ಮಹಾಕಾಯನಾದ ಹಾಗೂ ಮಹಾಬಲನಾದ ವಾನರನನ್ನು ನೋಡಿ ರಾಕ್ಷಸಿಯರು ಜಾನಕಿಯನ್ನು ಪ್ರಶ್ನಿಸಿದರು. ॥ 5 ॥</p>
<p class="Shlok-Number" id="toc_marker-48-6">ಶ್ಲೋಕ - 6</p>
<p class="Shlok">ಕೊಯಂ ಕಸ್ಯ ಕುತೋ ವಾಯಂ ಕಿಂನಿಮಿತ್ತಮಿಹಾಗತಃ ।</p>
<p class="Shlok">ಕಥಂ ತ್ವಯಾ ಸಹಾನೇನ ಸಂವಾದಃ ಕೃತ ಇತ್ಯುತ ॥</p>
<p class="Shlok-Number" id="toc_marker-48-7">ಶ್ಲೋಕ - 7</p>
<p class="Shlok">ಆಚಕ್ಷ್ವ ನೋ ವಿಶಾಲಾಕ್ಷಿ ಮಾ ಭೂತ್ತೇ ಸುಭಗೇ ಭಯಂ ।</p>
<p class="Shlok">ಸಂವಾದಮಸಿತಾಪಾಂಗೇ ತ್ವಯಾ ಕಿಂ ಕೃತವಾನಯಮ್ ॥</p>
<p class="Text">‘‘ಸೀತೇ! ಈ ವಾನರ ಯಾರು? ಯಾರಿಗೆ ಸಂಬಂಧಿಸಿದವನು? ಎಲ್ಲಿಂದ ಬಂದವನು? ಏಕೆ ಬಂದಿರುವನು? ನಿನ್ನ ಬಳಿಯಲ್ಲಿ ಏನು ಮಾತನಾಡಿದನು? ಎಲೈ ಸುಂದರೀ! ವಿಶಾಲಾಕ್ಷಿಯೇ! ನಿನ್ನನ್ನು ನಾವು ಏನೂ ಅನ್ನುವುದಿಲ್ಲ. ಭಯಪಡಬೇಡ. ಇವನು ನಿನ್ನೊಡನೆ ಏನು ಮಾತಾಡಿದನು? ತಿಳಿಸು.’’ ॥ 6-7 ॥</p>
<p class="Shlok-Number" id="toc_marker-48-8">ಶ್ಲೋಕ - 8</p>
<p class="Shlok">ಅಥಾಬ್ರವೀತ್ತದಾ ಸಾಧ್ವೀ ಸೀತಾ ಸರ್ವಾಂಗಸುಂದರೀ ।</p>
<p class="Shlok">ರಕ್ಷಸಾಂ ಕಾಮರೂಪಾಣಾಂ ವಿಜ್ಞಾನೇ ಮಮ ಕಾ ಗತಿಃ ॥</p>
<p class="Shlok-Number" id="toc_marker-48-9">ಶ್ಲೋಕ - 9</p>
<p class="Shlok">ಯೂಯಮೇವಾಭಿಜಾನೀತ ಯೋಯಂ ಯದ್ವಾ ಕರಿಷ್ಯತಿ ।</p>
<p class="Shlok">ಅಹಿರೇವ ಹ್ಯಹೇಃ ಪಾದಾನ್ ವಿಜಾನಾತಿ ನ ಸಂಶಯಃ ॥</p>
<p class="Shlok-Number" id="toc_marker-48-10">ಶ್ಲೋಕ - 10</p>
<p class="Shlok">ಅಹಮಪ್ಯಸ್ಯ ಭೀತಾಸ್ಮಿ ನೈವ ಜಾನಾಮಿ ಕೋ ನ್ವಯಮ್ ।</p>
<p class="Shlok">ವೇದ್ಮಿ ರಾಕ್ಷಸಮೇವೈನಂ ಕಾಮರೂಪಿಣಮಾಗತಮ್ ॥</p>
<p class="Text">ಸರ್ವಾಂಗ ಸುಂದರಿಯೂ, ಸಾಧ್ವಿಯೂ ಆದ ಸೀತಾದೇವಿಯು ರಾಕ್ಷಸಿಯರ ಬಳಿ ಇಂತೆಂದಳು - ‘‘ಕಾಮ ರೂಪಿಗಳಾದ ಭಯಂಕರ ರಾಕ್ಷಸರ ವಿಷಯ ನನಗೇನು ತಿಳಿದಿದೆ? ಇವನಾರೋ? ಏನು ಮಾಡುವನೋ ನನಗೆ ತಿಳಿಯದು. ‘ಹಾವಿನ ಜಾಡನ್ನು ಹಾವೇ ತಿಳಿಯಬಲ್ಲದು’ ಇದು ಲೋಕವಿದಿತವು. ಇವನನ್ನು ನೋಡಿ ನಾನು ಬಹಳ ಭಯಗೊಂಡಿರುವೆನು. ಸ್ವೇಚ್ಛಾರೂಪಿಯಾದ ಇವನು ರಾಕ್ಷಸನೇ ಇರಬಹುದೆಂದು ನನಗೆ ಅನಿಸುತ್ತದೆ.’’ ॥ 8-10 ॥ </p>
<p class="Shlok-Number" id="toc_marker-48-11">ಶ್ಲೋಕ - 11</p>
<p class="Shlok">ವೈದೇಹ್ಯಾ ವಚನಂ ಶ್ರುತ್ವಾ ರಾಕ್ಷಸ್ಯೋ ವಿದ್ರುತಾ ದಿಶಃ ।</p>
<p class="Shlok">ಸ್ಥಿತಾಃ ಕಾಶ್ಚಿದ್ಗತಾಃ ಕಾಶ್ಚಿದ್ರಾವಣಾಯ ನಿವೇದಿತುಮ್ ॥</p>
<p class="Text">ವೈದೇಹಿಯ ಮಾತನ್ನು ಕೇಳಿ ರಾಕ್ಷಸಿಯರು ದಿಕ್ಕಾಪಾಲಾಗಿ ಓಡಿಹೋದರು. ಕೆಲವರು ಸೀತೆಯ ಬಳಿಯಲ್ಲೇ ಉಳಿದರು. ಮತ್ತೆ ಕೆಲವರು ರಾವಣನಿಗೆ ವಿಷಯವನ್ನು ಅರುಹಲು ಧಾವಿಸಿದರು. ॥ 11 ॥</p>
<p class="Shlok-Number" id="toc_marker-48-12">ಶ್ಲೋಕ - 12</p>
<p class="Shlok">ರಾವಣಸ್ಯ ಸಮೀಪೇ ತು ರಾಕ್ಷಸ್ಯೋ ವಿಕೃತಾನನಾಃ ।</p>
<p class="Shlok">ವಿರೂಪಂ ವಾನರಂ ಭೀಮಮಾಖ್ಯಾತುಮುಪಚಕ್ರಮುಃ ॥</p>
<p class="Text">ವಿಕಾರವಾದ ಮುಖವುಳ್ಳ ಆ ರಾಕ್ಷಸಿಯರು ರಾವಣನ ಸಮೀಪಕ್ಕೆ ಹೋಗಿ ವಿಶಿಷ್ಟರೂಪದಿಂದ ಭಯಂಕರವಾಗಿದ್ದ ವಾನರನ ವಿಷಯವನ್ನು ಹೇಳತೊಡಗಿದರು. ॥ 12 ॥ </p>
<p class="Shlok-Number" id="toc_marker-48-13">ಶ್ಲೋಕ - 13</p>
<p class="Shlok">ಅಶೋಕವನಿಕಾಮಧ್ಯೇ ರಾಜನ್ ಭೀಮವಪುಃ ಕಪಿಃ ।</p>
<p class="Shlok">ಸೀತಯಾ ಕೃತಸಂವಾದಸ್ತಿಷ್ಠತ್ಯಮಿತವಿಕ್ರಮಃ ॥</p>
<p class="Shlok-Number" id="toc_marker-48-14">ಶ್ಲೋಕ - 14</p>
<p class="Shlok">ನ ಚ ತಂ ಜಾನಕೀ ಸೀತಾ ಹರಿಂ ಹರಿಣಲೋಚನಾ ।</p>
<p class="Shlok">ಅಸ್ಮಾಭಿರ್ಬಹುಧಾ ಪೃಷ್ಟಾ ನಿವೇದಯಿತುಮಿಚ್ಛತಿ ॥</p>
<p class="Text">‘‘ಎಲೈ ಮಹಾರಾಜಾ! ಭಯಂಕರ ಶರೀರವನ್ನು ಹೊಂದಿರುವ ಒಂದು ವಾನರನು ಅಶೋಕವನಕ್ಕೆ ಬಂದು ಸೀತೆಯೊಡನೆ ಮಾತಾಡುತ್ತಿದ್ದನು. ಅಮಿತ ಪರಾಕ್ರಮಿಯಾದ ಆ ವಾನರನ ವಿಷಯದಲ್ಲಿ ತಿಳಿಸುವಂತೆ ಜಾನಕಿಯನ್ನು ಅನೇಕ ರೀತಿಯಿಂದ ಕೇಳಿದೆವು. ಆದರೆ ಆ ಹರಿಣಲೋಚನೆಯಾದ ಸೀತೆಯು ಆ ವಿವರಗಳನ್ನು ಹೇಳಲೂ ಎಷ್ಟು ಮಾತ್ರವೂ ಇಷ್ಟಪಡುವುದಿಲ್ಲ. ಆ ವಾನರನು ಈಗಲೂ ಅಲ್ಲಿಯೇ ಇದ್ದಾನೆ.’’ ॥ 13-14 ॥ </p>
<p class="Shlok-Number" id="toc_marker-48-15">ಶ್ಲೋಕ - 15</p>
<p class="Shlok">ವಾಸವಸ್ಯ ಭವೇದ್ದೂ ತೋ ದೂತೋ ವೈಶ್ರವಣಸ್ಯ ವಾ ।</p>
<p class="Shlok">ಪ್ರೇಷಿತೋ ವಾಪಿ ರಾಮೇಣ ಸೀತಾನ್ವೇಷಣಕಾಂಕ್ಷಯಾ ॥</p>
<p class="Text">‘‘ರಾವಣೇಶ್ವರಾ! ಅವನು ಇಂದ್ರನ ದೂತನಾಗಿರಬಹುದು. ಕುಬೇರನ ದೂತನೂ ಆಗಿರಬಹುದು, ಅಥವಾ ಸೀತಾದೇವಿಯನ್ನು ಹುಡುಕಲು ಶ್ರೀರಾಮನಿಂದ ಕಳುಹಲ್ಪಟ್ಟ ದೂತನಾದರೂ ಇರಬಹುದು. ॥ 15 ॥</p>
<p class="Shlok-Number" id="toc_marker-48-16">ಶ್ಲೋಕ - 16</p>
<p class="Shlok">ತೇನ ತ್ವದ್ಭುತರೂಪೇಣ ಯತ್ತತ್ತವ ಮನೋಹರಮ್ ।</p>
<p class="Shlok">ನಾನಾಮೃಗಗಣಾಕೀರ್ಣಂ ಪ್ರಮೃಷ್ಟಂ ಪ್ರಮದಾವನಮ್ ॥</p>
<p class="Text">ಅದ್ಭುತವಾದ ರೂಪವನ್ನು ಹೊಂದಿರುವ ಆ ವಾನರನು - ನಾನಾಮೃಗಗಳ ಸಮೂಹಗಳಿಂದ ವ್ಯಾಪ್ತವಾಗಿದ್ದ, ನಿನ್ನ ಮನಸ್ಸಿಗೆ ಹೆಚ್ಚು ಆಹ್ಲಾದವನ್ನುಂಟುಮಾಡುತ್ತಿರುವ ಆ ಪ್ರಮಾದಾವನವನ್ನು ಧ್ವಂಸಗೊಳಿಸಿರುವನು. ॥ 16 ॥ </p>
<p class="Shlok-Number" id="toc_marker-48-17">ಶ್ಲೋಕ - 17</p>
<p class="Shlok">ನ ತತ್ರ ಕಶ್ಚಿದ್ದುದ್ದೇಶೋ ಯಸ್ತೇನ ನ ವಿನಾಶಿತಃ ।</p>
<p class="Shlok">ಯತ್ರ ಸಾ ಜಾನಕೀ ಸೀತಾ ಸ ತೇನ ನ ವಿನಾಶಿತಃ ॥</p>
<p class="Text"> ಆ ಮಹಾವೀರನು ವಿನಾಶಗೊಳಿಸದಿರುವ ಪ್ರದೇಶವೇ ಇಲ್ಲ. ಆದರೆ ಸೀತೆಯಿರುವ ಸ್ಥಳವನ್ನು ಮಾತ್ರ ಅವನು ಹಾಳುಗೆಡಹಲಿಲ್ಲ. ॥17॥</p>
<p class="Shlok-Number" id="toc_marker-48-18">ಶ್ಲೋಕ - 18</p>
<p class="Shlok">ಜಾನಕೀರಕ್ಷಣಾರ್ಥಂ ವಾ ಶ್ರಮಾದ್ವಾ ನೋಪಲಕ್ಷ್ಯತೇ ।</p>
<p class="Shlok">ಅಥವಾ ಕಃ ಶ್ರಮಸ್ತಸ್ಯ ಸೈವ ತೇನಾಭಿರಕ್ಷಿತಾ ॥</p>
<p class="Text">ಜಾನಕಿಯನ್ನು ರಕ್ಷಿಸುವ ಸಲುವಾಗಿಯೇ, ಇಲ್ಲ ಶ್ರಮಪರಿಹಾರಕ್ಕಾಗಿಯೇ ಆ ಸ್ಥಳವನ್ನು ಬಿಟ್ಟಿರಬಹುದು. ಮಹಾರಾಜಾ! ಈ ವಾನರನಿಗೆ ಬಳಲಿಕೆಯಾದರೂ ಎಲ್ಲಿಯದು? ಆದ್ದರಿಂದ ಜಾನಕಿಯನ್ನು ರಕ್ಷಿಸಲಿಕ್ಕಾಗಿಯೇ ಆ ಪ್ರದೇಶವನ್ನು ಹಾಳುಮಾಡಿಲ್ಲ; ಎಂದು ನಮಗೆ ಕಾಣುತ್ತದೆ. ॥ 18 ॥ </p>
<p class="Shlok-Number" id="toc_marker-48-19">ಶ್ಲೋಕ - 19</p>
<p class="Shlok">ಚಾರುಪಲ್ಲವಪುಷ್ಪಾಢ್ಯಂ ಯಂ ಸೀತಾ ಸ್ವಯಮಾಸ್ಥಿತಾ ।</p>
<p class="Shlok">ಪ್ರವೃದ್ಧಃ ಶಿಂಶಪಾವೃಕ್ಷಃ ಸ ಚ ತೇನಾಭಿರಕ್ಷಿತಃ ॥</p>
<p class="Text">ಸೀತಾದೇವಿಯು ಆಶ್ರಯಿಸಿ ಕುಳಿತಿದ್ದ ಆ ಶಿಂಶುಪಾ ವೃಕ್ಷವು ಮನೋಹರವಾದ ಚಿಗುರುಗಳಿಂದಲೂ, ಎಲೆಗಳಿಂದಲೂ, ಹೂವುಗಳಿಂದಲೂ ಕೂಡಿ ಚೆನ್ನಾಗಿ ನಳಿನಳಿಸುತ್ತಿದೆ. ಅದನ್ನು ಮಾತ್ರ ಉರುಳಿಸದೇ ಬಿಟ್ಟಿರುವನು. ॥ 19 ॥</p>
<p class="Shlok-Number" id="toc_marker-48-20">ಶ್ಲೋಕ - 20</p>
<p class="Shlok">ತಸ್ಯೋಗ್ರರೂಪಸ್ಯೋಗ್ರ ತ್ವಂ ದಂಡಮಾಜ್ಞಾತುಮರ್ಹಸಿ ।</p>
<p class="Shlok">ಸೀತಾ ಸಂಭಾಷಿತಾ ಯೇನ ತದ್ವನಂ ಚ ವಿನಾಶಿತಮ್ ॥</p>
<p class="Text">ಎಲೈ ಉಗ್ರರೂಪವುಳ್ಳವನೇ! ಅವನು ಮೊದಲನೆಯದಾಗಿ ಸೀತೆಯೊಡನೆ ಮಾತಾಡಿದುದು, ಎರಡನೆಯದಾಗಿ ನಿನಗೆ ಅತಿಪ್ರಿಯವಾದ ಪ್ರಮದಾವನವನ್ನು ಹಾಳುಗೆಡಹಿದುದು. ಹೀಗೆ ಎರಡು ರೀತಿಯ ಅಪರಾಧವನ್ನೆಸಗಿದ ಭಯಂಕರ ರೂಪನಾದ ಅವನಿಗೆ ಕಠಿಣವಾದ ಶಿಕ್ಷೆಯನ್ನೇ ವಿಧಿಸಬೇಕು. ॥ 20 ॥</p>
<p class="Shlok-Number" id="toc_marker-48-21">ಶ್ಲೋಕ - 21</p>
<p class="Shlok">ಮನಃಪರಿಗೃಹೀತಾಂ ತಾಂ ತವ ರಕ್ಷೋಗಣೇಶ್ವರ ।</p>
<p class="Shlok">ಕಃ ಸೀತಾಮಭಿಭಾಷೇತ ಯೋ ನ ಸ್ಯಾತ್ತ್ಯಕ್ತ ಜೀವಿತಃ ॥</p>
<p class="Text">ರಾಕ್ಷಸೇಶ್ವರಾ! ನೀನು ಈಗಾಗಲೇ ಮನಸ್ಸಿಟ್ಟಿರುವ ಸೀತಾದೇವಿಯೊಡನೆ ಮಾತಾಡಲು ಸಾಹಸತೋರಿದವನು ನಿಜವಾಗಿ ತನ್ನ ಪ್ರಾಣಗಳ ಆಸೆಯನ್ನು ಬಿಟ್ಟಿರುವವನೇ ಆಗಿರಬೇಕು. ॥ 21 ॥</p>
<p class="Shlok-Number" id="toc_marker-48-22">ಶ್ಲೋಕ - 22</p>
<p class="Shlok">ರಾಕ್ಷಸೀನಾಂ ವಚಃ ಶ್ರುತ್ವಾ ರಾವಣೋ ರಾಕ್ಷಸೇಶ್ವರಃ ।</p>
<p class="Shlok">ಹುತಾಗ್ನಿರಿವ ಜಜ್ವಾಲ ಕೋಪಸಂವರ್ತಿತೇಕ್ಷಣಃ ॥</p>
<p class="Text">ರಕ್ಕಸಿಯರ ಮಾತನ್ನು ಕೇಳಿದೊಡನೆಯೇ ರಾಕ್ಷಸೇಶ್ವರನಾದ ರಾವಣನು ಕೋಪದಿಂದ ಕಣ್ಣಿಂದ ಕಿಡಿಕಾರುತ್ತಾ, ಪ್ರಜ್ವಲಿಸುವ ಚಿತಾಗ್ನಿಯಂತೆ ಉರಿದುಬಿದ್ದನು. ॥ 22 ॥ </p>
<p class="Shlok-Number" id="toc_marker-48-23">ಶ್ಲೋಕ - 23</p>
<p class="Shlok">ತಸ್ಯ ಕ್ರುದ್ಧಸ್ಯ ನೇತ್ರಾಭ್ಯಾಂ ಪ್ರಾಪತನ್ನಸ್ರುಬಿಂದವಃ ।</p>
<p class="Shlok">ದೀಪ್ತಾಭ್ಯಾಮಿವ ದೀಪಾಭ್ಯಾಂ ಸಾರ್ಚಿಷಃ ಸ್ನೇಹಬಿಂದವಃ ॥</p>
<p class="Text">ಉರಿಯುತ್ತಿರುವ ದಿವಟಿಗೆಯಿಂದ ಕಾದ ಎಣ್ಣೆಯು ತೊಟ್ಟಿಕ್ಕುವಂತೆ ಕ್ರುದ್ಧನಾದ ರಾವಣನ ಕಣ್ಣುಗಳಿಂದ ಕಾದ ಕಂಬನಿಗಳು ಚಿಮ್ಮಿದವು. ॥ 23 ॥</p>
<p class="Shlok-Number" id="toc_marker-48-24">ಶ್ಲೋಕ - 24</p>
<p class="Shlok">ಆತ್ಮನಃ ಸದೃಶಾನ್ ಶೂರಾನ್ ಕಿಂಕರಾನ್ನಾಮ ರಾಕ್ಷಸಾನ್ ।</p>
<p class="Shlok">ವ್ಯಾದಿದೇಶ ಮಹಾತೇಜಾ ನಿಗ್ರಹಾರ್ಥಂ ಹನೂಮತಃ ॥</p>
<p class="Text">ಒಡನೆಯೇ ಮಹಾತೇಜಸ್ವಿಯಾದ ರಾವಣಾಸುರನು ತನ್ನಂತೆಯೇ ಅತುಲ ಪರಾಕ್ರಮಿಗಳಾಗಿದ್ದ ಕಿಂಕರರೆಂಬ ರಾಕ್ಷಸರನ್ನು ಹನುಮಂತನನ್ನು ನಿಗ್ರಹಿಸಲಿಕ್ಕಾಗಿ ಕಳಿಸಿಕೊಟ್ಟನು. ॥ 24 ॥ </p>
<p class="Shlok-Number" id="toc_marker-48-25">ಶ್ಲೋಕ - 25</p>
<p class="Shlok">ತೇಷಾಮಶೀತಿಸಾಹಸ್ರಂ ಕಿಂಕರಾಣಾಂ ತರಸ್ವಿನಾಮ್ ।</p>
<p class="Shlok">ನಿರ್ಯಯುರ್ಭವನಾತ್ತಸ್ಮಾತ್ ಕೂಟಮುದ್ಗರಪಾಣಯಃ ॥</p>
<p class="Text">ಮಹಾಬಲಶಾಲಿಗಳಾದ ಎಂಭತ್ತು ಸಾವಿರ ಕಿಂಕರ ಸೈನಿಕರು ಕೂಟ, ಮುದ್ಗರಗಳೇ ಮುಂತಾದ ಆಯುಧಗಳನ್ನು ಪಿಡಿದು ರಾವಣನ ಆಜ್ಞೆಯಂತೆ ಹನುಮಂತನನ್ನು ನಿಗ್ರಹಿಸಲು ಅರಮನೆಯಿಂದ ಹೊರಬಿದ್ದರು. ॥ 25 ॥</p>
<p class="Shlok-Number" id="toc_marker-48-26">ಶ್ಲೋಕ - 26</p>
<p class="Shlok">ಮಹೋದರಾ ಮಹಾದಂಷ್ಟ್ರಾ ಘೋರರೂಪಾ ಮಹಾಬಲಾಃ ।</p>
<p class="Shlok">ಯುದ್ಧಾಭಿಮನಸಃ ಸರ್ವೇ ಹನುಮದ್ಗ್ರಹಣೋನ್ಮುಖಾಃ ॥</p>
<p class="Text">ಅವರೆಲ್ಲರೂ ಮಹೋದರರೂ, ದೊಡ್ಡ-ದೊಡ್ಡ ಕೋರೆದಾಡೆಗಳುಳ್ಳವರೂ, ಭಯಂಕರ ರೂಪವುಳ್ಳವರೂ, ಮಹಾಬಲಶಾಲಿಗಳೂ ಆಗಿದ್ದರು. ಯುದ್ಧಾಕಾಂಕ್ಷಿಗಳಾದ ಅವರು ಹನುಮಂತನನ್ನು ಸೆರೆಹಿಡಿಯಲು ಆಸಕ್ತರಾಗಿದ್ದರು. ॥ 26 ॥ </p>
<p class="Shlok-Number" id="toc_marker-48-27">ಶ್ಲೋಕ - 27</p>
<p class="Shlok">ತೇ ಕಪಿಂ ತಂ ಸಮಾಸಾದ್ಯ ತೋರಣಸ್ಥಮವಸ್ಥಿತಮ್ ।</p>
<p class="Shlok">ಅಭಿಪೇತುರ್ಮಹಾವೇಗಾಃ ಪತಂಗಾ ಇವ ಪಾವಕಮ್ ॥</p>
<p class="Text">ಯುದ್ಧಸನ್ನದ್ಧರಾದ ಅವರೆಲ್ಲರೂ ಅಶೋಕವನ ಹೊರಬಾಗಿಲಲ್ಲಿ ಕುಳಿತಿದ್ದ ಹನುಮಂತನ ಬಳಿಗೆ ಹೋಗಿ - ಮಿಡತೆಗಳು ವೇಗವಾಗಿ ಬೆಂಕಿಯಲ್ಲಿ ಬೀಳುವಂತೆ ಅವನ ಮೇಲೆ (ತಮ್ಮ ನಾಶಕ್ಕಾಗಿ) ರಭಸದಿಂದ ಮುಗಿಬಿದ್ದರು. ॥ 27 ॥ </p>
<p class="Shlok-Number" id="toc_marker-48-28">ಶ್ಲೋಕ - 28</p>
<p class="Shlok">ತೇ ಗದಾಭಿರ್ವಿಚಿತ್ರಾಭಿಃ ಪರಿಘೈಃ ಕಾಂಚನಾಂಗದೈಃ ।</p>
<p class="Shlok">ಆಜಘ್ನುರ್ವಾನರಶ್ರೇಷ್ಠಂ ಶರೈಶ್ಚಾದಿತ್ಯಸಂನಿಭೈಃ ॥</p>
<p class="Text">ಆ ಕಿಂಕರ ರಾಕ್ಷಸರು ವಿಚಿತ್ರವಾದ ಗದೆಗಳನ್ನೂ, ಚಿನ್ನದ ಹಿಡಿಯುಳ್ಳ ಪಟ್ಟಕತ್ತಿಗಳನ್ನೂ, ಪರಿಘಾಯುಧಗಳನ್ನೂ, ಸೂರ್ಯಸದೃಶ ಬಾಣಗಳನ್ನು ಆ ವಾನರೋತ್ತಮನ ಮೇಲೆ ಪ್ರಯೋಗಿಸಿದರು. ॥ 28 ॥</p>
<p class="Shlok-Number" id="toc_marker-48-29">ಶ್ಲೋಕ - 29</p>
<p class="Shlok">ಮುದ್ಗರೈಃ ಪಟ್ಟಿಶೈಃ ಶೂಲೈಃ ಪ್ರಾಸತೋಮರಶಕ್ತಿಭಿಃ ।</p>
<p class="Shlok">ಪರಿವಾರ್ಯ ಹನೂಮಂತಂ ಸಹಸಾ ತಸ್ಥುರಗ್ರತಃ ॥</p>
<p class="Text">ಮುದ್ಗರಗಳನ್ನೂ, ಪಟ್ಟಿಶಗಳನ್ನೂ, ಶೂಲಗಳನ್ನೂ, ಪ್ರಾಸ-ತೋಮರ-ಶಕ್ತ್ಯಾಯುಧಗಳನ್ನೂ ಧರಿಸಿ ಹನುಮಂತನನ್ನು ಸುತ್ತುಗಟ್ಟಿ ಅವನಿಗೆದುರಾಗಿ ನಿಂತರು. ॥ 29 ॥</p>
<p class="Shlok-Number" id="toc_marker-48-30">ಶ್ಲೋಕ - 30</p>
<p class="Shlok">ಹನುಮಾನಪಿ ತೇಜಸ್ವೀ ಶ್ರೀಮಾನ್ ಪರ್ವತಸಂನಿಭಃ ।</p>
<p class="Shlok">ಕ್ಷಿತಾವಾವಿಧ್ಯ ಲಾಂಗೂಲಂ ನನಾದ ಚ ಮಹಾಸ್ವನಮ್ ॥</p>
<p class="Text">ತೇಜಸ್ವಿಯೂ, ಅತುಲವಾದ ಕಾಂತಿಯಿಂದ ಸಂಪನ್ನನೂ, ಪರ್ವತದಂತೆ ಮಹಾಕಾಯನಾಗಿ ಕಾಣುತ್ತಿದ್ದ ಹನುಮಂತನು ತನ್ನ ಬಾಲವನ್ನೊಮ್ಮೆ ನೆಲಕ್ಕೆ ಅಪ್ಪಳಿಸಿ ಗಟ್ಟಿಯಾಗಿ ಸಿಂಹನಾದವನ್ನು ಮಾಡಿದನು. ॥ 30 ॥</p>
<p class="Shlok-Number" id="toc_marker-48-31">ಶ್ಲೋಕ - 31</p>
<p class="Shlok">ಸ ಭೂತ್ವಾ ಸುಮಹಾಕಾಯೋ ಹನುಮಾನ್ ಮಾರುತಾತ್ಮಜಃ ।</p>
<p class="Shlok">ಧೃಷ್ಟಮಾಸ್ಫೋಟಯಾಮಾಸ ಲಂಕಾಂ ಶಬ್ಧೇನ ಪೂರಯನ್ ॥</p>
<p class="Text">ವಾಯುಸುತನಾದ ಹನುಮಂತನು ತನ್ನ ಶರೀರವನ್ನು ಭಾರೀ ಬೆಳೆಸಿಕೊಂಡು ನಿರ್ಭಯನಾಗಿ ಸಿಂಹದಂತೆ ಗರ್ಜಿಸಿದನು. ಆ ಮಹಾ ನಿನಾದವು ಲಂಕೆಯನ್ನೇ ತುಂಬಿಬಿಟ್ಟಿತು. ॥ 31 ॥ </p>
<p class="Shlok-Number" id="toc_marker-48-32">ಶ್ಲೋಕ - 32</p>
<p class="Shlok">ತಸ್ಯಾಸ್ಫೋಟಿತಶಬ್ದೇನ ಮಹತಾ ಚಾನುನಾದಿನಾ ।</p>
<p class="Shlok">ಪೇತುರ್ವಿಹಂಗಾ ಗಗನಾದುಚ್ಚೈಶ್ಚೇದಮಘೋಷಯತ್ ॥</p>
<p class="Text">ಆ ಹನುಮಂತನು ತನ್ನ ಭುಜವನ್ನು ಆಸ್ಫೋಟಿಸಿದ ಮಹಾಶಬ್ದದಿಂದ ಆಕಾಶದಲ್ಲಿ ಹಾರಾಡುತ್ತಿದ್ದ ಪಕ್ಷಿಗಳು ಭ್ರಮಿಸಿ ನೆಲಕ್ಕುರುಳಿದವು. ಬಳಿಕ ಅವನು ಗಟ್ಟಿಯಾಗಿ ಜಯಘೋಷ ಮಾಡಿದನು. ॥ 32 ॥</p>
<p class="Shlok-Number" id="toc_marker-48-33">ಶ್ಲೋಕ - 33</p>
<p class="Shlok">ಜಯತ್ಯತಿಬಲೋ ರಾಮೋ ಲಕ್ಷ್ಮಣಶ್ಚ ಮಹಾಬಲಃ ।</p>
<p class="Shlok">ರಾಜಾ ಜಯತಿ ಸುಗ್ರೀವೋ ರಾಘವೇಣಾಭಿಪಾಲಿತಃ ॥</p>
<p class="Shlok-Number" id="toc_marker-48-34">ಶ್ಲೋಕ - 34</p>
<p class="Shlok">ದಾಸೋಹಂ ಕೋಸಲೇಂದ್ರಸ್ಯ ರಾಮಸ್ಯಾಕ್ಲಿಷ್ಟಕರ್ಮಣಃ ।</p>
<p class="Shlok">ಹನುಮಾನ್ ಶತ್ರು ಸೈನ್ಯಾನಾಂ ನಿಹಂತಾ ಮಾರುತಾತ್ಮಜಃ ॥</p>
<p class="Shlok-Number" id="toc_marker-48-35">ಶ್ಲೋಕ - 35</p>
<p class="Shlok">ನ ರಾವಣಸಹಸ್ರಂ ಮೇ ಯುದ್ಧೇ ಪ್ರತಿಬಲಂ ಭವೇತ್ ।</p>
<p class="Shlok">ಶಿಲಾಭಿಸ್ತು ಪ್ರಹರತಃ ಪಾದಪೈಶ್ಚ ಸಹಸ್ರಶಃ ॥</p>
<p class="Shlok-Number" id="toc_marker-48-36">ಶ್ಲೋಕ - 36</p>
<p class="Shlok">ಅರ್ದಯಿತ್ವಾ ಪುರೀಂ ಲಂಕಾಮಭಿವಾದ್ಯಚ ಮೈಥಿಲೀಮ್ ।</p>
<p class="Shlok">ಸಮೃದ್ಧಾರ್ಥೋ ಗಮಿಷ್ಯಾಮಿ ಮಿಷತಾಂ ಸರ್ವರಕ್ಷಸಾಮ್ ॥</p>
<p class="Text">‘‘ಅತಿಬಲಿಷ್ಠನಾದ ಶ್ರೀರಾಮನಿಗೆ ಜಯವಾಗಲಿ. ಮಹಾಬಲನಾದ ಲಕ್ಷ್ಮಣನಿಗೆ ಜಯವಾಗಲೀ. ರಾಘವನಿಂದ ಪರಿಪಾಲಿಸಲ್ಪಟ್ಟ ಕಿಷ್ಕಿಂಧೆಗೆ ರಾಜನಾದ ಸುಗ್ರೀವನಿಗೂ ಜಯವಾಗಲೀ, ಅಸಹಾಯಶೂರನೂ, ಕೋಸಲದೇಶಕ್ಕೆ ಪ್ರಭುವೂ ಆದ ಶ್ರೀರಾಮನಿಗೆ ನಾನು ದಾಸನು. ವಾಯು ಪುತ್ರನಾದ ಹನುಮಂತನೆಂಬ ನಾಮಧೇಯವುಳ್ಳ ನಾನು ಶತ್ರು ಸೈನ್ಯವನ್ನೆಲ್ಲ ಪೂರ್ಣವಾಗಿ ಧ್ವಂಸಮಾಡುತ್ತೇನೆ. ಬಂಡೆಗಳಿಂದಲೂ, ವೃಕ್ಷಗಳಿಂದಲೂ ಸಾವಿರಾರು ಬಾರಿ ಅನವರತ ಪ್ರಹರಿಸುವ ನನಗೆ ಯುದ್ಧದಲ್ಲಿ ಸಾವಿರಾರು ರಾವಣರೂ ಸಾಟಿಯಾಗಲಾರರು. ಲಂಕಾಪುರವನ್ನು ಧ್ವಂಸಮಾಡಿ, ಮೈಥಿಲಿಗೆ ಅಭಿವಾದನ ಗೈದು, ಎಲ್ಲ ರಾಕ್ಷಸರು ಕೈಲಾಗದೆ ನೋಡುತ್ತಿರುವಂತೆ, ನಾನು ಬಂದ ಕಾರ್ಯವನ್ನು ಮುಗಿಸಿ ಇಲ್ಲಿಂದ ಹೊರಟು ಹೋಗುತ್ತೇನೆ.’’ ॥33-36॥</p>
<p class="Shlok-Number" id="toc_marker-48-37">ಶ್ಲೋಕ - 37</p>
<p class="Shlok">ತಸ್ಯ ಸಂನಾದಶಬ್ದೇನ ತೇಭವನ್ ಭಯಶಂಕಿತಾಃ ।</p>
<p class="Shlok">ದದೃಶುಶ್ಚ ಹನೂಮಂತಂ ಸಂಧ್ಯಾಮೇಘಮಿವೋನ್ನ ತಮ್ ॥</p>
<p class="Text">ಹನುಮಂತನ ಘೋರ ನಿನಾದದಿಂದಲೂ, ಘೋಷಣೆಯಿಂದಲೂ, ಕಿಂಕರ ರಾಕ್ಷಸರು ಭಯಗೊಂಡು ಜಯಗೊಳಿಸುವುದರಲ್ಲಿ ಸಂದೇಹಗೊಂಡರು. ಸಂಧ್ಯಾಕಾಲದ ಮೇಘದಂತೆ ಉನ್ನತನಾಗಿದ್ದ, ಪದ್ಮರಾಗದಂತಿರುವ ಹನುಮಂತನನ್ನು ಪುನಃ ನೋಡಿದರು. ॥ 37 ॥ </p>
<p class="Shlok-Number" id="toc_marker-48-38">ಶ್ಲೋಕ - 38</p>
<p class="Shlok">ಸ್ವಾಮಿಸಂದೇಶನಿಃಶಂಕಾಸ್ತತಸ್ತೇ ರಾಕ್ಷಸಾಃ ಕಪಿಮ್ ।</p>
<p class="Shlok">ಚಿತ್ರೈಃ ಪ್ರಹರಣೈರ್ಭೀಮೈರಭಿಪೇತುಃ ಸಹಸ್ರಶಃ ॥</p>
<p class="Text">(ಆ ವಿಧವಾಗಿ ರಾಕ್ಷಸ ವೀರರು ಭಯ ಕಂಪಿತರಾಗಿದ್ದರೂ) ಸ್ವಾಮಿಯಾದ ರಾವಣೇಶ್ವರನ ಆಜ್ಞೆಯಿಂದ ಒಳಗಿಂದ ಭಯಗೊಂಡಿದ್ದರೂ, ನಿಃಶಂಕೆಯಿಂದ ವಿಚಿತ್ರವಾದ ಮತ್ತು ಭಯಂಕರವಾದ ಆಯುಧಗಳಿಂದ ಹನುಮಂತನನ್ನು ಆಕ್ರಮಿಸಿದರು. ॥ 38 ॥</p>
<p class="Shlok-Number" id="toc_marker-48-39">ಶ್ಲೋಕ - 39</p>
<p class="Shlok">ಸ ತೈಃ ಪರಿವೃತಃ ಶೂರೈಃ ಸರ್ವತಃ ಸ ಮಹಾಬಲಃ ।</p>
<p class="Shlok">ಆಸಸಾದಾಯಸಂ ಭೀಮಂ ಪರಿಘಂ ತೋರಣಾಶ್ರಿತಮ್ ॥</p>
<p class="Text">ಮಹಾಬಲಶಾಲಿಯಾದ ಆ ಹನುಮಂತನು ರಾಕ್ಷಸವೀರರು ಸುತ್ತುಗಟ್ಟಿದಾಗ ಅವನು ಮುಖ ದ್ವಾರಕ್ಕೆ ಜಿಗಿದು ಕಬ್ಬಿಣದ ಎಳಮುಂಡಿಗೆ (ಅಗುಳಿ)ಯನ್ನು ಕೈಗೆತ್ತಿಕೊಂಡನು. ॥39॥</p>
<p class="Shlok-Number" id="toc_marker-48-40">ಶ್ಲೋಕ - 40</p>
<p class="Shlok">ಸ ತಂ ಪರಿಘಮಾದಾಯ ಜಘಾನ ಚ ನಿಶಾಚರಾನ್ ।</p>
<p class="Shlok">ಸ ಪನ್ನಗಮಿವಾದಾಯ ಸ್ಫುರಂತಂ ವಿನತಾಸುತಃ ॥</p>
<p class="Shlok-Number" id="toc_marker-48-41">ಶ್ಲೋಕ - 41</p>
<p class="Shlok">ವಿಚಚಾರಾಂಬರೇ ವೀರಃ ಪರಿಗೃಹ್ಯ ಚ ಮಾರುತಿಃ ।</p>
<p class="Shlok">ಸೂದಯಾಮಾಸ ವಜ್ರೇಣ ದೈತ್ಯಾನಿವ ಸಹಸ್ರದೃಕ್ ॥</p>
<p class="Text">ಹನುಮಂತನು ಆ ಪರಿಘ (ಕಬ್ಬಿಣದ ಹಾರೆ)ದಿಂದ ಅನೇಕ ರಾಕ್ಷಸರನ್ನು ಸದೆಬಡಿದನು. ಮತ್ತೆ ಪರಿಘವನ್ನು ಕೈಗೆತ್ತಿಕೊಂಡ ಆ ಹನುಮಂತನು-ಹರಿದಾಡುವ ಹಾವನ್ನು ಗರುಡನು ಎತ್ತಿಕೊಂಡು ಆಗಸಕ್ಕೆ ಹಾರುವಂತೆ ಅವನು ಆಕಾಶದಲ್ಲಿ ಸಂಚರಿಸಿದನು. ಬಳಿಕ ಹನುಮಂತನು - ಇಂದ್ರನು ತನ್ನ ವಜ್ರಾಯುಧದಿಂದ ದೈತ್ಯರನ್ನು ಸಂಹರಿಸುವಂತೆ, ರಾವಣನ ಕಿಂಕರರಾಕ್ಷಸರೆಲ್ಲರನ್ನು ಧ್ವಂಸಮಾಡಿದನು. ॥ 40-41 ॥ </p>
<p class="Shlok-Number" id="toc_marker-48-42">ಶ್ಲೋಕ - 42</p>
<p class="Shlok">ಸ ಹತ್ವಾ ರಾಕ್ಷಸಾನ್ ವೀರಾನ್ ಕಿಂಕರಾನ್ ಮಾರುತಾತ್ಮಜಃ ।</p>
<p class="Shlok">ಯುದ್ಧಕಾಂಕ್ಷೀ ಪುನರ್ವೀರಸ್ತೋರಣಂ ಸಮುಪಾಶ್ರಿತಃ ॥</p>
<p class="Text">ಪರಾಕ್ರಮಿಯಾದ ವಾಯುಸುತನು ಕಿಂಕರ ರಾಕ್ಷಸರೆಲ್ಲರನ್ನು ಸಂಹರಿಸಿ, ಪುನಃ ಯುದ್ಧಮಾಡುವ ಇಚ್ಛೆಯಿಂದ ವನಮುಖದ್ವಾರದಲ್ಲಿ ಹತ್ತಿ ಕುಳಿತುಕೊಂಡನು. ॥ 42 ॥ </p>
<p class="Shlok-Number" id="toc_marker-48-43">ಶ್ಲೋಕ - 43</p>
<p class="Shlok">ತತಸ್ತಸ್ಮಾದ್ಭಯಾನ್ಮುಕ್ತಾಃ ಕತಿಚಿತ್ತತ್ರ ರಾಕ್ಷಸಾಃ ।</p>
<p class="Shlok">ನಿಹತಾನ್ ಕಿಂಕರಾನ್ ಸರ್ವಾನ್ ರಾವಣಾಯ ನ್ಯವೇದಯನ್ ॥</p>
<p class="Text">ಹನುಮಂತನ ಭಯದಿಂದ ಪ್ರಾಣಗಳನ್ನು ಕೈಯಲ್ಲಿ ಹಿಡಿದುಕೊಂಡು ಓಡಿಹೋದ ಕೆಲವು ರಾಕ್ಷಸರು ರಾವಣನ ಬಳಿಗೆ ಹೋಗಿ ‘ಕಿಂಕರರಾಕ್ಷಸರೆಲ್ಲರೂ ಹನುಮಂತನ ಕೈಯಿಂದ ಮಡಿದು ಹೋದರು’ ಎಂಬ ಸಾವಿನ ವಾರ್ತೆಯನ್ನು ತಿಳಿಸಿದರು. ॥ 43 ॥</p>
<p class="Shlok-Number" id="toc_marker-48-44">ಶ್ಲೋಕ - 44</p>
<p class="Shlok">ಸ ರಾಕ್ಷಸಾನಾಂ ನಿಹತಂ ಮಹದ್ಬಲಂ </p>
<p class="Shlok">ನಿಶಮ್ಯ ರಾಜಾ ಪರಿವೃತ್ತ ಲೋಚನಃ ।</p>
<p class="Shlok">ಸಮಾದಿದೇಶಾಪ್ರತಿಮಂ ಪರಾಕ್ರಮೇ</p>
<p class="Shlok">ಪ್ರಹಸ್ತ ಪುತ್ರಂ ಸಮರೇ ಸುದುರ್ಜಯಮ್ ॥</p>
<p class="Text">ರಾಕ್ಷಸರ ಮಹಾ ಸೈನ್ಯವು ಹನುಮಂತನಿಂದ ಹತವಾದ ವಾರ್ತೆಯನ್ನು ಕೇಳಿ ರಾವಣನು ಪರಮಕ್ರುದ್ಧನಾಗಿ ಕಣ್ಣುಗಳನ್ನು ಗರ-ಗರನೆ ತಿರುಗಿಸುತ್ತಾ, ಪರಾಕ್ರಮದಲ್ಲಿ ಅಪ್ರತಿಮನಾದ, ಯುದ್ಧದಲ್ಲಿ ಜಯಿಸಲು ಅಸಾಧ್ಯನಾದ ಪ್ರಹಸ್ತನೆಂಬ ಮಂತ್ರಿಯ ಮಗನನ್ನು ಹನುಮಂತನೊಡನೆ ಯುದ್ಧಕ್ಕೆ ಹೋಗಲು ಆಜ್ಞಾಪಿಸಿದನು. ॥ 44 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ದ್ವಿಚತ್ವಾರಿಂಶಃ ಸರ್ಗಃ ॥ 42 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ನಲವತ್ತೆರಡನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-49">ನಲವತ್ತಮೂರನೆಯ ಸರ್ಗ</p>
<p class="Sub-Heading">ಹನುಮಂತನು ಚೈತ್ಯಪ್ರಾಸಾದವನ್ನು ವಿನಾಶಗೊಳಿಸಿ, ಅಲ್ಲಿದ್ದ ರಾಕ್ಷಸರನ್ನು ಸಂಹರಿಸಿದುದು</p>
<p class="Shlok-Number" id="toc_marker-49-1">ಶ್ಲೋಕ - 1</p>
<p class="Shlok">ತತಃ ಸ ಕಿಂಕರಾನ್ ಹತ್ವಾ ಹನುಮಾನ್ ಧ್ಯಾನಮಾಸ್ಥಿತಃ ।</p>
<p class="Shlok">ವನಂ ಭಗ್ನಂ ಮಯಾ ಚೈತ್ಯಪ್ರಾಸಾದೋ ನ ವಿನಾಶಿತಃ ॥</p>
<p class="Shlok-Number" id="toc_marker-49-2">ಶ್ಲೋಕ - 2</p>
<p class="Shlok">ತಸ್ಮಾತ್ ಪ್ರಾಸಾದಮಪ್ಯೇನಂ ಭೀಮಂ ವಿಧ್ವಂಸಯಾಮ್ಯಹಮ್ ।</p>
<p class="Shlok">ಇತಿ ಸಂಚಿಂತ್ಯ ಮನಸಾ ಹನುಮಾನ್ ದರ್ಶಯನ್ ಬಲಮ್ ॥</p>
<p class="Shlok-Number" id="toc_marker-49-3">ಶ್ಲೋಕ - 3</p>
<p class="Shlok">ಚೈತ್ಯಪ್ರಾಸಾದಮಾಪ್ಲುತ್ಯ ಮೇರುಶೃಂಗಮಿವೋನ್ನತಮ್ ।</p>
<p class="Shlok">ಆರುರೋಹ ಹರಿಶ್ರೇಷ್ಠೋ ಹನುಮಾನ್ ಮಾರುತಾತ್ಮಜಃ ॥</p>
<p class="Text">ಹನುಮಂತನು ಕಿಂಕರ ರಾಕ್ಷಸರನ್ನು ವಧಿಸಿದ ಬಳಿಕ ದೂರದಲ್ಲಿ ಒಂದು ಚೈತ್ಯಪ್ರಾಸಾದವನ್ನು ನೋಡಿದನು. ‘‘ನಾನು ಅಶೋಕವನವನ್ನು ಸಂಪೂರ್ಣವಾಗಿ ಧ್ವಂಸಮಾಡಿದೆ. ಆದರೆ ಈ ಚೈತ್ಯ (ರಾಕ್ಷಸರ ಕೆಲದೇವತೆಯ ದೇವಾಲಯ) ಪ್ರಾಸಾದವನ್ನು ಕೆಡಹಲಿಲ್ಲ. ಅದನ್ನು ಈಗಲೇ ಧ್ವಂಸಮಾಡಿ ಬಿಡುವೆನು’’ ಎಂದು ಮನಸ್ಸಿನಲ್ಲಿ ನಿಶ್ಚಯಿಸಿದನು. ಹೀಗೆ ಯೋಚಿಸಿ ಹನುಮಂತನು ತನ್ನ ಬಲವೆಷ್ಟೆಂಬುದನ್ನು ರಾಕ್ಷಸರಿಗೆ ತೋರ್ಪಡಿಸುತ್ತಾ, ತಾನು ಕುಳಿತಿದ್ದ ಮಹಾದ್ವಾರದಿಂದ ಹಾರಿ, ಮೇರುಶಿಖರದಂತೆ ಎತ್ತರವಾಗಿರುವ ಆ ಚೈತ್ಯ ಪ್ರಾಸಾದದ ಮೇಲೆ ನೆಗೆದು ಕುಳಿತುಕೊಂಡನು. ॥ 1-3 ॥</p>
<p class="Shlok-Number" id="toc_marker-49-4">ಶ್ಲೋಕ - 4</p>
<p class="Shlok">ಆರುಹ್ಯ ಗಿರಿಸಂಕಾಶಂ ಪ್ರಾಸಾದಂ ಹರಿಯೂಥಪಃ ।</p>
<p class="Shlok">ಬಭೌ ಸ ಸುಮಹಾತೇಜಾಃ ಪ್ರತಿಸೂರ್ಯ ಇವೋದಿತಃ ॥</p>
<p class="Text">ಪರ್ವತಸದೃಶವಾದ ಚೈತ್ಯಪ್ರಾಸಾದವನ್ನು ಹತ್ತಿ ಕುಳಿತಿದ್ದ ಮಹಾತೇಜಸ್ವಿಯಾದ ಹನುಮಂತನು - ಆಗ ತಾನೇ ಉದಯಿಸಿದ ಮತ್ತೊಬ್ಬ ಸೂರ್ಯನಂತೆ ಪ್ರಕಾಶಿಸುತ್ತಿದ್ದನು. ॥ 4 ॥</p>
<p class="Shlok-Number" id="toc_marker-49-5">ಶ್ಲೋಕ - 5</p>
<p class="Shlok">ಸಂಪ್ರಧೃಷ್ಯ ಚ ದುರ್ಧರ್ಷಂ ಚೈತ್ಯಪ್ರಾಸಾದಮುತ್ತಮಮ್ ।</p>
<p class="Shlok">ಹನುಮಾನ್ ಪ್ರಜ್ವಲನ್ ಲಕ್ಷ್ಮ್ಯಾ ಪಾರಿಯಾತ್ರೋಪಮೋ ಭವತ್ ॥</p>
<p class="Shlok-Number" id="toc_marker-49-6">ಶ್ಲೋಕ - 6</p>
<p class="Shlok">ಸ ಭೂತ್ವಾ ಸುಮಹಾಕಾಯಃ ಪ್ರಭಾವಾನ್ಮಾರುತಾತ್ಮಜಃ ।</p>
<p class="Shlok">ಧೃಷ್ಟ ಮಾಸ್ಫೋಟಯಾಮಾಸ ಲಂಕಾಂ ಶಬ್ದೇನ ಪೂರಯನ್ ॥</p>
<p class="Text">ಪ್ರಜ್ವಲಿಸುವ ತೇಜಸ್ಸಿನಿಂದ ಬೆಳಗುತ್ತಿದ್ದ ಹನುಮಂತನು ಕ್ಷಣ ಮಾತ್ರದಲ್ಲಿ ಹತ್ತಲು ಅಸಾಧ್ಯವಾದ ಎತ್ತರವಾಗಿದ್ದ ಚೈತ್ಯ ಪ್ರಾಸಾದವನ್ನು ಧ್ವಂಸಮಾಡಿ ಸಪ್ತಪರ್ವತಗಳಲ್ಲೊಂದಾದ ಪಾರಿಯಾತ್ರ ಪರ್ವತದಂತೆ ಪ್ರಕಾಶಿಸುತ್ತಿದ್ದನು. ತನ್ನ ಪ್ರಭಾವದಿಂದ ದೊಡ್ಡದಾದ ಶರೀರವನ್ನು ಧರಿಸಿ ನಿರ್ಭಯನಾಗಿ ಲಂಕೆಯನ್ನು ಶಬ್ದದಿಂದ ನಡುಗಿಸುವಂತೆ ಎರಡೂ ಭುಜಗಳನ್ನು ಆಸ್ಫೋಟಿಸಿದನು. ॥ 5-6 ॥</p>
<p class="Shlok-Number" id="toc_marker-49-7">ಶ್ಲೋಕ - 7</p>
<p class="Shlok">ತಸ್ಯಾಸ್ಫೋಟಿತಶಬ್ದೇನ ಮಹತಾ ಶ್ರೋತ್ರಘಾತಿನಾ ।</p>
<p class="Shlok">ಪೇತುರ್ವಿಹಂಗಮಾಸ್ತತ್ರ ಚೈತ್ಯಪಾಲಾಶ್ಚ ಮೋಹಿತಾಃ ॥</p>
<p class="Text">ಹನುಮಂತನು ಗೈದ ಭುಜಾಸ್ಫಾಟನೆಯಿಂದ ಕಿವಿಯ ತಮಟೆಗಳೇ ಒಡೆದುಹೋಗುವಂತಹ ಮಹತ್ತರವಾದ ಆ ಶಬ್ದದಿಂದಾಗಿ, ಆಗಸದಲ್ಲಿ ಹಾರಾಡುತ್ತಿದ್ದ ಪಕ್ಷಿಗಳು ತೊಪ-ತೊಪನೆ ಕೆಳಗೆ ಬಿದ್ದವು. ಚೈತ್ಯಪ್ರಾಸಾದವನ್ನು ಕಾಯುತ್ತಿದ್ದ ರಾಕ್ಷಸರು ಮೂರ್ಛೆಹೋದರು. ಬಳಿಕ ಹನುಮಂತನು ಗಟ್ಟಿಯಾಗಿ ಜಯಘೋಷ ಮಾಡಿದನು. ॥7॥ </p>
<p class="Shlok-Number" id="toc_marker-49-8">ಶ್ಲೋಕ - 8</p>
<p class="Shlok">ಅಸ್ತ್ರವಿಜ್ಜಯತಾಂ ರಾಮೋ ಲಕ್ಷ್ಮಣಶ್ಚ ಮಹಾಬಲಃ ।</p>
<p class="Shlok">ರಾಜಾ ಜಯತಿ ಸುಗ್ರೀವೋ ರಾಘವೇಣಾಭಿಪಾಲಿತಃ ॥</p>
<p class="Shlok-Number" id="toc_marker-49-9">ಶ್ಲೋಕ - 9</p>
<p class="Shlok">ದಾಸೋಹಂ ಕೋಸಲೇಂದ್ರಸ್ಯ ರಾಮಸ್ಯಾಕ್ಲಿಷ್ಟಕರ್ಮಣಃ ।</p>
<p class="Shlok">ಹನುಮಾನ್ ಶತ್ರುಸೈನ್ಯಾನಾಂ ನಿಹಂತಾ ಮಾರುತಾತ್ಮಜಃ ॥</p>
<p class="Shlok-Number" id="toc_marker-49-10">ಶ್ಲೋಕ - 10</p>
<p class="Shlok">ನ ರಾವಣಸಹಸ್ರಂ ಮೇ ಯುದ್ಧೇ ಪ್ರತಿಬಲಂ ಭವೇತ್ ।</p>
<p class="Shlok">ಶಿಲಾಭಿಸ್ತು ಪ್ರಹರತಃ ಪಾದಪೈಶ್ಚ ಸಹಸ್ರಶಃ ॥</p>
<p class="Shlok-Number" id="toc_marker-49-11">ಶ್ಲೋಕ - 11</p>
<p class="Shlok">ಅರ್ದಯಿತ್ವಾ ಪುರೀಂ ಲಂಕಾಮಭಿವಾದ್ಯ ಚ ಮೈಥಿಲೀಮ್ ।</p>
<p class="Shlok">ಸಮೃದ್ಧಾರ್ಥೋ ಗಮಿಷ್ಯಾಮಿ ಮಿಷತಾಂ ಸರ್ವರಕ್ಷಸಾಮ್ ॥</p>
<p class="Text">‘‘ಅಸ್ತ್ರವಿದ್ಯಾಪಾರಂಗತನಾದ ಶ್ರೀರಾಮಗೆ ಜಯವಾಗಲಿ. ಮಹಾಬಲನಾದ ಲಕ್ಷ್ಮಣನಿಗೆ ಜಯವಾಗಲೀ. ರಾಘವನ ಅನುಗ್ರಹಕ್ಕೆ ಪಾತ್ರನಾದ ರಾಜಾ ಸುಗ್ರೀವನಿಗೆ ಜಯವಾಗಲೀ. ಕ್ಲಿಷ್ಟವಾದ ಕಾರ್ಯಗಳನ್ನು ಆಯಾಸವಿಲ್ಲದೆ ಮಾಡುವ  ಕೋಸಲೇಂದ್ರನಾದ ಶ್ರೀರಾಮನಿಗೆ ನಾನು ದಾಸನು. ಶತ್ರುಸಂಹಾರಕನೂ ಆದ ಹನುಮಂತನು ನಾನು. ಸಾವಿರಾರು ರಾವಣರೂ ನನಗೆ ಯುದ್ಧದಲ್ಲಿ ಸರಿಸಾಟಿಯಾಗಲಾರರು. ಅಸಂಖ್ಯಾತವಾದ ಬಂಡೆಗಳಿಂದಲೂ, ವೃಕ್ಷಗಳಿಂದಲೂ ಪ್ರಹರಿಸಿ ರಾಕ್ಷಸರೆಲ್ಲರನ್ನು ನಿರ್ನಾಮಗೈದು, ಲಂಕೆಯನ್ನು ಧ್ವಂಸಮಾಡಿ, ಸೀತಾದೇವಿಗೆ ಪ್ರಣಾಮಗೈದು, ಕೃತ-ಕೃತ್ಯನಾಗಿ, ಎಲ್ಲರೂ ನೋಡುತ್ತಿರುವಂತೆ ನಾನಿಲ್ಲಿಂದ ಹೊರಟು ಹೋಗುವೆನು.’’ ॥ 8-11 ॥ </p>
<p class="Shlok-Number" id="toc_marker-49-12">ಶ್ಲೋಕ - 12</p>
<p class="Shlok">ಏವಮುಕ್ತ್ವಾ ಮಹಾಬಾಹುಶ್ಚೈತ್ಯಸ್ಥಾನ್ ಹರಿಯೂಥಪಃ ।</p>
<p class="Shlok">ನನಾದ ಭೀಮನಿರ್ಹ್ರಾದೋ ರಕ್ಷಸಾಂ ಜನಯನ್ ಭಯಮ್ ॥</p>
<p class="Text">ಹೀಗೆ ಜಯಘೋಷ ಮಾಡುತ್ತಾ ಆ ಚೈತ್ಯಪ್ರಾಸಾದದ ಮೇಲೆ ಕುಳಿತಿದ್ದ, ಮಹಾಕಾಯನಾದ ಕಪಿನಾಯಕನು ಚೈತ್ಯಪಾಲಕರಾದ ರಾಕ್ಷಸರಿಗೆ ಭಯವನ್ನುಂಟುಮಾಡುತ್ತಾ ಗಟ್ಟಿಯಾಗಿ ಗರ್ಜಿಸಿದನು. ॥ 12 ॥ </p>
<p class="Shlok-Number" id="toc_marker-49-13">ಶ್ಲೋಕ - 13</p>
<p class="Shlok">ತೇನ ಶಬ್ದೇನ ಮಹತಾ ಚೈತ್ಯಪಾಲಾಃ ಶತಂ ಯಯುಃ ।</p>
<p class="Shlok">ಗೃಹೀತ್ವಾ ವಿವಿಧಾನಸಾನ್ ಪ್ರಾಸಾನ್ ಖಡ್ಗಾನ್ ಪರಶ್ವಧಾನ್ ॥</p>
<p class="Text">ಆ ಮಹಾನಾದವನ್ನು ಕೇಳಿದೊಡನೆ ನೂರಾರು ಮಂದಿ ಚೈತ್ಯಪಾಲಕರು ವಿಧ-ವಿಧವಾದ ಅಸ್ತ್ರಗಳನ್ನೂ, ಖಡ್ಗಗಳನ್ನೂ, ಗಂಡುಕೊಡಲಿಗಳನ್ನೂ, ಹಿಡಿದುಕೊಂಡು ಹನುಮಂತನನ್ನು ಎದುರಿಸಲಿಕ್ಕಾಗಿ ಸುತ್ತುವರಿದು ನಿಂತರು. ॥ 13 ॥</p>
<p class="Shlok-Number" id="toc_marker-49-14">ಶ್ಲೋಕ - 14</p>
<p class="Shlok">ವಿಸೃಜಂತೋ ಮಹಾಕಾಯಾ ಮಾರುತಿಂ ಪರ್ಯವಾರಯನ್ ।</p>
<p class="Shlok">ತೇ ಗದಾಭಿರ್ವಿಚಿತ್ರಾಭಿಃ ಪರಿಘೈಃ ಕಾಂಚನಾಂಗದೈಃ ॥</p>
<p class="Shlok-Number" id="toc_marker-49-15">ಶ್ಲೋಕ - 15</p>
<p class="Shlok">ಆಜಘ್ನುರ್ವಾನರಶ್ರೇಷ್ಠಂ ಬಾಣೈಶ್ಚಾದಿತ್ಯಸಂನಿಭೈಃ ।</p>
<p class="Shlok">ಆವರ್ತ ಇವ ಗಂಗಾಯಾಸ್ತೋಯಸ್ಯ ವಿಪುಲೋ ಮಹಾನ್ ॥</p>
<p class="Text">ಬಳಿಕ ಮಹಾಕಾಯರಾದ ಆ ರಾಕ್ಷಸರು ವಿಚಿತ್ರವಾದ ಗದೆಗಳಿಂದಲೂ, ಸುವರ್ಣಮಯವಾದ ಪರಿಘಾಯುಧಗಳಿಂದಲೂ, ಸೂರ್ಯಸದೃಶವಾದ ತೀಕ್ಷ್ಣವಾದ ಬಾಣಗಳಿಂದಲೂ, ವಾನರ ಶ್ರೇಷ್ಠನಾದ ಹನುಮಂತನನ್ನು ಪ್ರಹರಿಸಿದರು. ಮಾರುತಿಯನ್ನು ಸುತ್ತುವರಿದು ನಿಂತಿದ್ದ ಆ ರಾಕ್ಷಸರ ಗುಂಪುಗಳು ಗಂಗಾನದಿಯಲ್ಲಿರುವ ದೊಡ್ಡದಾದ ಸುಳಿಯಂತೆ ಕಾಣುತ್ತಿದ್ದವು. ॥ 14-15 ॥</p>
<p class="Shlok-Number" id="toc_marker-49-16">ಶ್ಲೋಕ - 16</p>
<p class="Shlok">ಪರಿಕ್ಷಿಪ್ಯ ಹರಿಶ್ರೇಷ್ಠಂ ಸ ಬಭೌ ರಕ್ಷಸಾಂ ಗಣಃ ।</p>
<p class="Shlok">ತತೋ ವಾತಾತ್ಮಜಃ ಕ್ರುದ್ಧೋ ಭೀಮರೂಪಂ ಸಮಾಸ್ಥಿತಃ ॥</p>
<p class="Shlok-Number" id="toc_marker-49-17">ಶ್ಲೋಕ - 17</p>
<p class="Shlok">ಪ್ರಾಸಾದಸ್ಯ ಮಹಾಂತಸ್ಯ ಸ್ತಂಭಂ ಹೇಮಪರಿಷ್ಕೃತಮ್ ।</p>
<p class="Shlok">ಉತ್ಪಾಟಯಿತ್ವಾ ವೇಗೇನ ಹನುಮಾನ್ ಪವನಾತ್ಮಜಃ ॥</p>
<p class="Shlok-Number" id="toc_marker-49-18">ಶ್ಲೋಕ - 18</p>
<p class="Shlok">ತತಸ್ತಂ ಭ್ರಾಮಯಾಮಾಸ ಶತಧಾರಂ ಮಹಾಬಲಃ ।</p>
<p class="Shlok">ತತ್ರಚಾಗ್ನಿಃ ಸಮಭವತ್ ಪ್ರಾಸಾದಶ್ಚಾಪ್ಯದಹ್ಯತ ॥</p>
<p class="Text">ಬಳಿಕ ಭಯಂಕರ ರೂಪವನ್ನು ಧರಿಸಿದ್ದ ಮಾರುತಿಯು ಚೈತ್ಯಪ್ರಾಸಾದದಲ್ಲಿ ಭಗ್ನಾವಶೇಷವಾಗಿ ಉಳಿದಿದ್ದ, ಎತ್ತರವಾಗಿದ್ದ, ಸುವರ್ಣಭೂಷಿತವಾಗಿದ್ದ, ನೂರಾರು ಅಂಚುಗಳುಳ್ಳ ಒಂದು ಕಂಬವನ್ನು ಕಿತ್ತು ಕೈಗೆತ್ತಿಕೊಂಡನು. ಅದನ್ನು ವೇಗವಾಗಿ ತಿರುಗಿಸತೊಡಗಿದನು. ಕಂಬ ಹಾಗೂ ಗಾಳಿಯ ಘರ್ಷಣೆಯ ಬಿರುಸಿನಿಂದ ಹುಟ್ಟಿದ ಬೆಂಕಿಯಿಂದ ಮೊದಲೇ ಹಾಳಾಗಿ ಹೋಗಿದ್ದ ಆ ಚೈತ್ಯಪ್ರಾಸಾದವು ಪೂರ್ಣವಾಗಿ ಸುಟ್ಟುಹೋಯಿತು. ॥ 16-18 ॥ </p>
<p class="Shlok-Number" id="toc_marker-49-19">ಶ್ಲೋಕ - 19</p>
<p class="Shlok">ದಹ್ಯಮಾನಂ ತತೋ ದೃಷ್ಟ್ವಾ ಪ್ರಾಸಾದಂ ಹರಿಯೂಥಪಃ ।</p>
<p class="Shlok">ಸ ರಾಕ್ಷಸಶತಂ ಹತ್ವಾ ವಜ್ರೇಣೇಂದ್ರ ಇವಾಸುರಾನ್ ।</p>
<p class="Shlok">ಅಂತರಿಕ್ಷೇ ಸ್ಥಿತಃ ಶ್ರೀಮಾನಿದಂ ವಚನಮಬ್ರವೀತ್ ॥</p>
<p class="Text">ಹೊತ್ತಿಕೊಂಡು ಉರಿಯುತ್ತಿದ್ದ ಚೈತ್ಯಪ್ರಾಸಾದವನ್ನು ನೋಡಿ ಉತ್ಸಾಹಿತನಾಗಿದ್ದ ಹನುಮಂತನು-ವಜ್ರಾಯುಧದಿಂದ ಇಂದ್ರನು ದಾನವರನ್ನು ಸಂಹರಿಸುವಂತೆ, ಸ್ತಂಭದಿಂದಲೇ ನೂರಾರು ಮಂದಿ ಪ್ರಾಸಾದ ರಕ್ಷಕರಾದ ರಾಕ್ಷಸರನ್ನು ಕ್ಷಣ ಮಾತ್ರದಲ್ಲಿ ಸಂಹರಿಸಿದನು. ಬಳಿಕ ಮಹಾಪರಾಕ್ರಮಿಯಾದ ಹನುಮಂತನು ಮರುಕ್ಷಣದಲ್ಲೇ ಆಕಾಶಕ್ಕೆ ಹಾರಿ ಅಲ್ಲಿಯೇ ನಿಂತು, ರಾಕ್ಷಸರನ್ನು ಗದರಿಸುತ್ತಾ ಇಂತೆಂದನು. ॥ 19 ॥</p>
<p class="Shlok-Number" id="toc_marker-49-20">ಶ್ಲೋಕ - 20</p>
<p class="Shlok">ಮಾದೃಶಾನಾಂ ಸಹಸ್ರಾಣಿ ವಿಸೃಷ್ಟಾನಿ ಮಹಾತ್ಮನಾಮ್ ॥</p>
<p class="Shlok-Number" id="toc_marker-49-21">ಶ್ಲೋಕ - 21</p>
<p class="Shlok">ಬಲಿನಾಂ ವಾನರೇಂದ್ರಾಣಾಂ ಸುಗ್ರೀವವಶವರ್ತಿನಾಮ್ ।</p>
<p class="Shlok">ಅಟಂತಿ ವಸುಧಾಂ ಕೃತ್ಸ್ನಾಂ ವಯಮನ್ಯೇ ಚ ವಾನರಾಃ ॥</p>
<p class="Text">‘‘ನನ್ನಂತೆಯೇ ಮಹಾಪರಾಕ್ರಮಶಾಲಿಗಳಾದ ವಾನರ ಯೋಧರು ಸಾವಿರಾರು ಸಂಖ್ಯೆಯಲ್ಲಿ ಹೊರಟಿರುವರು. ಮಹಾ ಬಲಶಾಲಿಗಳಾದ ಅವರೆಲ್ಲರೂ ಸುಗ್ರೀವಾಜ್ಞೆಯನ್ನು ಶಿರಸಾ ವಹಿಸುವವರು. ನಾನೂ, ಇತರ ವಾನರರೂ ಭೂಮಂಡಲದಲ್ಲೆಲ್ಲ ಸಂಚರಿಸುತ್ತಿದ್ದೇವೆ. ॥ 20-21 ॥</p>
<p class="Shlok-Number" id="toc_marker-49-22">ಶ್ಲೋಕ - 22</p>
<p class="Shlok">ದಶನಾಗಬಲಾಃ ಕೇಚಿತ್ ಕೇಚಿದ್ದ ಶಗುಣೋತ್ತರಾಃ ।</p>
<p class="Shlok">ಕೇಚಿನ್ನಾಗಸಹಸ್ರಸ್ಯ ಬಭೂವುಸ್ತುಲ್ಯ ವಿಕ್ರಮಾಃ ॥</p>
<p class="Shlok-Number" id="toc_marker-49-23">ಶ್ಲೋಕ - 23</p>
<p class="Shlok">ಸಂತಿ ಚೌಘಬಲಾಃ ಕೇಚಿತ್ ಕೇಚಿದ್ವಾಯುಬಲೋಪಮಾಃ ।</p>
<p class="Shlok">ಅಪ್ರಮೇಯಬಲಾಶ್ಚಾನ್ಯೇ ತತ್ರಾಸನ್ ಹರಿಯೂಥಪಾಃ ॥</p>
<p class="Text"> ಅದರಲ್ಲಿ ಕೆಲವರು ಹತ್ತು ಆನೆಗಳ ಬಲವುಳ್ಳವರು. ಮತ್ತೆ ಕೆಲವರು ನೂರು ಆನೆಗಳ ಬಲವುಳ್ಳವರು. ಕೆಲವರಿಗೆ ಸಾವಿರ ಆನೆಗಳ ಬಲವಿದೆ. ಕೆಲವರು ಓಘಸಂಖ್ಯಾಕ (100 ಲಕ್ಷ) ಆನೆಗಳ ಬಲವುಳ್ಳವರು. ಮತ್ತೆ ಕೆಲವರು ವಾಯುವೇಗ ಸಂಪನ್ನರು. ಕೆಲವರು ಬಲವನ್ನು ಊಹಿಸಲು, ಅಳೆಯಲೂ ಸಾಧ್ಯವೇ ಇಲ್ಲದವರೂ ಇದ್ದಾರೆ. ॥ 22-23 ॥ </p>
<p class="Shlok-Number" id="toc_marker-49-24">ಶ್ಲೋಕ - 24</p>
<p class="Shlok">ಈದೃಗ್ವಿಧೈಸ್ತು ಹರಿಭಿರ್ವೃತೋ ದನ್ತನಖಾಯುಧೈಃ ।</p>
<p class="Shlok">ಶತೈಃ ಶತಸಹಸ್ರೈಶ್ಚ ಕೋಟೀಭಿರಯುತೈರಪಿ ॥</p>
<p class="Shlok-Number" id="toc_marker-49-25">ಶ್ಲೋಕ - 25</p>
<p class="Shlok">ಆಗಮಿಷ್ಯತಿ ಸುಗ್ರೀವಃ ಸರ್ವೇಷಾಂ ವೋ ನಿಷೂದನಃ ।</p>
<p class="Shlok">ನೇಯಮಸ್ತಿ ಪುರೀ ಲಂಕಾ ನ ಯೂಯಂ ನ ಚ ರಾವಣಃ ।</p>
<p class="Shlok">ಯಸ್ಮಾದಿಕ್ಷ್ವಾಕುನಾಥೇನ ಬದ್ಧಂ ವೈರಂ ಮಹಾತ್ಮನಾ ॥</p>
<p class="Text">ದಂತಗಳೇ, ಉಗುರುಗಳೇ ಆಯುಧ ಹೊಂದಿದವರಾದ ವಾನರಯೋಧರು ನೂರು, ಸಾವಿರ, ಲಕ್ಷ, ಕೋಟಿ-ಕೋಟಿ ಸಂಖ್ಯೆಯಲ್ಲಿ ಸುಗ್ರೀವನೊಡನೆ ಇಲ್ಲಿಗೆ ಬಂದು ನಿಮ್ಮೆಲ್ಲರನ್ನು ಮಟ್ಟಹಾಕುವರು. ನೀವೆಲ್ಲ ಮಹಾತ್ಮನಾದ ರಾಮಚಂದ್ರ ಪ್ರಭುವಿನಲ್ಲಿ ವೈರವನ್ನು ಕಟ್ಟಿಕೊಂಡವರು. ಆ ಕಾರಣದಿಂದ ನೀವೂ ಉಳಿಯಲಾರಿರಿ. ನಿಮಗೆ ಆಧಾರ ಭೂಮಿಯಾದ ಲಂಕೆಯೂ ಉಳಿಯದು. ಕಡೆಗೆ ನಿಮ್ಮ ಒಡೆಯನಾದ ದುಷ್ಟನಾದ ರಾವಣನೂ ಉಳಿಯಲಾರನು. ॥ 24-25 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ತ್ರಿಚತ್ವಾರಿಂಶಃ ಸರ್ಗಃ  ॥ 43 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ನಲವತ್ತಮೂರನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-50">ನಲವತ್ತನಾಲ್ಕನೆಯ ಸರ್ಗ</p>
<p class="Sub-Heading">ಮಾರುತಿಯು ಪ್ರಹಸ್ತನ ಮಗ ಜಂಬುಮಾಲಿಯನ್ನು ಸಂಹರಿಸಿದುದು </p>
<p class="Shlok-Number" id="toc_marker-50-1">ಶ್ಲೋಕ - 1</p>
<p class="Shlok">ಸಂದಿಷ್ಟೋ ರಾಕ್ಷಸೇಂದ್ರೇಣ ಪ್ರಹಸ್ತಸ್ಯ ಸುತೋ ಬಲೀ ।</p>
<p class="Shlok">ಜಂಬುಮಾಲೀ ಮಹಾದಂಷ್ಟ್ರೋ ನಿರ್ಜಗಾಮ ಧನುರ್ಧರಃ ॥</p>
<p class="Text">ರಾಕ್ಷಸೇಂದ್ರನಾದ ರಾವಣನಿಂದ ಅಪ್ಪಣೆ ಪಡೆದು, ಬಲಿಷ್ಠನೂ, ಉದ್ದವಾದ ಕೋರೆದಾಡೆಗಳುಳ್ಳವನೂ ಆದ ಪ್ರಹಸ್ತನ ಮಗ ಜಂಬುಮಾಲಿಯು ಧನುರ್ಧಾರಿಯಾಗಿ ಹನುಮಂತನನ್ನು ಎದುರಿಸಲು ಹೊರಟನು. ॥ 1 ॥ </p>
<p class="Shlok-Number" id="toc_marker-50-2">ಶ್ಲೋಕ - 2</p>
<p class="Shlok">ರಕ್ತಮಾಲ್ಯಾಂಬರಧರಃ ಸ್ರಗ್ವೀ ರುಚಿರಕುಂಡಲಃ ।</p>
<p class="Shlok">ಮಹಾನ್ ವಿವೃತ್ತನಯನಶ್ಚಂಡಃ ಸಮರದುರ್ಜಯಃ ॥</p>
<p class="Text">ಅವನು ಕೆಂಪಾದ ವಸ್ತ್ರವನ್ನೂ, ಮಾಲೆಗಳನ್ನೂ ಧರಿಸಿದ್ದನು. ಕತ್ತಿನಲ್ಲಿ ಹೂವಿನ ಹಾರವನ್ನು ತೊಟ್ಟಿದ್ದನು. ಅವನ ಕರ್ಣಕುಂಡಲಗಳು ಮನೋಹರವಾಗಿದ್ದವು. ತೀಕ್ಷ್ಣವಾದ ಸ್ವಭಾವವುಳ್ಳವನೂ, ಯುದ್ಧದಲ್ಲಿ ಜಯಿಸಲು ಅಸಾಧ್ಯನೂ, ಅಗಲವಾದ ಕಣ್ಣುಗಳುಳ್ಳವನೂ ಆಗಿದ್ದನು. ॥ 2 ॥</p>
<p class="Shlok-Number" id="toc_marker-50-3">ಶ್ಲೋಕ - 3</p>
<p class="Shlok">ಧನುಃ ಶಕ್ರಧನುಃಪ್ರಖ್ಯಂ ಮಹದ್ರುಚಿರಸಾಯಕಮ್ ।</p>
<p class="Shlok">ವಿಸ್ಫಾರಯಾನೋ ವೇಗೇನ ವಜ್ರಾಶನಿಸಮಸ್ವನಮ್ ॥</p>
<p class="Shlok-Number" id="toc_marker-50-4">ಶ್ಲೋಕ - 4</p>
<p class="Shlok">ತಸ್ಯ ವಿಸ್ಫಾರಘೋಷೇಣ ಧನುಷೋ ಮಹತಾ ದಿಶಃ ।</p>
<p class="Shlok">ಪ್ರದಿಶಶ್ಚ ನಭಶ್ಚೆವ ಸಹಸಾ ಸಮಪೂರ್ಯತ ॥</p>
<p class="Text">ಅವನ ಧನುಸ್ಸು ಇಂದ್ರನ ಧನುಸ್ಸಿನಂತೇ ಇತ್ತು. ಹೆಚ್ಚಾದ ಶಕ್ತಿವುಳ್ಳ ಬಾಣಗಳನ್ನು ಪ್ರಯೋಗಿಸುವವನೂ ಆದ ಅವನು ವಜ್ರಾಯುಧ ಮತ್ತು ಸಿಡಿಲುಗಳಿಗೆ ಸಮಾನವಾಗಿ ಧನುಷ್ಟಂಕಾರ ಮಾಡಿ ಅತೀವೇಗವಾಗಿ ಮಾರುತಿಯ ಕಡೆಗೆ ಧಾವಿಸಿದನು. ಆ ದೊಡ್ಡದಾದ ಧನುಷ್ಟಂಕಾರದ ಶಬ್ದವು ಎಂಟು ದಿಕ್ಕುಗಳನ್ನೂ, ಭೂಮ್ಯಾಕಾಶವನ್ನೂ ಕ್ಷಣಮಾತ್ರದಲ್ಲಿ ತುಂಬಿಬಿಟ್ಟಿತು. ॥ 3-4 ॥ </p>
<p class="Shlok-Number" id="toc_marker-50-5">ಶ್ಲೋಕ - 5</p>
<p class="Shlok">ರಥೇನ ಖರಯುಕ್ತೇನ ತಮಾಗತಮುದೀಕ್ಷ್ಯ ಸಃ ।</p>
<p class="Shlok">ಹನುಮಾನ್ ವೇಗಸಂಪನ್ನೋ ಜಹರ್ಷ ಚ ನನಾದ ಚ ॥</p>
<p class="Text">ಕತ್ತೆಗಳು ಹೂಡಿದ ರಥದಲ್ಲಿ ಕುಳಿತು ತನ್ನೊಡನೆ ಯುದ್ಧಕ್ಕೆ ಬಂದ ಜಂಬುಮಾಲಿಯನ್ನು ನೋಡಿ, ಬಲಸಂಪನ್ನನಾದ ಹನುಮಂತನು ಹರ್ಷದಿಂದೊಡಗೂಡಿ ಸಿಂಹನಾದವನ್ನು ಮಾಡಿದನು. ॥ 5 ॥</p>
<p class="Shlok-Number" id="toc_marker-50-6">ಶ್ಲೋಕ - 6</p>
<p class="Shlok">ತಂ ತೋರಣವಿಟಂಕಸ್ಥಂ ಹನುಮಂತಂ ಮಹಾಕಪಿಮ್ ।</p>
<p class="Shlok">ಜಂಬುಮಾಲೀ ಮಹಾಬಾಹುರ್ವಿವ್ಯಾಧ ನಿಶಿತೈಃ ಶರೈಃ ॥</p>
<p class="Text">ಮಹಾಬಾಹುವಾದ ಜಂಬುಮಾಲಿಯು ಚೈತ್ಯಪ್ರಾಸಾದದ ಮಹಾದ್ವಾರದ ಮೇಲೆ ಕುಳಿತಿರುವ ಮಹಾಕಪಿಯಾದ ಹನುಮಂತನ ಮೇಲೆ ಹರಿತವಾದ ಬಾಣಗಳನ್ನು ಪ್ರಯೋಗಿಸಿದನು. ॥ 6 ॥ </p>
<p class="Shlok-Number" id="toc_marker-50-7">ಶ್ಲೋಕ - 7</p>
<p class="Shlok">ಅರ್ಧಚಂದ್ರೇಣ ವದನೇ ಶಿರಸ್ಯೇಕೇನ ಕರ್ಣಿನಾ ।</p>
<p class="Shlok">ಬಾಹ್ವೋರ್ವಿವ್ಯಾಧ ನಾರಾಚೈರ್ದಶಭಿಸ್ತಂ ಕಪೀಶ್ವರಮ್ ॥</p>
<p class="Text">ಅರ್ಧಚಂದ್ರಾಕಾರ ಬಾಣವನ್ನು ಹನುಮಂತನ ಮುಖದಲ್ಲಿಯೂ, ಕರ್ಣೀ ಎಂಬ ಬಾಣವನ್ನು ಕಂಠಕ್ಕೂ, ತೀವ್ರವಾದ ಹತ್ತು ಬಾಣಗಳನ್ನು ಭುಜಗಳಲ್ಲಿಯೂ ಪ್ರಯೋಗಿಸಿ ಅವನನ್ನು ಬಾಧಿಸಿದನು. ॥ 7 ॥</p>
<p class="Shlok-Number" id="toc_marker-50-8">ಶ್ಲೋಕ - 8</p>
<p class="Shlok">ತಸ್ಯ ತಚ್ಛುಶುಭೇ ತಾಮ್ರಂ ಶರೇಣಾಭಿಹತಂ ಮುಖಮ್ ।</p>
<p class="Shlok">ಶರದೀವಾಂಬುಜಂಫುಲ್ಲಂ ವಿದ್ಧಂ ಭಾಸ್ಕರರಶ್ಮಿನಾ ॥</p>
<p class="Text">ಜಂಬುಮಾಲಿಯು ಪ್ರಯೋಗಿಸಿದ ಬಾಣಗಳಿಂದ ಯುಕ್ತನಾದ ಹನುಮಂತನ ಕೆಂಪಾದ ಮುಖವು ಶರತ್ಕಾಲದ ಸೂರ್ಯರಶ್ಮಿಯಿಂದ ವಿಕಸಿತವಾದ ಕೆಂದಾವರೆಯಂತೆ ಕಾಣುತ್ತಿತ್ತು. ॥ 8 ॥</p>
<p class="Shlok-Number" id="toc_marker-50-9">ಶ್ಲೋಕ - 9</p>
<p class="Shlok">ತತ್ತಸ್ಯ ರಕ್ತಂ ರಕ್ತೇನ ರಂಜಿತಂ ಶುಶುಭೇ ಮುಖಮ್ ।</p>
<p class="Shlok">ಯಥಾಕಾಶೇ ಮಹಾಪದ್ಮಂ ಸಿಕ್ತಂ ಚಂದನಬಿಂದುಭಿಃ ॥</p>
<p class="Text">ಸಹಜವಾಗಿ ಕೆಂಪಾಗಿದ್ದ ಹನುಮಂತನ ಮುಖವು ಬಾಣಗಳು ತಾಗಿ ರಕ್ತಚಂದನ ಬಿಂದುಗಳಿಂದ ನೆನೆಸಲ್ಪಟ್ಟ ಮಹಾಕಮಲದಂತೆ ಚೈತ್ಯಪ್ರಾಸಾದದ ಮೇಲ್ಭಾಗದಲ್ಲಿ ಪ್ರಕಾಶಿಸಿದನು. ॥ 9 ॥ </p>
<p class="Shlok-Number" id="toc_marker-50-10">ಶ್ಲೋಕ - 10</p>
<p class="Shlok">ಚುಕೋಪ ಬಾಣಾಭಿಹತೋ ರಾಕ್ಷಸಸ್ಯ ಮಹಾಕಪಿಃ ।</p>
<p class="Shlok">ತತಃ ಪಾರ್ಶ್ವೇತಿವಿಪುಲಾಂ ದದರ್ಶ ಮಹತೀಂ ಶಿಲಾಮ್ ॥</p>
<p class="Text">ಜಂಬುಮಾಲಿಯ ಬಾಣಗಳು ತಾಕಿದಾಗ ಆ ಕಪಿವರನು ಬಹಳ ಕೋಪ ಗೊಂಡು ಪಕ್ಕದಲ್ಲಿಯೇ ಇದ್ದ ಅತಿದೊಡ್ಡ ಬಂಡೆಯೊಂದನ್ನು ನೋಡಿದನು. ॥ 10 ॥</p>
<p class="Shlok-Number" id="toc_marker-50-11">ಶ್ಲೋಕ - 11</p>
<p class="Shlok">ತರಸಾ ತಾಂ ಸಮುತ್ಪಾಟ್ಯ ಚಿಕ್ಷೇಪ ಬಲವದ್ಬಲೀ ।</p>
<p class="Shlok">ತಾಂ ಶರೈರ್ದಶಭಿಃ ಕ್ರುದ್ಧಸ್ತಾಡಯಾಮಾಸ ರಾಕ್ಷಸಃ ॥</p>
<p class="Text">ಮರುಕ್ಷಣದಲ್ಲೇ ಬಲಿಷ್ಠನಾದ ಹನುಮಂತನು ಆ ಬಂಡೆಯನ್ನು ವೇಗವಾಗಿ ಕಿತ್ತು ಜಂಬುಮಾಲಿಯ ಮೇಲೆ ರಭಸದಿಂದ ಎಸೆದನು. ಅದರಿಂದ ಕ್ರುದ್ಧನಾದ ರಕ್ಕಸನು ಹತ್ತು ಬಾಣಗಳಿಂದ ಆ ಬಂಡೆಯನ್ನು ಪುಡಿ-ಪುಡಿ ಮಾಡಿಬಿಟ್ಟನು. ॥ 11 ॥</p>
<p class="Shlok-Number" id="toc_marker-50-12">ಶ್ಲೋಕ - 12</p>
<p class="Shlok">ವಿಪನ್ನಂ ಕರ್ಮ ತದ್ದೃಷ್ಟ್ವಾ ಹನುಮಾಂಶ್ಚಂಡವಿಕ್ರಮಃ ।</p>
<p class="Shlok">ಸಾಲಂ ವಿಪುಲಮುತ್ಪಾಟ್ಯ ಭ್ರಾಮಯಾಮಾಸ ವೀರ್ಯವಾನ್ ॥</p>
<p class="Text">ಮಹಾವೀರನಾದ ಹನುಮಂತನು ತನ್ನ ಶಿಲಾಪ್ರಯೋಗವು ವ್ಯರ್ಥವಾಗಿರುವುದನ್ನು ಕಂಡು, ಪರಾಕ್ರಮದಿಂದ ವಿಜೃಂಭಿಸಿದ ಅವನು ಒಂದು ದೊಡ್ಡದಾದ ಸಾಲವೃಕ್ಷವನ್ನು ಬುಡಸಹಿತವಾಗಿ ಕಿತ್ತು ವೇಗವಾಗಿ ತಿರುಗಿಸತೊಡಗಿದನು. ॥ 12 ॥ </p>
<p class="Shlok-Number" id="toc_marker-50-13">ಶ್ಲೋಕ - 13</p>
<p class="Shlok">ಭ್ರಾಮಯಂತಂ ಕಪಿಂ ದೃಷ್ಟ್ವಾ ಸಾಲವೃಕ್ಷಂ ಮಹಾಬಲಮ್ ।</p>
<p class="Shlok">ಚಿಕ್ಷೇಪ ಸುಬಹೂನ್ ಬಾಣಾನ್ ಜಂಬುಮಾಲೀ ಮಹಾಬಲಃ ॥</p>
<p class="Text">ಸಾಲವೃಕ್ಷವನ್ನು ತನ್ನ ಮೇಲೆ ಪ್ರಯೋಗಿಸಲು ತಿರುಗಿಸುತ್ತಿರುವ ಹನುಮಂತನನ್ನು ನೋಡಿ, ಮಹಾಬಲಿಯಾದ ಜಂಬುಮಾಲಿಯು ಅನೇಕ ಬಾಣಗಳನ್ನು ಅವನ ಮೇಲೆ ಪ್ರಯೋಗಿಸಿದನು. ॥ 13 ॥ </p>
<p class="Shlok-Number" id="toc_marker-50-14">ಶ್ಲೋಕ - 14</p>
<p class="Shlok">ಸಾಲಂ ಚತುರ್ಭಿಶ್ಚಿಚ್ಛೇದ ವಾನರಂ ಪಂಚಭಿರ್ಭುಜೇ ।</p>
<p class="Shlok">ಶಿರಸ್ಯೇಕೇನ ಬಾಣೇನ ದಶಭಿಸ್ತು ಸ್ತನಾಂತರೇ ॥</p>
<p class="Text">ರಾಕ್ಷಸನು ನಾಲ್ಕು ಬಾಣಗಳಿಂದ ಆ ಸಾಲವೃಕ್ಷವನ್ನು ಕತ್ತರಿಸಿಬಿಟ್ಟನು. ಭುಜಗಳಿಗೆ ಐದು ಬಾಣಗಳನ್ನು, ತಲೆಗೆ ಒಂದು ಬಾಣವನ್ನು, ವಕ್ಷಸ್ಥಳಕ್ಕೆ ಹತ್ತು ಬಾಣಗಳನ್ನು ಹೊಡೆದು ಅವನು ಕಪೀಶ್ವರನನ್ನು ಘಾಸಿಗೊಳಿಸಿದನು. ॥ 14 ॥ </p>
<p class="Shlok-Number" id="toc_marker-50-15">ಶ್ಲೋಕ - 15</p>
<p class="Shlok">ಸ ಶರೈಃ ಪೂರಿತತನುಃ ಕ್ರೋಧೇನ ಮಹತಾ ವೃತಃ ।</p>
<p class="Shlok">ತಮೇವ ಪರಿಘಂ ಗೃಹ್ಯ ಭ್ರಾಮಯಾಮಾಸ ವೇಗತಃ ॥</p>
<p class="Text">ಹನುಮಂತನ ಶರೀರವೆಲ್ಲವೂ ಜಂಬುಮಾಲಿಯ ಬಾಣಗಳಿಂದ ತುಂಬಿ ಹೋಯಿತು. ಅದರಿಂದ ಕ್ರುದ್ಧನಾದ ವಾಯುಪುತ್ರನು ಪರಿಘವನೆತ್ತಿಕೊಂಡು ಗಿರ-ಗಿರನೆ ತಿರುಗಿಸತೊಡಗಿದನು. ॥ 15 ॥ </p>
<p class="Shlok-Number" id="toc_marker-50-16">ಶ್ಲೋಕ - 16</p>
<p class="Shlok">ಅತಿವೇಗೋತಿವೇಗೇನ ಭ್ರಾಮಯಿತ್ವಾ ಬಲೋತ್ಕಟಃ ।</p>
<p class="Shlok">ಪರಿಘಂ ಪಾತಯಾಮಾಸ ಜಂಬುಮಾಲೇರ್ಮಹೋರಸಿ ॥</p>
<p class="Text">ಮಹಾ ಬಲಶಾಲಿಯೂ, ವೇಗಶಾಲಿಯೂ ಆದ ಹನುಮಂತನು ಆ ಪರಿಘವನ್ನು ರಭಸದಿಂದ ತಿರುಗಿಸುತ್ತಾ ಅದನ್ನು ಜಂಬುಮಾಲಿಯ ಎದೆಯಲ್ಲಿ ಪ್ರಹರಿಸಿದನು. ॥ 16 ॥ </p>
<p class="Shlok-Number" id="toc_marker-50-17">ಶ್ಲೋಕ - 17</p>
<p class="Shlok">ತಸ್ಯ ಚೈವ ಶಿರೋ ನಾಸ್ತಿ ನ ಬಾಹೂ ನ ಚ ಜಾನುನೀ ।</p>
<p class="Shlok">ನ ಧನುರ್ನರಥೋ ನಾಶ್ವಾಸ್ತತ್ರಾದೃಶ್ಯಂತ ನೇಷವಃ ॥</p>
<p class="Text">ಆ ಪರಿಘದ ಪ್ರಹಾರದಿಂದ ಜಂಬುಮಾಲಿಯು, ಅವನ ರಥವಾಹನಗಳು ನುಗ್ಗುನುಗ್ಗಾದುವು. ಮರುಕ್ಷಣದಲ್ಲಿ ಎದುರಿಗಿದ್ದ ಅವನ ತಲೆ, ಮೊಣಕಾಲುಗಳು, ತೋಳುಗಳು, ಧನುರ್ಬಾಣಗಳು, ರಥಾಶ್ವಗಳಾಗಲೀ ನೋಡಲೂ ಸಿಗಲಿಲ್ಲ. ॥ 17 ॥ </p>
<p class="Shlok-Number" id="toc_marker-50-18">ಶ್ಲೋಕ - 18</p>
<p class="Shlok">ಸ ಹತಸ್ತರಸಾ ತೇನ ಜಂಬುಮಾಲೀ ಮಹಾಬಲಃ ।</p>
<p class="Shlok">ಪಪಾತ ನಿಹತೋ ಭೂವೌ ಚೂರ್ಣಿತಾಂಗವಿಭೂಷಣಃ ॥</p>
<p class="Text">ಮಹಾಬಲಿಷ್ಠನಾದ ಆ ಜಂಬುಮಾಲಿಯು, ಹನುಮಂತನು ಹೊಡೆದಾಗಲೇ ನೆಲಕ್ಕುರುಳಿದನು. ಅವನ ಅವಯವಗಳು, ಭೂಷಣಗಳೂ ಚೂರು-ಚೂರಾದವು. ॥18॥</p>
<p class="Shlok-Number" id="toc_marker-50-19">ಶ್ಲೋಕ - 19</p>
<p class="Shlok">ಜಂಬುಮಾಲಿಂ ಚ ನಿಹತಂ ಕಿಂಕರಾಂಶ್ಚ ಮಹಾಬಲಾನ್ ।</p>
<p class="Shlok">ಚುಕ್ರೋಧ ರಾವಣಃ ಶ್ರುತ್ವಾ ಕೋಪಸಂರಕ್ತ ಲೋಚನಃ ॥</p>
<p class="Shlok-Number" id="toc_marker-50-20">ಶ್ಲೋಕ - 20</p>
<p class="Shlok">ಸ ರೋಷಸಂವರ್ತಿತತಾಮ್ರಲೋಚನಃ  </p>
<p class="Shlok">ಪ್ರಹಸ್ತ ಪುತ್ರೇ ನಿಹತೇ ಮಹಾಬಲೇ ।</p>
<p class="Shlok">ಅಮಾತ್ಯಪುತ್ರಾನತಿವೀರ್ಯವಿಕ್ರಮಾನ್ </p>
<p class="Shlok">ಸಮಾದಿದೇಶಾಶು ನಿಶಾಚರೇಶ್ವರಃ ॥</p>
<p class="Text">ಮಹಾಬಲಶಾಲಿಗಳಾದ ಎಂಭತ್ತು ಸಾವಿರ ಕಿಂಕರರೂ, ಜಂಬುಮಾಲಿಯೂ ಹತರಾದರೆಂದು ಕೇಳಿದ ರಾಕ್ಷಸರಾಜನಾದ ರಾವಣನು ಬಹಳ ಕೋಪಗೊಂಡು ಕಣ್ಣುಗಳು ಕೆಂಪಾಗಿ ತಿರುಗತೊಡಗಿದವು. ಮಹಾಬಲಶಾಲಿಯಾದ ಪ್ರಸಹಸ್ತ ಪುತ್ರ ಜಂಬುಮಾಲಿಯು ರಣಭೂಮಿಯಲ್ಲಿ ಬಲಿಯಾದುದನ್ನು ತಿಳಿದು, ರೋಷದಿಂದ, ಅತುಲ ಬಲ ಪರಾಕ್ರಮಿಗಳಾದ ಅಮಾತ್ಯಪುತ್ರರನ್ನು ಹನುಮಂತನೊಡನೆ ಯುದ್ಧಮಾಡಲು ಕಳುಹಿಸಿದನು. ॥ 19-20 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಚತುಶ್ಚತ್ವಾರಿಂಶಃ ಸರ್ಗಃ ॥ 44 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ನಲವತ್ತನಾಲ್ಕನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-52">ನಲವತ್ತಾರನೆಯ ಸರ್ಗ</p>
<p class="Sub-Heading">ರಾವಣನ ಐದುಮಂದಿ ಸೇನಾಪತಿಗಳ ಸಂಹಾರ</p>
<p class="Shlok-Number" id="toc_marker-52-1">ಶ್ಲೋಕ - 1</p>
<p class="Shlok">ಹತಾನ್ ಮಂತ್ರಿಸುತಾನ್ ಬುದ್ಧ್ವಾ ವಾನರೇಣ ಮಹಾತ್ಮನಾ ।</p>
<p class="Shlok">ರಾವಣಃ ಸಂವೃತಾಕಾರಶ್ಚಕಾರ ಮತಿಮುತ್ತಮಾಮ್ ॥</p>
<p class="Text">ಮಹಾತ್ಮನಾದ ವಾನರನು ಸೈನ್ಯಸಮೇತರಾದ ಅಮಾತ್ಯ ಪುತ್ರರನ್ನು ಸಂಹರಿಸಿದನೆಂಬ ವಾರ್ತೆಯನ್ನು ಕೇಳಿ ರಾವಣನ ಮನಸ್ಸಿನಲ್ಲಿ ಭಯವುಂಟಾಯಿತು. ಆದರೆ ಅದನ್ನು ಬಹಿರಂಗಪಡಿಸದೆ, ಉತ್ತಮವಾದ ಬುದ್ಧಿಯಿಂದ ಮುಂದೆ ಮಾಡಬೇಕಾದ ಕರ್ತವ್ಯದ ಬಗ್ಗೆ ಆಲೋಚಿಸಿದನು. ॥ 1 ॥</p>
<p class="Shlok-Number" id="toc_marker-52-2">ಶ್ಲೋಕ - 2</p>
<p class="Shlok">ಸ ವಿರೂಪಾಕ್ಷಯೂಪಾಕ್ಷೌ ದುರ್ಧರಂ ಚೈವ ರಾಕ್ಷಸಮ್ ।</p>
<p class="Shlok">ಪ್ರಘಸಂ ಭಾಸಕರ್ಣಂ ಚ ಪಂಚ ಸೇನಾಗ್ರನಾಯಕಾನ್ ॥</p>
<p class="Shlok-Number" id="toc_marker-52-3">ಶ್ಲೋಕ - 3</p>
<p class="Shlok">ಸಂದಿದೇಶ ದಶಗ್ರೀವೋ ವೀರಾನ್ನಯವಿಶಾರದಾನ್ ।</p>
<p class="Shlok">ಹನುಮದ್ಗ್ರಹಣೇ ವ್ಯಗ್ರಾನ್ ವಾಯುವೇಗಸಮಾನ್ ಯುಧಿ ॥</p>
<p class="Text">ಬಳಿಕ ವಿರೂಪಾಕ್ಷ, ಯೂಪಾಕ್ಷ, ದುರ್ದರ, ಪ್ರಘಸ, ಭಾಸಕರ್ಣ ಎಂಬ ಐದು ಪ್ರಮುಖ ಸೇನಾನಾಯಕರನ್ನು ಕರೆಸಿದನು. ಅವರೆಲ್ಲರೂ ಮಹಾವೀರರು, ರಣನೀತಿ ಕೋವಿದರೂ, ಮಾರುತಿಯನ್ನು ಬಂಧಿಸಲಿಕ್ಕಾಗಿ ಉತ್ಸಾಹಿಗಳೂ, ವಾಯುವೇಗದಿಂದ ಹೋರಾಡುವವರೂ ಆಗಿದ್ದರು. ಅವರಿಗೆ ದಶಕಂಠನು ಹನುಮಂತನಲ್ಲಿ ಯುದ್ಧಮಾಡಲಿಕ್ಕಾಗಿ ಆಜ್ಞಾಪಿಸುತ್ತಾ ಇಂತೆಂದನು. ॥ 2-3 ॥</p>
<p class="Shlok-Number" id="toc_marker-52-4">ಶ್ಲೋಕ - 4</p>
<p class="Shlok">ಯಾತ ಸೇನಾಗ್ರಗಾಃ ಸರ್ವೇ ಮಹಾಬಲಪರಿಗ್ರಹಾಃ ।</p>
<p class="Shlok">ಸವಾಜಿರಥಮಾತಂಗಾಃ ಸ ಕಪಿಃ ಶಾಸ್ಯತಾಮಿತಿ ॥</p>
<p class="Shlok-Number" id="toc_marker-52-5">ಶ್ಲೋಕ - 5</p>
<p class="Shlok">ಯತ್ತೈಶ್ಚ ಖಲು ಭಾವ್ಯಂ ಸ್ಯಾತ್ತಮಾಸಾದ್ಯ ವನಾಲಯಮ್ ।</p>
<p class="Shlok">ಕರ್ಮ ಚಾಪಿ ಸಮಾಧೇಯಂ ದೇಶಕಾಲಾವಿರೋಧಿತಮ್ ॥</p>
<p class="Text">ಎಲೈ ಸೇನಾಪತಿಗಳೇ! ನೀವೆಲ್ಲರೂ ರಥಗಜತುರಗ ಪದಾತಿಗಳಿಂದೊಡಗೂಡಿದ ಮಹಾಸೈನ್ಯದೊಂದಿಗೆ ಹೋಗಿ, ಆ ಕಾಡು ಕಪಿಯನ್ನು ಬಂಧಿಸಿರಿ, ಎಂದು ರಾವಣನು ಅಪ್ಪಣೆ ಕೊಟ್ಟನು. ಆ ವಾನರನ ಬಳಿ ಹೆಚ್ಚಾದ ಜಾಗರೂಕರಾಗಿರಬೇಕು. ದೇಶ-ಕಾಲಕ್ಕನುಕುಲವಾಗಿ ವರ್ತಿಸಬೇಕೆಂದೂ ಎಚ್ಚರಿಸಿದನು. ॥ 4-5 ॥ </p>
<p class="Shlok-Number" id="toc_marker-52-6">ಶ್ಲೋಕ - 6</p>
<p class="Shlok">ನ ಹ್ಯಹಂ ತಂ ಕಪಿಂ ಮನ್ಯೇ ಕರ್ಮಣಾ ಪ್ರತಿತರ್ಕಯನ್ ।</p>
<p class="Shlok">ಸರ್ವಥಾ ತನ್ಮಹದ್ಭೂತಂ ಮಹಾಬಲಪರಿಗ್ರಹಮ್ ॥</p>
<p class="Text">ಯುದ್ಧಸಾಮರ್ಥ್ಯವನ್ನು ನೋಡಿದಾಗ ಅದೊಂದು ಸಾಮಾನ್ಯಕಪಿ ಎಂದು ಅನಿಸುವುದಿಲ್ಲ. ಅವನು ಮಹಾಬಲ ಪರಾಕ್ರಮಿಯಾದ ಒಂದು ಪ್ರಾಣಿಯೇ ಆಗಿದ್ದಾನೆ ಎಂದೆನಿಸುತ್ತದೆ. ॥ 6 ॥</p>
<p class="Shlok-Number" id="toc_marker-52-7">ಶ್ಲೋಕ - 7</p>
<p class="Shlok">ವಾನರೋಯಮಿತಿ ಜ್ಞಾತ್ವಾ ನ ಹಿ ಶುಧ್ಯತಿ ಮೇ ಮನಃ ।</p>
<p class="Shlok">ನೈವಾಹಂ ತಂ ಕಪಿಂ ಮನ್ಯೇ ಯಥೇಯಂ ಪ್ರಸ್ತುತಾ ಕಥಾ ॥</p>
<p class="Text">ಅದು ಕಪಿಯೆಂದು ತಿಳಿದಮೇಲಂತೂ ನನ್ನ ಮನಸ್ಸು ಹೆಚ್ಚು ಕಳವಳಗೊಂಡಿದೆ. ನನಗೆ ತಿಳಿದಿರುವ ವಿವರಣೆಯಂತೆ ಅದು ಸಾಮಾನ್ಯ ಕಪಿಯಿರಲಾರದು. ॥ 7 ॥ </p>
<p class="Shlok-Number" id="toc_marker-52-8">ಶ್ಲೋಕ - 8</p>
<p class="Shlok">ಭವೇದಿಂದ್ರೇಣ ವಾ ಸೃಷ್ಟಮಸ್ಮದರ್ಥಂ ತಪೋಬಲಾತ್ ।</p>
<p class="Shlok">ಸ ನಾಗಯಕ್ಷಗಂಧರ್ವಾ ದೇವಾಸುರಮಹರ್ಷಯಃ ॥</p>
<p class="Shlok-Number" id="toc_marker-52-9">ಶ್ಲೋಕ - 9</p>
<p class="Shlok">ಯುಷ್ಮಾಭಿಃ ಸಹಿತೈಃ ಸರ್ವೈರ್ಮಯಾ ಸಹ ವಿನಿರ್ಜಿತಾಃ ।</p>
<p class="Shlok">ತೈರವಶ್ಯಂ ವಿಧಾತವ್ಯಂ ವ್ಯಲೀಕಂ ಕಿಂಚಿದೇವ ನಃ ॥</p>
<p class="Text">ದೇವೇಂದ್ರನೇನಾದರೂ ತನ್ನ ತಪೋಬಲದಿಂದ ಇಂತಹ ಮಹಾಪ್ರಾಣಿಯೊಂದನ್ನು ಸೃಷ್ಟಿಸಿ ನನ್ನ ವಿನಾಶಕ್ಕಾಗಿ ಕಳಿಸಿರಬಹುದೇ? ಹಿಂದೆ ನಾನು ನಿಮ್ಮೆಲ್ಲರ ಜೊತೆಗೂಡಿ ಅನೇಕ ಸಲ ದೇವತೆಗಳೊಡನೆ ಯುದ್ಧಕ್ಕೆ ಹೋಗಿ, ಗಂಧರ್ವ, ಯಕ್ಷ, ನಾಗ, ದೇವಾಸುರ, ಮಹರ್ಷಿಗಳು ಮುಂತಾದವರನ್ನು ಪರಾಜಯಗೊಳಿಸಿರುವೆನು. ಈಗ ಅವರೆಲ್ಲರೂ ಸೇರಿ ನನಗೆ ಅಹಿತವಾಗುವಂತಹ ಕಾರ್ಯವನ್ನು ಅವಶ್ಯವಾಗಿ ಮಾಡಿರಬೇಕು. ॥ 8-9 ॥</p>
<p class="Shlok-Number" id="toc_marker-52-10">ಶ್ಲೋಕ - 10</p>
<p class="Shlok">ಯಾತ ಸೇನಾಗ್ರಗಾಸ್ಸರ್ವೇ ಮಹಾಬಲಪರಿಗ್ರಹಾಃ ।</p>
<p class="Shlok">ಸ ವಾಜಿರಥಮಾತಂಗಾಃ ಸ ಕಪಿಶ್ಶಾಸ್ಯತಾಮಿತಿ ॥</p>
<p class="Text">ಅವರೇ ಈ ಕಪಿಯನ್ನು ಕಳಿಸಿರಬೇಕು. ಇದರಲ್ಲಿ ಸಂಶಯವೇ ಇಲ್ಲ. ಆದ್ದರಿಂದ ನೀವೆಲ್ಲರೂ ಈಗಲೇ ಹೋಗಿ ಆ ಕಪಿಯನ್ನು ಬಲಪ್ರಯೋಗದಿಂದ ಬಂಧಿಸಿರಿ. ॥ 10 ॥</p>
<p class="Shlok-Number" id="toc_marker-52-11">ಶ್ಲೋಕ - 11</p>
<p class="Shlok">ತ ದೇವ ನಾತ್ರ ಸಂದೇಹಃ ಪ್ರಸಹ್ಯ ಪರಿಗೃಹ್ಯತಾಮ್ ।</p>
<p class="Shlok">ನಾವಮಾನ್ಯೋ ಭವದ್ಭಿಶ್ಚ ಹರಿರ್ಧೀರಪರಾಕ್ರಮಃ ॥</p>
<p class="Text">ಇವನನ್ನು ಆ ಇಂದ್ರನೇ ಕಳಿಸಿದುದರಲ್ಲಿ ಸಂದೇಹವೇ ಇಲ್ಲ. ಹೇಗಾದರೂ ಇವನನ್ನ ಬಂಧಿಸಿರಿ. ಈ ವಾನರನು ಧೀರನೂ, ಪರಾಕ್ರಮಿಯೂ ಆಗಿರುವನು. ಇವನನ್ನು ಎಷ್ಟು ಮಾತ್ರಕ್ಕೂ ಸಾಮಾನ್ಯನೆಂದು ಪರಿಗಣಿಸಬಾರದು. ॥ 11 ॥</p>
<p class="Shlok-Number" id="toc_marker-52-12">ಶ್ಲೋಕ - 12</p>
<p class="Shlok">ದೃಷ್ಟಾ ಹಿ ಹರಯಃ ಪೂರ್ವಂ ಮಯಾ ವಿಪುಲವಿಕ್ರಮಾಃ ।</p>
<p class="Shlok">ವಾಲೀ ಚ ಸಹಸುಗ್ರೀವೋ ಜಾಂಬವಾಂಶ್ಚ ಮಹಾಬಲಃ ॥</p>
<p class="Shlok-Number" id="toc_marker-52-13">ಶ್ಲೋಕ - 13</p>
<p class="Shlok">ನೀಲಃ ಸೇನಾಪತಿಶ್ಚೈವ ಯೇ ಚಾನ್ಯೇ ದ್ವಿವಿದಾದಯಃ ।</p>
<p class="Shlok">ನೈವಂ ತೇಷಾಂ ಗತಿರ್ಭೀಮಾ ನ ತೇಜೋ ನ ಪರಾಕ್ರಮಃ ॥</p>
<p class="Shlok-Number" id="toc_marker-52-14">ಶ್ಲೋಕ - 14</p>
<p class="Shlok">ನ ಮತಿರ್ನ ಬಲೋತ್ಸಾಹೌ ನ ರೂಪಪರಿಕಲ್ಪನಮ್ ।</p>
<p class="Shlok">ಮಹತ್ಸತ್ತ್ವಮಿದಂ ಜ್ಞೇಯಂ ಕಪಿರೂಪಂ ವ್ಯವಸ್ಥಿತಮ್ ॥</p>
<p class="Text">ನಾನು ಇದುವರೆಗೆ ಅತುಲಬಲ ಪರಾಕ್ರಮಿಗಳಾದ ಅನೇಕ ವಾನರರನ್ನು ನೋಡಿರುವೆನು. ವಾಲೀ, ಸುಗ್ರೀವ, ಮಹಾಬಲಶಾಲಿಯಾದ ಜಾಂಬವಂತ, ಸೇನಾಪತಿಯಾದ ನೀಲ, ದ್ವಿವಿದ ಮೊದಲಾದವರೆಲ್ಲರನ್ನೂ ನೋಡಿದ್ದೇನೆ. ಅವರಲ್ಲಿ ಇಂತಹ ಭಯಂಕರವಾದ ಗಮನ, ತೇಜಸ್ಸು, ಪರಾಕ್ರಮ, ಬುದ್ಧಿಬಲ, ಉತ್ಸಾಹಶಕ್ತಿ, ಕಾಮರೂಪ ಧಾರಣಶಕ್ತಿ ನನಗೆ ಕಂಡುಬಂದಿಲ್ಲ. ಇವನು ವಾನರ ರೂಪದಿಂದಿರುವ ಒಂದು ಮಹಾಪ್ರಾಣಿಯೆಂದೇ ಭಾವಿಸುತ್ತೇನೆ. ॥ 12-14 ॥</p>
<p class="Shlok-Number" id="toc_marker-52-15">ಶ್ಲೋಕ - 15</p>
<p class="Shlok">ಪ್ರಯತ್ನಂ ಮಹದಾಸ್ಥಾಯ ಕ್ರಿಯತಾಮಸ್ಯ ನಿಗ್ರಹಃ ।</p>
<p class="Shlok">ಕಾಮಂ ಲೋಕಾಸ್ತ್ರಯಃ ಸೇಂದ್ರಾಃ ಸಸುರಾಸುರಮಾನವಾಃ ॥</p>
<p class="Shlok-Number" id="toc_marker-52-16">ಶ್ಲೋಕ - 16</p>
<p class="Shlok">ಭವತಾಮಗ್ರತಃ ಸ್ಥಾತುಂ ನ ಪರ್ಯಾಪ್ತಾ ರಣಾಜಿರೇ ।</p>
<p class="Shlok">ತಥಾಪಿ ತು ನಯಜ್ಞೇನ ಜಯಮಾಕಾಂಕ್ಷತಾ ರಣೇ ।</p>
<p class="Shlok">ಆತ್ಮಾ ರಕ್ಷ್ಯಃ ಪ್ರಯತ್ನೇನ ಯುದ್ಧಸಿದ್ಧಿರ್ಹಿ ಚಂಚಲಾ ॥</p>
<p class="Text">ಮಹಾಪ್ರಯತ್ನದಿಂದ ನೀವು ಈ ಕಪಿಯನ್ನು ಬಂಧಿಸಿ ತನ್ನಿರಿ. ಇಂದ್ರನಾಗಲೀ, ಸುರಾ-ಸುರರಾಗಲೀ, ಮಾನವರಾಗಲೀ, ಮೂರು ಲೋಕಗಳೇ ಆಗಲೀ, ಯುದ್ಧದಲ್ಲಿ ನಿಮ್ಮೆದುರಿಗೆ ನಿಲ್ಲಲು ಸಮರ್ಥರಲ್ಲ. ಹಾಗಿದ್ದರೂ ಯುದ್ಧ ನೀತಿಯನ್ನು ತಿಳಿದವನು ಹಾಗೂ ವಿಜಯಾಕಾಂಕ್ಷಿಯಾದವನು ಪ್ರಯತ್ನ ಪೂರ್ವಕವಾಗಿ ತನ್ನನ್ನು ಕಾಪಾಡಿಕೊಳ್ಳಬೇಕು. ‘‘ಯುದ್ಧ ಸಿದ್ಧಿರ್ಹಿ ಚಂಚಲಾ’’ ಯುದ್ಧದಲ್ಲಿ ಜಯವು ಅನಿಶ್ಚಿತವಲ್ಲವೇ? ॥ 15-16 ॥</p>
<p class="Shlok-Number" id="toc_marker-52-17">ಶ್ಲೋಕ - 17</p>
<p class="Shlok">ತೇ ಸ್ವಾಮಿವಚನಂ ಸರ್ವೇ ಪ್ರತಿಗೃಹ್ಯ ಮಹೌಜಸಃ ।</p>
<p class="Shlok">ಸಮುತ್ಪೇತುರ್ಮಹಾವೇಗಾ ಹುತಾಶಸಮತೇಜಸಃ ॥</p>
<p class="Text">ಹೆಚ್ಚಾದ ಬಲಪರಾಕ್ರಮಿಗಳಾದ ಆ ರಾಕ್ಷಸವೀರರೆಲ್ಲರೂ ತಮ್ಮ ಒಡೆಯನ ಅಪ್ಪಣೆಯನ್ನು ಪಡೆದು, ಅಗ್ನಿಯ ತೇಜಸ್ಸಿನಿಂದ ಮಹಾವೇಗವಾಗಿ ಮುಂದಕ್ಕೆ ಸಾಗಿದರು. ॥ 17 ॥ </p>
<p class="Shlok-Number" id="toc_marker-52-18">ಶ್ಲೋಕ - 18</p>
<p class="Shlok">ರಥೈರ್ಮತ್ತೈಶ್ಚ ಮಾತಂಗೈರ್ವಾಜಿಭಿಶ್ಚ ಮಹಾಜವೈಃ ।</p>
<p class="Shlok">ಶಸ್ತ್ರೈಶ್ಚ ವಿವಿಧೈಸ್ತೀಕ್ಷ್ಣೈಃ ಸರ್ವೈಶ್ಚೋಪಚಿತಾ ಬಲೈಃ ॥</p>
<p class="Text">ಅವರು ರಥಗಳನ್ನು, ಮದಗಜಗಳನ್ನು, ವೇಗವಾಗಿ ಧಾವಿಸುವ ಕುದುರೆಗಳನ್ನು ಹತ್ತಿಕೊಂಡು ತೀಕ್ಷ್ಣವಾದ ವಿವಿಧವಾದ ಅಸ್ತ್ರಗಳನ್ನು ಧರಿಸಿಕೊಂಡು ಬಲಸಂಪನ್ನರಾಗಿ ಒಪ್ಪುತ್ತಿದ್ದರು. ॥ 18 ॥</p>
<p class="Shlok-Number" id="toc_marker-52-19">ಶ್ಲೋಕ - 19</p>
<p class="Shlok">ತತಸ್ತು ದದೃಶುರ್ವೀರಾ ದೀಪ್ಯಮಾನಂ ಮಹಾಕಪಿಮ್ ।</p>
<p class="Shlok">ರಶ್ಮಿಮಂತಮಿವೋದ್ಯಂತಂ ಸ್ವತೇಜೋರಶ್ಮಿಮಾಲಿನಮ್ ॥</p>
<p class="Shlok-Number" id="toc_marker-52-20">ಶ್ಲೋಕ - 20</p>
<p class="Shlok">ತೋರಣಸ್ಥಂ ಮಹೋತ್ಸಾಹಂ ಮಹಾಸತ್ತ್ವಂ ಮಹಾಬಲಮ್ ।</p>
<p class="Shlok">ಮಹಾಮತಿಂ ಮಹಾವೇಗಂ ಮಹಾಕಾಯಂ ಮಹಾಭುಜಮ್ ॥</p>
<p class="Shlok-Number" id="toc_marker-52-21">ಶ್ಲೋಕ - 21</p>
<p class="Shlok">ತಂ ಸಮೀಕ್ಷೈವ ತೇ ಸರ್ವೇ ದಿಕ್ಷು ಸರ್ವಾಸ್ವವಸ್ಥಿತಾಃ ।</p>
<p class="Shlok">ತೈಸ್ತೈಃ ಪ್ರಹರಣೈರ್ಭೀಮೈರಭಿಪೇತು ಸ್ತತ ಸ್ತತಃ ॥</p>
<p class="Text">ಆಗ ಆ ವೀರರು-ಉದಯಿಸಿದ ಸೂರ್ಯನಂತೆ ತನ್ನ ದಿವ್ಯ ತೇಜಃಪುಂಜ ಕಿರಣಗಳಿಂದ ಒಡಗೊಂಡ ಮಹಾದ್ವಾರದ ಮೇಲೆ ಕುಳಿತಿದ್ದ ಹನುಮಂತನನ್ನು ನೋಡಿದರು. ಅವನು ಹೆಚ್ಚು ಉತ್ಸಾಹ ಶಕ್ತಿಸಂಪನ್ನನೂ, ಮಹಾಸತ್ತ್ವಸಂಪನ್ನನೂ, ಅದ್ಭುತ ಪರಾಕ್ರಮಶಾಲಿಯೂ, ಭಾರೀ ಪ್ರತಿಭಾವಂತನೂ, ಸಾಟಿಯಿಲ್ಲದ ವೇಗವುಳ್ಳವನೂ, ಎತ್ತರವಾದ ರೂಪವುಳ್ಳವನೂ, ದೀರ್ಘಬಾಹುವೂ ಆದ ಆ ವಾನರೋತ್ತಮನನ್ನು ದರ್ಶಿಸಿದ ಬಳಿಕ ರಾಕ್ಷಸ ವೀರರೆಲ್ಲರೂ ಎಲ್ಲ ಕಡೆಗಳಿಂದ ಸುತ್ತುವರಿದು ನಿಂತರು. ಅನಂತರ ಅವರು ಎಲ್ಲ ದಿಕ್ಕುಗಳಿಂದಲೂ ಭಯಂಕರವಾದ ವಿವಿಧವಾದ ಆಯುಧಗಳನ್ನು ಹನುಮಂತನ ಮೇಲೆ ಪ್ರಯೋಗಿಸಿದರು. ॥ 19-21 ॥ </p>
<p class="Shlok-Number" id="toc_marker-52-22">ಶ್ಲೋಕ - 22</p>
<p class="Shlok">ತಸ್ಯ ಪಂಚಾಯಸಾಸ್ತೀಕ್ಷ್ಣಾಃ ಶಿತಾಃ ಪೀತಮುಖಾಃ ಶರಾಃ ।</p>
<p class="Shlok">ಶಿರಸ್ಯುತ್ಪಲಪತ್ರಾಭಾ ದುರ್ಧರೇಣ ನಿಪಾತಿತಾಃ ॥</p>
<p class="Text">ದುರ್ಧರನೆಂಬ ರಾಕ್ಷಸನು ಹರಿತವಾಗಿದ್ದ ಹೊಂಬಣ್ಣದ ರೆಕ್ಕೆಗಳಿಂದ ಕೂಡಿದ್ದ, ಲೋಹಮಯವಾದ ಐದು ಬಾಣಗಳನ್ನು ಹನುಮಂತನ ಶಿರಸ್ಸಿನಲ್ಲಿ ಪ್ರಯೋಗಿಸಿದನು. ಆದರೆ ಅವುಗಳು ತಾಗುತ್ತಲೇ ಮಾರುತಿಗೆ ಕನ್ನೆದಿಲೆಗಳ ಸ್ಪರ್ಶದಂತೇ ಸುಖಾವಹವಾದುವು. ॥ 22 ॥</p>
<p class="Shlok-Number" id="toc_marker-52-23">ಶ್ಲೋಕ - 23</p>
<p class="Shlok">ಸ ತೈಃ ಪಂಚಭಿರಾವಿದ್ಧಃ ಶರೈಃ ಶಿರಸಿ ವಾನರಃ ।</p>
<p class="Shlok">ಉತ್ಪಪಾತ ನದನ್ ವ್ಯೋಮ್ನಿ ದಿಶೋ ದಶ ನಿನಾದಯನ್ ॥</p>
<p class="Text">ಆ ಐದು ಬಾಣಗಳು ಶಿರಸ್ಸಿಗೆ ತಾಕುತ್ತಲೇ ಹನುಮಂತನು ದಶದಿಕ್ಕುಗಳನ್ನು ಪ್ರತಿಧ್ವನಿಸುತ್ತಾ ಗರ್ಜಿಸಿ, ಆಕಾಶಕ್ಕೆ ನೆಗೆದನು. ॥ 23 ॥ </p>
<p class="Shlok-Number" id="toc_marker-52-24">ಶ್ಲೋಕ - 24</p>
<p class="Shlok">ತತಸ್ತು ದುರ್ಧರೋ ವೀರಃ ಸರಥಃ ಸಜ್ಯಕಾರ್ಮುಕಃ ।</p>
<p class="Shlok">ಕಿರನ್ ಶರಶತೈಸ್ತೀಕ್ಷ್ಣೈರಭಿಪೇದೇ ಮಹಾಬಲಃ ॥</p>
<p class="Text">ರಥದಲ್ಲಿ ಕುಳಿತಿದ್ದ ಮಹಾಬಲನಾದ ದುರ್ಧರನು ಧನುಸ್ಸನ್ನು ಸಜ್ಜುಗೊಳಿಸಿ ಪುನಃ ನೂರಾರು ಬಾಣಗಳನ್ನು ಹನುಮಂತನ ಮೇಲೆ ಪ್ರಯೋಗಿಸುತ್ತಾ ಆಕ್ರಮಿಸಿದನು. ॥ 24 ॥ </p>
<p class="Shlok-Number" id="toc_marker-52-25">ಶ್ಲೋಕ - 25</p>
<p class="Shlok">ಸ ಕಪಿರ್ವಾರಯಾಮಾಸ ತಂ ವ್ಯೋಮ್ನಿ ಶರವರ್ಷಿಣಮ್ ।</p>
<p class="Shlok">ವೃಷ್ಟಿಮಂತಂ ಪಯೋದಾಂತೇ ಪಯೋದಮಿವ ಮಾರುತಃ ॥</p>
<p class="Text">ಶರದೃತುವಿನ ಪ್ರಾರಂಭದಲ್ಲಿ ಮಳೆ ಗರೆಯುವ ಮೇಘಗಳನ್ನು ವಾಯುವು ನಿವಾರಿಸುವಂತೆ, ಆ ಕಪಿವರನು ತನ್ನ ಮೇಲೆ ಶರಗಳನ್ನು ಮಳೆಗರೆಯುವ ದುರ್ಧರನನ್ನು ಭಯಂಕರವಾದ ಹುಂಕಾರದಿಂದ ಆಗಸದಲ್ಲಿದ್ದೇ ನಿವಾರಿಸಿದನು. ॥ 25 ॥</p>
<p class="Shlok-Number" id="toc_marker-52-26">ಶ್ಲೋಕ - 26</p>
<p class="Shlok">ಅರ್ದ್ಯಮಾನಸ್ತತಸ್ತೇನ ದುರ್ಧರೇಣಾನಿಲಾತ್ಮಜಃ ।</p>
<p class="Shlok">ಚಕಾರ ನಿನದಂ ಭೂಯೋ ವ್ಯವರ್ಧತ ಚ ವೇಗವಾನ್ ॥</p>
<p class="Shlok-Number" id="toc_marker-52-27">ಶ್ಲೋಕ - 27</p>
<p class="Shlok">ಸ ದೂರಂ ಸಹಸೋತ್ಪತ್ಯ ದುರ್ಧರಸ್ಯ ರಥೇ ಹರಿಃ ।</p>
<p class="Shlok">ನಿಪಪಾತ ಮಹಾವೇಗೋ ವಿದ್ಯುದ್ರಾಶಿರ್ಗಿರಾವಿವ ॥</p>
<p class="Text">ಎದುರಿಸಲು ಅವಶ್ಯಕವಾದ ದುರ್ಧರನ ಶರವರ್ಷದಿಂದ ಪೀಡಿತನಾದ ಪರಾಕ್ರಮಶಾಲಿಯಾದ ವಾಯುಪುತ್ರನು ಪುನಃ ಗಟ್ಟಿಯಾಗಿ ಗರ್ಜಿಸುತ್ತಾ ಮತ್ತಷ್ಟು ಎತ್ತರವಾಗಿ ಬೆಳೆದನು. ಬಳಿಕ ಬಹಳ ಎತ್ತರಕ್ಕೆ ಹಾರಿ ಮಿಂಚುಗಳ ರಾಶಿಯು ಪರ್ವತದ ಮೇಲೆ ಬೀಳುವಂತೆ ದುರ್ಧರ ರಾಕ್ಷಸನ ರಥದ ಮೇಲೆ ಎಗರಿದನು. ॥ 26-27 ॥</p>
<p class="Shlok-Number" id="toc_marker-52-28">ಶ್ಲೋಕ - 28</p>
<p class="Shlok">ತತಃ ಸ ಮಥಿತಾಷ್ಟಾಶ್ವಂ ರಥಂ ಭಗ್ನಾಕ್ಷಕೂಬರಮ್ ।</p>
<p class="Shlok">ವಿಹಾಯ ನ್ಯಪತದ್ಭೂಮೌ ದುರ್ಧರಸ್ತ್ಯಕ್ತಜೀವಿತಃ ॥</p>
<p class="Text">ಮರು ಕ್ಷಣದಲ್ಲೇ ಆ ರಥಕ್ಕೆ ಕಟ್ಟಿದ ಎಂಟು ಕುದುರೆಗಳೂ ಧ್ವಂಸವಾದುವು. ಅಚ್ಚುಮರ-ಮೂಕಿ ಮರಗಳೂ ಮುರಿದುಹೋಗಿ ರಥವು ನಾಶವಾಯಿತು. ದುರ್ಧರನು ಅಸುನೀಗಿ ಭಗ್ನವಾದ ರಥದಿಂದ ಕೆಳಕ್ಕೆ ಬಿದ್ದನು. ॥ 28 ॥ </p>
<p class="Shlok-Number" id="toc_marker-52-29">ಶ್ಲೋಕ - 29</p>
<p class="Shlok">ತಂ ವಿರೂಪಾಕ್ಷಯೂಪಾಕ್ಷೌ ದೃಷ್ಟ್ವಾ ನಿಪತಿತಂ ಭುವಿ ।</p>
<p class="Shlok">ಸಂಜಾತರೋಷೌ ದುರ್ಧರ್ಷಾವುತ್ಪೇತತುರರಿಂದಮೌ ॥</p>
<p class="Text">ಅದನ್ನು ನೋಡಿ ಶತ್ರುಹಂತಕರಾದ, ಎದುರಿಸಲು ಅಸಾಧ್ಯರಾದ ವಿರೂಪಾಕ್ಷ - ಯುಪಾಕ್ಷರು - ಆ ವಿಧವಾಗಿ ದುರ್ಧರನು ನೆಲಕ್ಕುರುಳಿದುದನ್ನು ನೋಡಿ ರೋಷಾವೇಷಪೂರಿತರಾಗಿ ಅಂತರಿಕ್ಷಕ್ಕೆ ಹಾರಿದರು. ॥ 29 ॥</p>
<p class="Shlok-Number" id="toc_marker-52-30">ಶ್ಲೋಕ - 30</p>
<p class="Shlok">ಸ ತಾಭ್ಯಾಂ ಸಹಸೋತ್ಪತ್ಯ ನಿಷ್ಠಿ ತೋ ವಿಮಲೇಂಬರೇ ।</p>
<p class="Shlok">ಮುದ್ಗರಾಭ್ಯಾಂ ಮಹಾಬಾಹುರ್ವಕ್ಷಸ್ಯಭಿಹತಃ ಕಪಿಃ ॥</p>
<p class="Text">ಅತೀವೇಗವಾಗಿ ಆಕಾಶಕ್ಕೆ ಹಾರಿದ ಆ ರಾಕ್ಷಸಯೋಧರಿಬ್ಬರೂ, ನಿರ್ಮಲಾಕಾಶದಲ್ಲಿ ನಿಂತಿದ್ದ, ಮಹಾಬಾಹುವಾದ ಆ ಕಪಿವರನ ವಕ್ಷಸ್ಥಳವನ್ನು ಮುದ್ಗರಾಯುಧದಿಂದ ಪ್ರಹರಿಸಿದರು. ॥ 30 ॥</p>
<p class="Shlok-Number" id="toc_marker-52-31">ಶ್ಲೋಕ - 31</p>
<p class="Shlok">ತಯೋರ್ವೇಗವತೋರ್ವೇಗಂ ವಿನಿಹತ್ಯ ಮಹಾಬಲಃ ।</p>
<p class="Shlok">ನಿಪಪಾತ ಪುನರ್ಭೂಮೌ ಸುಪರ್ಣಸಮವಿಕ್ರಮಃ ॥</p>
<p class="Shlok-Number" id="toc_marker-52-32">ಶ್ಲೋಕ - 32</p>
<p class="Shlok">ಸ ಸಾಲವೃಕ್ಷಮಾಸಾದ್ಯ ತಮುತ್ಪಾಟ್ಯ ಚ ವಾನರಃ ।</p>
<p class="Shlok">ತಾವುಭೌ ರಾಕ್ಷಸೌ ವೀರೌ ಜಘಾನ ಪವನಾತ್ಮಜಃ ॥</p>
<p class="Text">ಮಹಾ ಬಲಶಾಲಿಯೂ, ವಾಯುಸುತನೂ ಆದ ಮಾರುತಿಯು ಮಹಾಬಲಶಾಲಿಗಳಾದ ಅವರಿಬ್ಬರ ಪ್ರಹಾರವನ್ನು ನಿಷ್ಛಲಗೊಳಿಸುತ್ತಾ, ಗರುಡನು ಭೂಮಿಯಲ್ಲಿದ್ದ ಸರ್ಪವನ್ನು ವೇಗವಾಗಿ ಎತ್ತಿಕೊಂಡು ಹೋಗುವಂತೆ, ಒಂದು ಸಾಲವೃಕ್ಷವನ್ನು ಬುಡಸಹಿತ ಕಿತ್ತುಕೊಂಡು ಅದರಿಂದಲೇ ಆ ಇಬ್ಬರೂ ರಾಕ್ಷಸ ಸೇನಾಪತಿಗಳನ್ನು ಸಂಹರಿಸಿದನು. ॥ 31-32 ॥ </p>
<p class="Shlok-Number" id="toc_marker-52-33">ಶ್ಲೋಕ - 33</p>
<p class="Shlok">ತತಸ್ತಾಂಸ್ತ್ರೀನ್ ಹತಾನ್ ಜ್ಞಾತ್ವಾ ವಾನರೇಣ ತರಸ್ವಿನಾ ।</p>
<p class="Shlok">ಅಭಿಪೇದೇ ಮಹಾವೇಗಃ ಪ್ರಸಹ್ಯ ಪ್ರಘಸೋ ಹರಿಮ್ ॥</p>
<p class="Text">ವೇಗವಂತನಾದ ಹನುಮಂತನ ಕೈಯಲ್ಲಿ ದುರ್ಧರನೇ ಮೊದಲಾದ ಮೂವರು ರಾಕ್ಷಸರು ಹತರಾದುದನ್ನು ನೋಡಿ, ಬಲಿಷ್ಠನೂ, ಮಹಾವೇಗಶಾಲಿಯೂ ಆದ ಪ್ರಘಸನು ಅಟ್ಟಹಾಸದಿಂದ ನಗುತ್ತಾ ಹನುಮಂತನ ಬಳಿಗೆ ಸಾರಿದನು. ॥ 33 ॥</p>
<p class="Shlok-Number" id="toc_marker-52-34">ಶ್ಲೋಕ - 34</p>
<p class="Shlok">ಭಾಸಕರ್ಣಶ್ಚ ಸಂಕ್ರುದ್ಧಃ ಶೂಲಮಾದಾಯ ವೀರ್ಯವಾನ್ ।</p>
<p class="Shlok">ಏಕತಃ ಕಪಿಶಾರ್ದೂಲಂ ಯಶಸ್ವಿನಮವಸ್ಥಿತಮ್ ॥</p>
<p class="Text">ಮತ್ತೊಂದು ಕಡೆಯಿಂದ ಪರಾಕ್ರಮಶಾಲಿಯಾದ ಭಾಸಕರ್ಣನೂ ಶೂಲವೆತ್ತಿಕೊಂಡು ಪರಮಕ್ರುದ್ಧನಾಗಿ ಕಪಿಶಾರ್ದೂಲನಾದ ಹನುಮಂತನ ಬಳಿಗೆ ಹೋದನು. ॥ 34 ॥</p>
<p class="Shlok-Number" id="toc_marker-52-35">ಶ್ಲೋಕ - 35</p>
<p class="Shlok">ಪಟ್ಟಿಶೇನ ಶಿತಾಗ್ರೇಣ ಪ್ರಘಸಃ ಪ್ರತ್ಯಪೋಥಯತ್ ।</p>
<p class="Shlok">ಭಾಸಕರ್ಣಶ್ಚ ಶೂಲೇನ ರಾಕ್ಷಸಃ ಕಪಿಸತ್ತಮಮ್ ॥</p>
<p class="Text">ಹರಿತವಾದ ಅಗ್ರ ಭಾಗವುಳ್ಳ ಪಟ್ಟಿಶವೆಂಬ ಆಯುಧದಿಂದ ಪ್ರಘಸನು ಹನುಮಂತನನ್ನು ಪ್ರಹರಿಸಿದನು. ಮತ್ತೊಂದು ಕಡೆಯಿಂದ ಭಾಸಕರ್ಣನೂ ಚೂಪಾದ ಶೂಲದಿಂದ ತಿವಿದನು. ॥ 35 ॥</p>
<p class="Shlok-Number" id="toc_marker-52-36">ಶ್ಲೋಕ - 36</p>
<p class="Shlok">ಸ ತಾಭ್ಯಾಂ ವಿಕ್ಷತೈರ್ಗಾತ್ರೈ ರಸೃಗ್ದಿದ್ಧ ತನೂರುಹಃ ।</p>
<p class="Shlok">ಅಭವದ್ವಾನರಃ ಕ್ರುದ್ಧೋ ಬಾಲಸೂರ್ಯಸಮಪ್ರಭಃ ॥</p>
<p class="Text">ಆ ಇಬ್ಬರೂ ರಾಕ್ಷಸಯೋಧರ ಆಯುಧಗಳಿಂದ ಗಾಯಗೊಂಡ ಹನುಮಂತನ ಶರೀರವೆಲ್ಲ ರಕ್ತಸಿಕ್ತವಾಯಿತು. ಆಗ ಪರಮಕ್ರುದ್ಧನಾದ ವಾನರೋತ್ತಮನು ಬಾಲಸೂರ್ಯನ ಪ್ರಭೆಯಂತೆ ವಿರಾಜಿಸುತ್ತಿದ್ದನು. ॥ 36 ॥</p>
<p class="Shlok-Number" id="toc_marker-52-37">ಶ್ಲೋಕ - 37</p>
<p class="Shlok">ಸಮುತ್ಪಾಟ್ಯ ಗಿರೇಃ ಶೃಂಗಂ ಸಮೃಗ್ರವ್ಯಾಲಪಾದಪಮ್ ।</p>
<p class="Shlok">ಜಘಾನ ಹನುಮಾನ್ ವೀರೋ ರಾಕ್ಷಸೌ ಕಪಿಕುಂಜರಃ ।</p>
<p class="Shlok">ಗಿರಿಶೃಂಗ ಸುನಿಷ್ಪಿಷ್ಟೌ ತಿಲಶಸ್ತೌ ಬಭೂವತುಃ ॥</p>
<p class="Text">ಕಪಿಶ್ರೇಷ್ಠನೂ, ವೀರನೂ ಆದ ಹನುಮಂತನು ಪರಮ ಕ್ರುದ್ಧನಾಗಿ - ಮೃಗಗಳಿಂದಲೂ, ವಿಷಜಂತುಗಳಿಂದಲೂ, ವೃಕ್ಷಗಳಿಂದಲೂ ನಿಬಿಡವಾಗಿದ್ದ ಪರ್ವತ ಶಿಖರವೊಂದನ್ನು ಕಿತ್ತು ಪ್ರಘಸ ಮತ್ತು ಭಾಸಕರ್ಣರ ಮೇಲೆ ಪ್ರಹರಿಸಿದನು. ಪರ್ವತ ಶಿಖರದಿಂದ ಅರೆಯಲ್ಪಟ್ಟ ಆ ಇಬ್ಬರೂ ರಾಕ್ಷಸರು ಎಳ್ಳಿನ ಹಿಂಡಿಯಂತಾದರು. ॥ 37 ॥ </p>
<p class="Shlok-Number" id="toc_marker-52-38">ಶ್ಲೋಕ - 38</p>
<p class="Shlok">ತತಸ್ತೇಷ್ವವಸನ್ನೇಷು ಸೇನಾಪತಿಷು ಪಂಚಸು ।</p>
<p class="Shlok">ಬಲಂ ತದವಶೇಷಂ ಚ ನಾಶಯಾಮಾಸ ವಾನರಃ ॥</p>
<p class="Text">ಹೀಗೆ ಹನುಮಂತನು ಐವರೂ ರಾಕ್ಷಸ ಸೇನಾಪತಿಗಳನ್ನು ಸಂಹರಿಸಿದ ಬಳಿಕ ಕಡೆಯಲ್ಲಿ ಅಳಿದುಳಿದಿದ್ದ ಎಲ್ಲ ರಾಕ್ಷಸ ಸೈನಿಕರನ್ನು ಸಂಹರಿಸಿದನು. ॥ 38 ॥</p>
<p class="Shlok-Number" id="toc_marker-52-39">ಶ್ಲೋಕ - 39</p>
<p class="Shlok">ಅಶ್ವೆರಶ್ವಾನ್ ಗಜೈರ್ನಾಗಾನ್  ಯೋಧೈರ್ಯೋಧಾನ್ ರಥೈ ರಥಾನ್ ।</p>
<p class="Shlok">ಸ ಕಪಿರ್ನಾಶಯಾಮಾಸ ಸಹಸ್ರಾಕ್ಷ ಇವಾಸುರಾನ್ ॥</p>
<p class="Text">ಆ ಕಪಿವರನು ಕುದುರೆಗಳಿಂದ ಕುದುರೆಗಳನ್ನು, ಆನೆಗಳಿಂದ ಆನೆಗಳನ್ನು, ರಥಗಳಿಂದ ರಥಗಳನ್ನು, ಪದಾತಿಗಳಿಂದ ಪದಾತಿಗಳನ್ನು ಪರಸ್ಪರ ಅಪ್ಪಳಿಸಿ, ದೇವೇಂದ್ರನು ಅಸುರರನ್ನು ಕೊಂದಂತೆ ಎಲ್ಲರನ್ನು ಮುಗಿಸಿದನು. ॥ 39 ॥</p>
<p class="Shlok-Number" id="toc_marker-52-40">ಶ್ಲೋಕ - 40</p>
<p class="Shlok">ಹತೈರ್ನಾಗೈಶ್ಚ ತುರಂಗೈಃ ಭಗ್ನಾಕ್ಷೈಶ್ಚ ಮಹಾರಥೈಃ ।</p>
<p class="Shlok">ಹತೈಶ್ಚ ರಾಕ್ಷಸೈರ್ಭೂಮೀ ರುದ್ಧಮಾರ್ಗಾ ಸಮಂತತಃ ॥</p>
<p class="Text">ಸತ್ತು ಬಿದ್ದಿರುವ ಆನೆಗಳಿಂದ, ಕುದುರೆಗಳ ಕಳೇಬರಗಳಿಂದ, ಚೂರು-ಚೂರಾಗಿ ಚೆಲ್ಲಾಪಿಲ್ಲಿಯಾಗಿ ಬಿದ್ದಿರುವ ಮಹಾರಥಗಳ ತುಂಡುಗಳಿಂದ, ಹತರಾದ ರಾಕ್ಷಸರ ಶವಗಳಿಂದ ಆ ರಣಭೂಮಿಯು ತುಂಬಿಹೋಗಿ ಎಲ್ಲ ದಾರಿಗಳೂ ಮುಚ್ಚಿಹೋದುವು. ॥ 40 ॥ </p>
<p class="Shlok-Number" id="toc_marker-52-41">ಶ್ಲೋಕ - 41</p>
<p class="Shlok">ತತಃ ಕಪಿಸ್ತಾನ್ ಧ್ವಜಿನೀಪತೀನ್ ರಣೇ</p>
<p class="Shlok">ನಿಹತ್ಯ ವೀರಾನ್ ಸಬಲಾನ್ ಸವಾಹನಾನ್ ।</p>
<p class="Shlok">ತದೇವ ವೀರಃ ಪರಿಗೃಹ್ಯ ತೋರಣಂ</p>
<p class="Shlok">ಕೃತಕ್ಷಣಃ ಕಾಲ ಇವ ಪ್ರಜಾಕ್ಷಯೇ ॥</p>
<p class="Text">ಮಹಾವೀರನಾದ ಆ ಹನುಮಂತನು ಭಾರೀ ಬಲಶಾಲಿಗಳಾದ ಸೇನಾಪತಿಗಳನ್ನೂ, ಅವರ ರಥಾಶ್ವಗಜ ಪದಾತಿ ಸೈನ್ಯವನ್ನು ಸಂಗ್ರಾಮರಂಗದಲ್ಲಿ ಸಂಹರಿಸಿದ ಬಳಿಕ, ಮಹಾ ದ್ವಾರವನ್ನು ಸೇರಿ ಪ್ರಳಯಕಾಲದಲ್ಲಿ ಜಗತ್ತನ್ನೇ ನುಂಗುವ ಮೃತ್ಯುದೇವತೆಯಂತೆ ಅವನು ಶತ್ರುಗಳನ್ನು ಇದಿರು ನೋಡುತ್ತಾ ಕುಳಿತನು. ॥ 41 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಷಟ್ಚತ್ವಾರಿಂಶಃ ಸರ್ಗಃ ॥ 46 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ನಲವತ್ತಾರನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-53">ನಲವತ್ತೇಳನೆಯ ಸರ್ಗ</p>
<p class="Sub-Heading">ರಾವಣನ ಮಗನಾದ ಅಕ್ಷಕುಮಾರನ ಪರಾಕ್ರಮದ ವರ್ಣನೆ, ಹನುಮಂತನಿಂದ ಅವನ ಸಂಹಾರ</p>
<p class="Shlok-Number" id="toc_marker-53-1">ಶ್ಲೋಕ - 1</p>
<p class="Shlok">ಸೇನಾಪತೀನ್ ಪಂಚ ಸ ತು ಪ್ರಮಾಪಿತಾನ್</p>
<p class="Shlok">ಹನೂಮತಾ ಸಾನುಚರಾನ್ ಸವಾಹನಾನ್ ।</p>
<p class="Shlok">ನಿಶಮ್ಯ ರಾಜಾ ಸಮರೋದ್ಧತೋನ್ಮುಖಂ </p>
<p class="Shlok">ಕುಮಾರಮಕ್ಷಂ ಪ್ರಸಮೈಕ್ಷತಾಗ್ರತಃ ॥</p>
<p class="Text">ದುರ್ಧರನೇ ಮೊದಲಾದ ಐದು ಸೇನಾಪತಿಗಳು, ವಾಹನ ಸೈನ್ಯದೊಡನೆ ಹನುಮಂತನ ಕೈಯಿಂದ ಮಡಿದ ವಾರ್ತೆಯನ್ನು ರಾವಣನು ತಿಳಿದುಕೊಂಡನು. ಆಗ ಯುದ್ಧಕ್ಕೆ ಹೋಗಲು ಆತುರನಾಗಿ ಸಜ್ಜಾಗಿ ಎದುರಿಗೆ ನಿಂತಿದ್ದ ಅಕ್ಷಕುಮಾರನನ್ನು ನೋಡಿದನು. ॥ 1 ॥</p>
<p class="Shlok-Number" id="toc_marker-53-2">ಶ್ಲೋಕ - 2</p>
<p class="Shlok">ಸ ತಸ್ಯ ದೃಷ್ಟ್ಯರ್ಪಣಸಂಪ್ರಚೋದಿತಃ </p>
<p class="Shlok">ಪ್ರತಾಪವಾನ್ ಕಾಂಚನಚಿತ್ರಕಾರ್ಮುಕಃ ।</p>
<p class="Shlok">ಸಮುತ್ಪಪಾತಾಥ ಸದಸ್ಯುದೀರಿತೋ </p>
<p class="Shlok">ದ್ವಿಜಾತಿಮುಖ್ಯೈರ್ಹವಿಷೇವ ಪಾವಕಃ ॥</p>
<p class="Text">ರಾವಣನ ದೃಷ್ಟಿಪ್ರಸರಣದಿಂದ ಪ್ರಚೋದಿತನಾಗಿ ಇಮ್ಮಡಿಸಿದ ಉತ್ಸಾಹದಿಂದ, ಪ್ರತಾಪಶಾಲಿಯೂ, ಸುವರ್ಣದಿಂದ ಚಿತ್ರಿತವಾದ ಧನುಸ್ಸನ್ನು ಧರಿಸಿದವನೂ ಆದ ಅಕ್ಷಕುಮಾರನು, ಸಭಾಸದರಿಂದ ಪ್ರೋತ್ಸಾಹಿತನಾಗಿ ಬ್ರಾಹ್ಮಣೋತ್ತಮರು ಅರ್ಪಿಸಿದ ಹವಿಸ್ಸಿನಿಂದ ಪ್ರಜ್ವಲಿಸುವ ಅಗ್ನಿಯಂತೆ ಸಟ್ಟನೆ ಎದ್ದು ನಿಂತನು. ॥ 2 ॥ </p>
<p class="Shlok-Number" id="toc_marker-53-3">ಶ್ಲೋಕ - 3</p>
<p class="Shlok">ತತೋ ಮಹಾನ್ ಬಾಲದಿವಾಕರಪ್ರಭಂ</p>
<p class="Shlok">ಪ್ರತಪ್ತಜಾಂಬೂನದಜಾಲಸಂತತಮ್ ।</p>
<p class="Shlok">ರಥಂ ಸಮಾಸ್ಥಾಯ ಯಯೌ ಸ ವೀರ್ಯವಾನ್</p>
<p class="Shlok">ಮಹಾಹರಿಂ ತಂ ಪ್ರತಿ ನೈರ್ಋತರ್ಷಭಃ ॥</p>
<p class="Text">ಬಳಿಕ ಮಹಾವೀರನೂ, ರಾಕ್ಷಸಶ್ರೇಷ್ಠನೂ ಆದ ಅಕ್ಷಕುಮಾರನು, ಬಾಲಸೂರ್ಯನಂತೆ ಮಹಾಪ್ರಭೆಯಿಂದ ಕೂಡಿದ್ದು, ಪುಟವಿಟ್ಟ ಬಂಗಾರದ ಜಾಲರಿಗಳಿಂದ ಸಮಾವೃತವಾಗಿದ್ದ ಉತ್ತಮ ರಥದಲ್ಲಿ ಆರೂಢನಾಗಿ ವಾನರೋತ್ತಮನಾದ ಹನುಮಂತನ ಬಳಿಗೆ ಯುದ್ಧಕ್ಕಾಗಿ ಹೊರಟನು. ॥ 3 ॥ </p>
<p class="Shlok-Number" id="toc_marker-53-4">ಶ್ಲೋಕ - 4</p>
<p class="Shlok">ತತಸ್ತಪಃಸಂಗ್ರಹಸಂಚಯಾರ್ಜಿತಂ </p>
<p class="Shlok">ಪ್ರತಪ್ತಜಾಂಬೂನದಜಾಲಶೋಭಿತಮ್ ।</p>
<p class="Shlok">ಪತಾಕಿನಂ ರತ್ನವಿಭೂಷಿತಧ್ವಜಂ </p>
<p class="Shlok">ಮನೋಜವಾಷ್ಟಾಶ್ವವರೈಃ ಸುಯೋಜಿತಮ್ ॥</p>
<p class="Text">ಅಕ್ಷಕುಮಾರನ ರಥವು ಭಾರೀ ತಪಃ ಫಲದಿಂದ ಲಭಿಸಿತ್ತು. ಚೊಕ್ಕವಾದ ಚಿನ್ನದ ಬಲೆಗಳ ಆವರಣದಿಂದಾಗಿ ವಿಚಿತ್ರವಾಗಿ ಕಾಣುತ್ತಿತ್ತು. ಪತಾಕೆಗಳಿಂದಲೂ ರತ್ನಗಳಿಂದ ಸಮಲಂಕೃತವಾಗಿದ್ದು, ಧ್ವಜದಿಂದಲೂ ಶೋಭಿಸುತ್ತಿತ್ತು. ಮನೋವೇಗಕ್ಕೆ ಸಮಾನವಾದ ವೇಗವುಳ್ಳ ಎಂಟು ಕುದುರೆಗಳು ಆ ರಥಕ್ಕೆ ಹೂಡಿದ್ದರು. ॥ 4 ॥ </p>
<p class="Shlok-Number" id="toc_marker-53-5">ಶ್ಲೋಕ - 5</p>
<p class="Shlok">ಸುರಾಸುರಾಧೃಷ್ಯಮಸಂಗಚಾರಿಣಂ </p>
<p class="Shlok">ರವಿಪ್ರಭಂ ವ್ಯೋಮಚರಂ ಸಮಾಹಿತಮ್ ।</p>
<p class="Shlok">ಸತೂಣಮಷ್ಟಾಸಿನಿಬದ್ಧ ಬಂಧುರಂ </p>
<p class="Shlok">ಯಥಾಕ್ರಮಾವೇಶಿತ ಶಕ್ತಿ ತೋಮರಮ್ ॥</p>
<p class="Text">ದೇವ-ದಾನವರಿಂದಲೂ ಅದು ಎದುರಿಸಲು ಅಸಾಧ್ಯವಾಗಿತ್ತು. ಭೂಮಿಯ ಸಂಪರ್ಕವೇ ಇಲ್ಲದೆ ಸಂಚರಿಸುತ್ತಿತ್ತು. ಸೂರ್ಯನ ಕಾಂತಿಯಿಂದ ಕಂಗೊಳಿಸುತ್ತಾ, ಆಕಾಶದಲ್ಲಿಯೂ ಸಂಚರಿಸುತ್ತಾ, ಬೇಕಾದ ಸ್ಥಳದಲ್ಲಿ ಸುಸ್ಥಿರವಾಗಿ ನಿಂತಿರುತ್ತಿತ್ತು. ರಥದಲ್ಲಿ ಅನೇಕ ಬತ್ತಳಿಕೆಗಳಿದ್ದು, ಮೂಕಿ ಕಂಬಕ್ಕೆ ಎಂಟು ಕತ್ತಿಗಳನ್ನು ಕಟ್ಟಿದ್ದರು. ಶಕ್ತಿ ತೋಮರಗಳನ್ನು ಅನುಕ್ರಮವಾಗಿ ರಥದಲ್ಲಿ ಇರಿಸಿದ್ದರು. ॥ 5 ॥</p>
<p class="Shlok-Number" id="toc_marker-53-6">ಶ್ಲೋಕ - 6</p>
<p class="Shlok">ವಿರಾಜಮಾನಂ ಪ್ರತಿಪೂರ್ಣವಸ್ತುನಾ </p>
<p class="Shlok">ಸಹೇಮದಾಮ್ನಾ ಶಶಿಸೂರ್ಯವರ್ಚಸಾ ।</p>
<p class="Shlok">ದಿವಾಕರಾಭಂ ರಥಮಾಸ್ಥಿ ತಸ್ತತಃ </p>
<p class="Shlok">ಸ ನಿರ್ಜಗಾಮಾಮರತುಲ್ಯವಿಕ್ರಮಃ ॥</p>
<p class="Text">ಸಕಲ ಯುದ್ಧೊಪಕರಣಗಳಿಂದ ಸಜ್ಜಾಗಿದ್ದು, ಸುವರ್ಣಮಯವಾದ ಮಾಲೆಗಳಿಂದ ವಿರಾಜಿಸುತ್ತಿತ್ತು. ಚಂದ್ರ-ಸೂರ್ಯರ ಕಾಂತಿಯಂತೆ ಪ್ರಕಾಶಮಾನವಾಗಿ ಕಂಗೊಳಿಸುತ್ತಿತ್ತು. ಸೂರ್ಯ ರಥದಂತೆ ಆಕಾಶದಲ್ಲೇ ಸಂಚರಿಸುವ ಆ ಅನುಪಮ ರಥದಲ್ಲಿ ಕುಳಿತು ದೇವ ಸದೃಶ ಪರಾಕ್ರಮವುಳ್ಳ ಅಕ್ಷಕುಮಾರನು ಯುದ್ಧಕ್ಕಾಗಿ ಹೊರಟನು. ॥ 6 ॥</p>
<p class="Shlok-Number" id="toc_marker-53-7">ಶ್ಲೋಕ - 7</p>
<p class="Shlok">ಸ ಪೂರಯನ್ ಖಂ ಚ ಮಹೀಂ ಚ ಸಾಚಲಾಂ </p>
<p class="Shlok">ತುರಂಗಮಾತಂಗಮಹಾರಥಸ್ವನೈಃ ।</p>
<p class="Shlok">ಬಲೈಃ ಸಮೇತೈಃ ಸ ಹಿ ತೋರಣಸ್ಥಿತಂ</p>
<p class="Shlok">ಸಮರ್ಥಮಾಸೀನಮುಪಾಗಮತ್ ಕಪಿಮ್ ॥</p>
<p class="Text">ಆನೆ, ಕುದುರೆ, ಮಹಾರಥಗಳ ಸಂಚಲನದ ಧ್ವನಿಯಿಂದ ಭೂಮ್ಯಾಕಾಶಗಳನ್ನೂ, ಪರ್ವತಗಳನ್ನೂ ಪ್ರತಿಧ್ವನಿಸುತ್ತಾ, ಸಕಲ ಬಲದಿಂದೊಡಗೂಡಿದ ಆ ಅಕ್ಷಕುಮಾರನು ವನಮುಖದ್ವಾರದಲ್ಲಿ ಆಸೀನನಾಗಿದ್ದ, ಯುದ್ಧವಿದ್ಯಾ ವಿಶಾರದನಾದ ಹನುಮಂತನ ಬಳಿಗೆ ಸಮೀಪಿಸಿದನು. ॥ 7 ॥ </p>
<p class="Shlok-Number" id="toc_marker-53-8">ಶ್ಲೋಕ - 8</p>
<p class="Shlok">ಸ ತಂ ಸಮಾಸಾದ್ಯ ಹರಿಂ ಹರೀಕ್ಷಣೋ </p>
<p class="Shlok">ಯುಗಾಂತಕಾಲಾಗ್ನಿ ಮಿವ ಪ್ರಜಾಕ್ಷಯೇ ।</p>
<p class="Shlok">ಅವಸ್ಥಿತಂ ವಿಸ್ಮಿತಜಾತಸಂಭ್ರಮಃ</p>
<p class="Shlok">ಸಮೈಕ್ಷತಾಕ್ಷೋ ಬಹುಮಾನಚಕ್ಷುಷಾ ॥</p>
<p class="Text">ಸಿಂಹದಂತೆ ಕ್ರೂರದೃಷ್ಟಿಯುಳ್ಳ ಆ ಅಕ್ಷಕುಮಾರನು, ಪ್ರಳಯಕಾಲದಲ್ಲಿ ಪ್ರಜೆಗಳ ವಿನಾಶಕ್ಕಾಗಿ ಹುಟ್ಟಿದ ಕಾಲಾಗ್ನಿಯಂತೆ ಕಾಣುತ್ತಿದ್ದ ಆ ವಾನರೋತ್ತಮನನ್ನು ಸಮೀಪಿಸಿ, ಪ್ರಪಂಚದಲ್ಲಿ ಇಂತಹ ಬೃಹತ್ಕಾಯವುಳ್ಳ ಒಂದು ಕಪಿಯು ಇದೆಯೇ? ಎಂದು ಸಂಭ್ರಮಾಶ್ಚರ್ಯಗಳಲ್ಲಿ ಮುಳುಗಿದ ಅವನು ಮಾರುತಿಯನ್ನು ಗರ್ವದಿಂದ ದಿಟ್ಟಿಸಿ ನೋಡಿದನು. ॥ 8 ॥</p>
<p class="Shlok-Number" id="toc_marker-53-9">ಶ್ಲೋಕ - 9</p>
<p class="Shlok">ಸ ತಸ್ಯ ವೇಗಂ ಚ ಕಪೇರ್ಮಹಾತ್ಮನಃ</p>
<p class="Shlok">ಪರಾಕ್ರಮಂ ಚಾರಿಷು ರಾವಣಾತ್ಮಜಃ ।</p>
<p class="Shlok">ವಿಚಾರಯನ್ ಸ್ವಂ ಚ ಬಲಂ ಮಹಾಬಲೋ </p>
<p class="Shlok">ಯುಗಕ್ಷಯೇ ಸೂರ್ಯ ಇವಾಭಿವರ್ಧತೇ ॥</p>
<p class="Text">ಆ ಬಲಿಷ್ಠನಾದ ರಾವಣಕುಮಾರನು, ಮಹಾಶಕ್ತಿ ಸಂಪನ್ನನಾದ ವಾನರನು ಈ ಹಿಂದೆ ಶತ್ರುಗಳ ವಿಷಯದಲ್ಲಿ ತೋರಿದ ಪರಾಕ್ರಮವನ್ನೂ, ಅವನ ಅಪಾರ ಬಲವೇಗವನ್ನೂ ತನ್ನ ಬಲದೊಂದಿಗೆ ಹೋಲಿಸಿಕೊಂಡನು. ಆಗ ಛಳಿಕಾಲ ಕಳೆದು ಬೇಸಿಗೆಯಲ್ಲಿ ಸೂರ್ಯನ ತಾಪವು ಹೆಚ್ಚುವಂತೆ ಅವನ ಯುದ್ಧೋತ್ಸಾಹವು ಇಮ್ಮಡಿಸಿತು. ॥ 9 ॥</p>
<p class="Shlok-Number" id="toc_marker-53-10">ಶ್ಲೋಕ - 10</p>
<p class="Shlok">ಸ ಜಾತಮನ್ಯುಃ ಪ್ರಸಮೀಕ್ಷ್ಯ ವಿಕ್ರಮಂ </p>
<p class="Shlok">ಸ್ಥಿರಂ ಸ್ಥಿತಃ ಸಂಯತಿ ದುರ್ನಿವಾರಣಮ್ ।</p>
<p class="Shlok">ಸಮಾಹಿತಾತ್ಮಾ ಹನುಮಂತಮಾಹವೇ</p>
<p class="Shlok">ಪ್ರಚೋದಯಾಮಾಸ ಶರೈಸ್ತ್ರಿಭಿಃ ಶಿತೈಃ ॥ </p>
<p class="Text">ಆ ಅಕ್ಷಕುಮಾರನು, ಯುದ್ಧದಲ್ಲಿ ಎದುರಿಸಲು ಸಾಧ್ಯವಾದ, ಸ್ಥಿರವಾದ ಪರಾಕ್ರಮವುಳ್ಳ ಹನುಮಂತನನ್ನು ನೋಡಿ ಕ್ರುದ್ಧನಾದನು. ಯುದ್ಧಮಾಡಲು ಸುಸ್ಥಿರವಾಗಿ ನಿಂತಿದ್ದ ಅವನು ಏಕಾಗ್ರಚಿತ್ತದಿಂದ ತೀಕ್ಷ್ಣವಾದ ಮೂರು ಬಾಣಗಳನ್ನು ಪ್ರಯೋಗಿಸಿ ಆ ಕಪಿವರನನ್ನು ಯುದ್ಧಕ್ಕಾಗಿ ಪ್ರಚೋದಿಸಿದನು. ॥ 10 ॥</p>
<p class="Shlok-Number" id="toc_marker-53-11">ಶ್ಲೋಕ - 11</p>
<p class="Shlok">ತತಃ ಕಪಿಂ ತಂ ಪ್ರಸಮೀಕ್ಷ್ಯ ಗರ್ವಿತಂ </p>
<p class="Shlok">ಜಿತಶ್ರಮಂ ಶತ್ರುಪರಾಜಯೋರ್ಜಿತಮ್ ।</p>
<p class="Shlok">ಅವೈಕ್ಷತಾಕ್ಷಃ ಸಮುದೀರ್ಣಮಾನಸಃ </p>
<p class="Shlok">ಸ ಬಾಣಪಾಣಿಃ ಪ್ರಗೃಹೀತಕಾರ್ಮುಕಃ ॥</p>
<p class="Text">ಶತ್ರುವು ಪ್ರಯೋಗಿಸಿದ ಬಾಣಗಳಿಂದ ಹನುಮಂತನಿಗೆ ಯಾವ ಆಯಾಸವೂ ಆಗಲಿಲ್ಲ. ಶತ್ರುಗಳನ್ನು ಲೀಲಾಜಾಲವಾಗಿ ಪರಾಭವಗೊಳಿಸುವಂತಹ ಅವನು ಬಲಗರ್ವಿತನಾಗಿ ವಿಜೃಂಭಿಸುತ್ತಿದ್ದ ಅವನನ್ನು ಅಕ್ಷಕುಮಾರನು ಚೆನ್ನಾಗಿ ನಿರೀಕ್ಷಿಸಿದನು. ಧನುರ್ಬಾಣಗಳನ್ನು ಧರಿಸಿದ್ದ ಅವನು ಯುದ್ಧ ಸನ್ನದ್ಧನಾಗಿ ಮುಂದರಿದನು. ॥ 11 ॥</p>
<p class="Shlok-Number" id="toc_marker-53-12">ಶ್ಲೋಕ - 12</p>
<p class="Shlok">ಸ ಹೇಮನಿಷ್ಕಾಂಗದಚಾರುಕುಂಡಲಃ </p>
<p class="Shlok">ಸಮಾಸಸಾದಾಶುಪರಾಕ್ರಮಃ ಕಪಿಮ್ ।</p>
<p class="Shlok">ತಯೋರ್ಬಭೂವಾಪ್ರತಿಮಃ ಸಮಾಗಮಃ</p>
<p class="Shlok">ಸುರಾಸುರಾಣಾಮಪಿ ಸಂಭ್ರಮಪ್ರದಃ ॥</p>
<p class="Text">ಭಂಗಾರದ ಪದಕವನ್ನೂ, ಭುಜಕೀರ್ತಿಗಳನ್ನೂ, ಮನೋಹರವಾದ ಕುಂಡಲಗಳಿಂದಲೂ ಶೊಸಿಭಿಸುತ್ತಿದ್ದ, ವೇಗ ವಿಕ್ರಮಿಯಾದ ಅಕ್ಷನು ಹನುಮಂತನನ್ನು ಎದುರಿಸಿದನು. ಅವರ ಸಂಗ್ರಾಮವು ಅಪ್ರತಿಮವಾಗಿದ್ದು, ದೇವ-ದಾನವರಿಗೂ ಕುತೂಹಲವನ್ನುಂಟುಮಾಡುವುದಾಗಿತ್ತು. ॥ 12 ॥</p>
<p class="Shlok-Number" id="toc_marker-53-13">ಶ್ಲೋಕ - 13</p>
<p class="Shlok">ರರಾಸ ಭೂಮಿರ್ನ ತತಾಪ ಭಾನುಮಾನ್</p>
<p class="Shlok">ವವೌ ನ ವಾಯುಃ ಪ್ರಚಚಾಲ ಚಾಚಲಃ ।</p>
<p class="Shlok">ಕಪೇಃ ಕುಮಾರಸ್ಯ ಚ ವೀಕ್ಷ್ಯ ಸಂಯುಗಂ </p>
<p class="Shlok">ನನಾದ ಚ ದ್ಯೌರುದಧಿಶ್ಚ ಚುಕ್ಷುಭೇ ॥</p>
<p class="Text">ಹನುಮಂತನಿಗೂ ಅಕ್ಷಕುಮಾರನಿಗೂ ನಡೆದ ಘೋರವಾದ ಯುದ್ಧವನ್ನು ನೋಡಿ, ಭೂಮಿಯು ನಡುಗಿತು, ಸೂರ್ಯನು ಕಾಂತಿಹೀನನಾದನು, ಗಾಳಿಯು ಸ್ತಬ್ಧವಾಯಿತು, ಪರ್ವತಗಳು ನಡುಗಿದವು, ಆಕಾಶದಲ್ಲಿ ಘೋರಶಬ್ದವಾಯಿತು, ಸಮುದ್ರವು ಕ್ಷೋಭೆಗೊಂಡಿತು. ॥ 13 ॥</p>
<p class="Shlok-Number" id="toc_marker-53-14">ಶ್ಲೋಕ - 14</p>
<p class="Shlok">ತತಃ ಸ ವೀರಃ ಸುಮುಖಾನ್ ಪತತ್ರಿಣಃ</p>
<p class="Shlok">ಸುವರ್ಣಪುಂಖಾನ್ ಸವಿಷಾನಿವೋರಗಾನ್ ।</p>
<p class="Shlok">ಸಮಾಧಿಸಂಯೋಗವಿಮೋಕ್ಷತತ್ತ್ವವಿತ್</p>
<p class="Shlok">ಶರಾನಥ ತ್ರೀನ್ ಕಪಿಮೂರ್ಧ್ನ್ಯಪಾತಯತ್ ॥</p>
<p class="Text">ಗುರಿತಪ್ಪದೆ ಬಾಣಗಳನ್ನು ಹೂಡುವುದರಲ್ಲಿ, ಬಾಣಪ್ರಯೋಗದಲ್ಲಿ ಪ್ರಾವೀಣ್ಯವನ್ನು ಹೊಂದಿದ್ದ ರಾವಣಿಯು ಸುಂದರವಾದ ಅಗ್ರಭಾಗಗಳುಳ್ಳ, ಚಿನ್ನದ ಗರಿ ಕಟ್ಟಿದ, ವಿಷಸರ್ಪದಂತೆ ಇದ್ದ ಮೂರು ಬಾಣಗಳನ್ನು ಹನುಮಂತನ ತಲೆಗೆ ಹೊಡೆದನು. ॥ 14 ॥</p>
<p class="Shlok-Number" id="toc_marker-53-15">ಶ್ಲೋಕ - 15</p>
<p class="Shlok">ಸ ತೈಃ ಶರೈರ್ಮೂಧ್ನಿ ಸಮಂ ನಿಪಾತಿತೈಃ </p>
<p class="Shlok">ಕ್ಷರನ್ನ ಸೃಗ್ದಿಗ್ಧವಿವೃತ್ತ ಲೋಚನಃ ।</p>
<p class="Shlok">ನವೋದಿತಾದಿತ್ಯನಿಭಃ ಶರಾಂಶುಮಾನ್</p>
<p class="Shlok">ವ್ಯರೋಚತಾದಿತ್ಯ ಇವಾಂಶುಮಾಲಿಕಃ ॥</p>
<p class="Text">ಆ ಮೂರು ಬಾಣಗಳು ಏಕಕಾಲದಲ್ಲಿ ಮಾರುತಿಯ ತಲೆಯನ್ನು ಹೊಕ್ಕುವು. ರಕ್ತಧಾರೆಯಿಂದ ತೊಯ್ದುಹೋದ ಕಣ್ಣುಗಳಿಂದ ದಿಟ್ಟಿಸುತ್ತಿದ್ದನು. ಆಗ ತಾನೇ ಹುಟ್ಟಿದ ಸೂರ್ಯನಂತಿದ್ದ ಹನುಮಂತನು ತಲೆಯಲ್ಲಿ ಬಾಣರೂಪವಾದ ಕಿರಣಗಳನ್ನು ಧರಿಸಿದ ಅಂಶುಮಾಲಿ ಸೂರ್ಯನಂತೆ ಪ್ರಕಾಶಿಸಿದನು. ॥ 15 ॥</p>
<p class="Shlok-Number" id="toc_marker-53-16">ಶ್ಲೋಕ - 16</p>
<p class="Shlok">ತತಃ ಸ ಪಿಂಗಾಧಿಪಮಂತ್ರಿಸತ್ತಮಃ </p>
<p class="Shlok">ಸಮೀಕ್ಷ್ಯ ತಂ ರಾಜವರಾತ್ಮಜಂ ರಣೇ ।</p>
<p class="Shlok">ಉದಗ್ರಚಿತ್ರಾಯುಧಚಿತ್ರಕಾರ್ಮುಕಂ </p>
<p class="Shlok">ಜಹರ್ಷ ಚಾಪೂರ್ಯತ ಚಾಹವೋನ್ಮುಖಃ ॥</p>
<p class="Text">ವಾನರಾಧಿಪತಿಯಾದ ಸುಗ್ರೀವನ ಅಮಾತ್ಯ ಶ್ರೇಷ್ಠನಾದ ಹನುಮಂತನು - ಚಿತ್ರವಾದ ಆಯುಧಗಳನ್ನೂ, ವಿಚಿತ್ರವಾದ ಧನುಸ್ಸನ್ನು ಧರಿಸಿದ್ದ, ರಾಜಶ್ರೇಷ್ಠನಾದ ರಾವಣನ ಮಗನನ್ನು ನೋಡಿ ಸಂತೋಷಗೊಂಡು ಉಬ್ಬಿಹೋಗಿ ಅವನೊಡನೆ ಯುದ್ಧಕ್ಕೆ ಸನ್ನದ್ಧನಾದನು. ॥ 16 ॥</p>
<p class="Shlok-Number" id="toc_marker-53-17">ಶ್ಲೋಕ - 17</p>
<p class="Shlok">ಸ ಮಂದರಾಗ್ರಸ್ಥ ಇವಾಂಶುಮಾಲಿಕೋ </p>
<p class="Shlok">ವಿವೃದ್ಧ ಕೋಪೋ ಬಲವೀರ್ಯಸಂಯುತಃ ।</p>
<p class="Shlok">ಕುಮಾರಮಕ್ಷಂ ಸಬಲಂ ಸವಾಹನಂ </p>
<p class="Shlok">ದದಾಹ ನೇತ್ರಾಗ್ನಿಮರೀಚಿಭಿಸ್ತದಾ ॥</p>
<p class="Text">ಬಲವೀರ್ಯಗಳಿಂದ ಸಂಪನ್ನನಾಗಿದ್ದ ಮಂದರ ಪರ್ವತದ ತುದಿಗೆ ಬಂದ ಮಧ್ಯಾಹ್ನದ ಸೂರ್ಯನಂತಿದ್ದ, ವೃದ್ಧಿಗೊಂಡ ಕೋಪದಿಂದ ಧಗ-ಧಗಿಸುತ್ತಿದ್ದ ಹನುಮಂತನು ಕಣ್ಣುಗಳಿಂದ ಹುಟ್ಟಿದ ಅಗ್ನಿ-ಜ್ವಾಲೆಗಳಿಂದ, ಬಲ-ವಾಹನಗಳಿಂದ ಯುಕ್ತನಾಗಿದ್ದ ಅಕ್ಷಕುಮಾರನನ್ನು ಸುಟ್ಟು ಬಿಡುವನೋ ಎಂಬಂತೆ ನೋಡುತ್ತಿದ್ದನು. ॥ 17 ॥</p>
<p class="Shlok-Number" id="toc_marker-53-18">ಶ್ಲೋಕ - 18</p>
<p class="Shlok">ತತಃ ಸ ಬಾಣಾಸನಚಿತ್ರಕಾರ್ಮುಕಃ</p>
<p class="Shlok">ಶರಪ್ರವರ್ಷೋ ಯುಧಿ ರಾಕ್ಷಸಾಂಬುದಃ ।</p>
<p class="Shlok">ಶರಾನ್ ಮುಮೋಚಾಶು ಹರೀಶ್ವರಾಚಲೇ </p>
<p class="Shlok">ಬಲಾಹಕೋ ವೃಷ್ಟಿಮಿವಾಚಲೋತ್ತಮೇ ॥</p>
<p class="Text">ಅಕ್ಷಕುಮಾರನ ವಿಚಿತ್ರವಾದ ಧನುಸ್ಸು ಕಾಮನಬಿಲ್ಲಿನ ರೂಪದಲ್ಲಿತ್ತು. ಬಾಣಗಳೇ ಮಳೆಯರೂಪದಲ್ಲಿದ್ದವು. ರಾಕ್ಷಸನು ಮೇಘದಂತಿದ್ದು, ಮೇಘವು ಉನ್ನತವಾದ ಪರ್ವತದ ಮೇಲೆ ಮಳೆಗರೆಯುವಂತೆ, ಹನುಮಂತ ನೆಂಬ ಪರ್ವತದ ಮೇಲೆ ಬಾಣಗಳ ಮಳೆಯನ್ನೇ ಸುರಿಸಿದನು. ॥ 18 ॥</p>
<p class="Shlok-Number" id="toc_marker-53-19">ಶ್ಲೋಕ - 19</p>
<p class="Shlok">ತತಃ ಕಪಿಸ್ತಂ ರಣಚಂಡವಿಕ್ರಮಂ</p>
<p class="Shlok">ವಿವೃದ್ಧತೇಜೋಬಲವೀರ್ಯಸಂಯುತಮ್ ।</p>
<p class="Shlok">ಕುಮಾರಮಕ್ಷಂ ಪ್ರಸಮೀಕ್ಷ್ಯ ಸಂಯುಗೇ</p>
<p class="Shlok">ನನಾದ ಹರ್ಷಾದ್ಘನತುಲ್ಯನಿಃಸ್ವನಃ ॥</p>
<p class="Text">ಮೇಘದಂತೆ ಮಹಾಧ್ವನಿಯುಳ್ಳ ಹನುಮಂತನು - ರಣಚಂಡ ವಿಕ್ರಮಿಯಾದ, ಹೆಚ್ಚಾದ ತೇಜೋ-ಬಲ ಪರಾಕ್ರಮದಿಂದ ಕೂಡಿದ, ಬಾಣಗಳಿಂದ ಸಂಪನ್ನನಾಗಿದ್ದ, ಅಕ್ಷಕುಮಾರನನ್ನು ನೋಡಿ ಹರ್ಷಾತಿರೇಕದಿಂದ ಸಿಂಹನಾದ ಮಾಡಿದನು. ॥ 19 ॥</p>
<p class="Shlok-Number" id="toc_marker-53-20">ಶ್ಲೋಕ - 20</p>
<p class="Shlok">ಸ ಬಾಲಭಾವಾದ್ಯುಧಿ ವೀರ್ಯದರ್ಪಿತಃ</p>
<p class="Shlok">ಪ್ರವೃದ್ಧಮನ್ಯುಃ ಕ್ಷತಜೋಪಮೇಕ್ಷಣಃ ।</p>
<p class="Shlok">ಸಮಾಸಸಾದಾಪ್ರತಿಮಂ ಕಪಿಂ ರಣೇ</p>
<p class="Shlok">ಗಜೋ ಮಹಾಕೂಪಮಿವಾವೃತಂ ತೃಣೈಃ ॥</p>
<p class="Text">ಆ ಅಕ್ಷಕುಮಾರನು ಮೂರ್ಖತನದಿಂದ ಯುದ್ಧದಲ್ಲಿ ತಾನೊಬ್ಬ ಮಹಾವೀರನೆಂದು ಗರ್ವಿಷ್ಠನಾಗಿದ್ದನು. ಅಧಿಕವಾದ ಕೋಪದಿಂದ ಕೆಂಪಾದ ಕಣ್ಣುಗಳನ್ನು ಹೊಂದಿದ್ದ ಅವನು - ಆನೆಯು ಹುಲ್ಲು ಮುಚ್ಚಿರುವ ಖೆಡ್ಡದಲ್ಲಿ ಬೀಳಲು ವೇಗವಾಗಿ ಧಾವಿಸುವಂತೆ - ಅಪ್ರತಿಮ ಪರಾಕ್ರಮಿಯಾದ ಹನುಮಂತನ ಬಳಿಗೆ ಯುದ್ಧಕ್ಕಾಗಿ ಧಾವಿಸಿದನು. (ಅನೇಕ ಸಾವಿರಾರು ರಾಕ್ಷಸರನ್ನು ಒಬ್ಬಂಟಿಗನಾಗಿ ಸಂಹರಿಸಿದ ಹನುಮಂತನ ಪರಾಕ್ರಮವನ್ನು ಗುರುತಿಸದೆ ಅವನನ್ನು ಎದುರಿಸಿದುದೇ ಮೂರ್ಖತನವು.) ॥ 20 ॥</p>
<p class="Shlok-Number" id="toc_marker-53-21">ಶ್ಲೋಕ - 21</p>
<p class="Shlok">ಸ ತೇನ ಬಾಣೈಃ ಪ್ರಸಭಂ ನಿಪಾತಿತೈ</p>
<p class="Shlok">ಶ್ಚಕಾರ ನಾದಂ ಘನನಾದನಿಃಸ್ವನಃ ।</p>
<p class="Shlok">ಸಮುತ್ಪಪಾತಾಶು ನಭಃ ಸ ಮಾರುತಿಃ</p>
<p class="Shlok">ಭುಜೋರುವಿಕ್ಷೇಪಣಘೋರದರ್ಶನಃ ॥</p>
<p class="Text">ಆ ಅಕ್ಷಕುಮಾರನ ಬಾಣಗಳು ವೇಗವಾಗಿ ತನ್ನ ಮೇಲೆ ಬೀಳುತ್ತಿರುವಾಗ ಮಾರುತಿಯು ಮೇಘದಂತೆ ಭಾರೀ ಗರ್ಜಿಸಿದನು. ಬಳಿಕ ಭುಜಗಳನ್ನು, ತೊಡೆಗಳನ್ನು ತಟ್ಟಿಕೊಂಡು, ಭಯಂಕರ ಆಕಾರದಿಂದ ಆಕಾಶದಲ್ಲಿ ಅತೀ ಎತ್ತರಕ್ಕೆ ನೆಗೆದನು. ॥ 21 ॥</p>
<p class="Shlok-Number" id="toc_marker-53-22">ಶ್ಲೋಕ - 22</p>
<p class="Shlok">ಸಮುತ್ಪತಂತಂ ಸಮಭಿದ್ರವದ್ಬಲೀ </p>
<p class="Shlok">ಸ ರಾಕ್ಷಸಾನಾಂ ಪ್ರವರಃ ಪ್ರತಾಪವಾನ್ ।</p>
<p class="Shlok">ರಥೀ ರಥಿಶ್ರೇಷ್ಠ ತಮಃ ಕಿರನ್ ಶರೈಃ</p>
<p class="Shlok">ಪಯೋಧರಃ ಶೈಲಮಿವಾಶ್ಮವೃಷ್ಟಿಭಿಃ ॥</p>
<p class="Text">ಹೆಚ್ಚಿನ ಬಲಿಷ್ಠನೂ, ರಾಕ್ಷಸರಲ್ಲಿ ಶ್ರೇಷ್ಠನೂ, ಪ್ರತಾಪಶಾಲಿಯೂ, ರಥದಲ್ಲಿ ಅಧಿಷ್ಠಿತನಾಗಿದ್ದ. ರಥಿಕರಲ್ಲಿ ದಿಟ್ಟನಾದ ಆ ಅಕ್ಷಕುಮಾರನು-ಕಾರ್ಮುಗಿಲು ಪರ್ವತದ ಮೇಲೆ ಆಲಿಕಲ್ಲಿನ ಮಳೆಗರೆಯುವಂತೆ, ಆಕಾಶಕ್ಕೆ ಎಗರಿದ ಹನುಮಂತನನ್ನು ಬಾಣಗಳ ಮಳೆಯಿಂದ ಮುಚ್ಚುತ್ತಾ ಹಿಂಬಾಲಿಸಿದನು. ॥ 22 ॥</p>
<p class="Shlok-Number" id="toc_marker-53-23">ಶ್ಲೋಕ - 23</p>
<p class="Shlok">ಸ ತಾನ್ ಶರಾಂಸ್ತಸ್ಯ ವಿಮೋಕ್ಷಯನ್ ಕಪಿಃ</p>
<p class="Shlok">ಚಚಾರ ವೀರಃ ಪಥಿ ವಾಯುಸೇವಿತೇ ।</p>
<p class="Shlok">ಶರಾಂತರೇ ಮಾರುತವದ್ವಿನಿಷ್ಪತನ್ </p>
<p class="Shlok">ಮನೋಜವಃ ಸಂಯತಿ ಚಂಡವಿಕ್ರಮಃ ॥</p>
<p class="Text">ಮನೋವೇಗದಿಂದ ಸಂಚರಿಸುವವನೂ, ಯುದ್ಧದಲ್ಲಿ ಭಾರೀ ಪರಾಕ್ರಮವನ್ನು ತೋರುವವನೂ, ಮಹಾವೀರನೂ ಆದ ಪವನನಂದನನು ರಾಕ್ಷಸನು ಎಸೆದ ಬಾಣಗಳ ಮಧ್ಯದಲ್ಲಿ ವಾಯುವಿನಂತೆ, ಅತಿಲಾಘವದಿಂದ ವೇಗವಾಗಿ ನುಸುಳುತ್ತಾ ಅವನ ಎಲ್ಲ ಬಾಣಗಳನ್ನು ವ್ಯರ್ಥಗೊಳಿಸಿದನು. ॥ 23 ॥</p>
<p class="Shlok-Number" id="toc_marker-53-24">ಶ್ಲೋಕ - 24</p>
<p class="Shlok">ತಮಾತ್ತಬಾಣಾಸನಮಾಹವೋನ್ಮುಖಂ  </p>
<p class="Shlok">ಖಮಾಸ್ತೃಣಂತಂ ವಿವಿಧೈಃ ಶರೋತ್ತಮೈಃ ।</p>
<p class="Shlok">ಅವೈಕ್ಷತಾಕ್ಷಂ ಬಹುಮಾನಚಕ್ಷುಷಾ </p>
<p class="Shlok">ಜಗಾಮ ಚಿಂತಾಂ ಚ ಸ ಮಾರುತಾತ್ಮಜಃ ॥</p>
<p class="Text">ಯುದ್ಧೋತ್ಸುಕನಾಗಿ ಧನುಸ್ಸನ್ನು ಹಿಡಿದು ನಾನಾ ವಿಧವಾದ ತೀಕ್ಷ್ಣಬಾಣಗಳಿಂದ ಆಕಾಶವನ್ನೇ ಮುಚ್ಚುತ್ತಿದ್ದ ಅಕ್ಷಕುಮಾರನನ್ನು ಹನುಮಂತನು ಆದರ ಭಾವದಿಂದ ನೋಡಿ, ‘‘ಬಾಲಕನಾಗಿದ್ದರೂ ಇಂತಹಪರಾಕ್ರಮವನ್ನು ತೋರುವ ಇವನನ್ನು ಹೇಗೆ ವಧಿಸಲಿ?’’ ಎಂದು ಕ್ಷಣಕಾಲ ಚಿಂತಿಸಿದನು. ॥ 24 ॥</p>
<p class="Shlok-Number" id="toc_marker-53-25">ಶ್ಲೋಕ - 25</p>
<p class="Shlok">ತತಃ ಶರೈರ್ಭಿನ್ನಭುಜಾಂತರಃ ಕಪಿಃ</p>
<p class="Shlok">ಕುಮಾರವೀರ್ಯೇಣ ಮಹಾತ್ಮನಾ ನದನ್ ।</p>
<p class="Shlok">ಮಹಾಭುಜಃ ಕರ್ಮವಿಶೇಷತತ್ತ್ವವಿತ್</p>
<p class="Shlok">ವಿಚಿಂತಯಾಮಾಸ ರಣೇ ಪರಾಕ್ರಮಮ್ ॥</p>
<p class="Text">ದೊಡ್ಡ ವೀರನಾದ ಅಕ್ಷಕುಮಾರನ ನಿಶಿತವಾದ ಬಾಣಗಳಿಂದ ಮಹಾಭುಜನಾದ ಕಪಿವರನ ವಕ್ಷಃಸ್ಥಳವು ಗಾಯಗೊಂಡಿತು. ಆಗ ಸಮಯ ಸ್ಫೂರ್ತಿಯಿಂದ ಕರ್ತವ್ಯವನ್ನು ನಿಶ್ಚಯಿಸಿಕೊಂಡ ಮಾರುತಿಯು ಗಟ್ಟಿಯಾಗಿ ಗರ್ಜನೆ ಮಾಡುತ್ತಾ ಆ ರಾಕ್ಷಸನ ಯುದ್ಧಪಟುತ್ವದ ಬಗ್ಗೆ ಪುನಃ ಆಲೋಚಿಸತೊಡಗಿದನು. ॥ 25 ॥</p>
<p class="Shlok-Number" id="toc_marker-53-26">ಶ್ಲೋಕ - 26</p>
<p class="Shlok">ಆಬಾಲವದ್ಬಾಲದಿವಾಕರಪ್ರಭಃ </p>
<p class="Shlok">ಕರೋತ್ಯಯಂ ಕರ್ಮ ಮಹನ್ಮಹಾಬಲಃ ।</p>
<p class="Shlok">ನ ಚಾಸ್ಯ ಸರ್ವಾಹವಕರ್ಮಶೋಭಿನಃ </p>
<p class="Shlok">ಪ್ರಮಾಪಣೇ ಮೇ ಮತಿರತ್ರ ಜಾಯತೇ ॥</p>
<p class="Text">‘‘ಬಾಲಸೂರ್ಯನಂತೆ ಮಹಾ ತೇಜಸ್ಸಿನಿಂದ ಬೆಳಗುತ್ತಿರುವ, ಮಹಾಬಲನಾದ ಈ ರಾಜಕುಮಾರನು ಪ್ರೌಢನಂತೆ ಮಹಾ ಸಾಹಸ ಕಾರ್ಯವನ್ನೇ ಮಾಡುತ್ತಿರುವನು. ಸಮಸ್ತವಾದ ಯುದ್ಧ ಪ್ರಕ್ರಿಯೆಗಳನ್ನು ತಿಳಿದಿರುವ ಇವನನ್ನು ಕೊಲ್ಲಲು ನನಗೆ ಮನಸ್ಸೇ ಬರುತ್ತಿಲ್ಲ. ॥ 26 ॥</p>
<p class="Shlok-Number" id="toc_marker-53-27">ಶ್ಲೋಕ - 27</p>
<p class="Shlok">ಅಯಂ ಮಹಾತ್ಮಾ ಚ ಮಹಾಂಶ್ಚ ವೀರ್ಯತಃ</p>
<p class="Shlok">ಸಮಾಹಿತಶ್ಚಾತಿಸಹಶ್ಚ ಸಂಯುಗೇ ।</p>
<p class="Shlok">ಅಸಂಶಯಂ ಕರ್ಮಗುಣೋದಯಾದಯಂ </p>
<p class="Shlok">ಸನಾಗಯಕ್ಷೈರ್ಮುನಿಭಿಶ್ಚ ಪೂಜಿತಃ ॥</p>
<p class="Text">ಇವನು ಮಹಾವೀರನೂ, ಏಕಾಗ್ರಚಿತ್ತನೂ, ಯುದ್ಧದಲ್ಲಿ ಇದಿರಾಳಿಯ ಪ್ರಹಾರವನ್ನು ಸಹಿಸಿಕೊಳ್ಳುವ ಸಾಮರ್ಥ್ಯವುಳ್ಳವನೂ ಆಗಿದ್ದಾನೆ. ಬಾಣಗಳ ಆದಾನ-ಸಂಧಾನ-ವಿಮೋಕ್ಷಣಾದಿಗಳಲ್ಲಿ ಮಹಾಚತುರನಾಗಿರುವ ಇವನು ನಿಃಸಂಶಯವಾಗಿ ನಾಗ-ಯಕ್ಷ-ಮುನಿಗಳ ಗೌರವಕ್ಕೂ ಪಾತ್ರನಾಗಿದ್ದಾನೆ. ॥ 27 ॥</p>
<p class="Shlok-Number" id="toc_marker-53-28">ಶ್ಲೋಕ - 28</p>
<p class="Shlok">ಪರಾಕ್ರಮೋತ್ಸಾಹವಿವೃದ್ಧಮಾನಸಃ </p>
<p class="Shlok">ಸಮೀಕ್ಷತೇ ಮಾಂ ಪ್ರಮುಖಾಗತಃ ಸ್ಥಿತಃ ।</p>
<p class="Shlok">ಪರಾಕ್ರಮೋ ಹ್ಯಸ್ಯ ಮನಾಂಸಿ ಕಂಪಯೇತ್</p>
<p class="Shlok">ಸುರಾಸುರಾಣಾಮಪಿ ಶೀಘ್ರಗಾಮಿನಃ ॥</p>
<p class="Text">ಪರಾಕ್ರಮದಿಂದಲೂ, ಉತ್ಸಾಹದಿಂದಲೂ, ಉತ್ತೇಜಿತವಾದ ಮನಸ್ಸಿನಿಂದ ಕೂಡಿರುವ ಇವನು ನನ್ನೆದುರಿಗೆ ನಿಂತು ನನ್ನನ್ನೇ ತೀಕ್ಷ್ಣ ದೃಷ್ಟಿಯಿಂದ ನೋಡುತ್ತಿರುವನು. ಬಾಣಗಳನ್ನು ಶೀಘ್ರವಾಗಿ ಬಿಡುವುದರಲ್ಲಿ ನಿಪುಣನಾದ ಇವನ ಪರಾಕ್ರಮವು ದೇವಾಸುರರ ಮನಸ್ಸನ್ನೂ ನಡುಗಿಸುವುದಾಗಿದೆ. ॥ 28 ॥</p>
<p class="Shlok-Number" id="toc_marker-53-29">ಶ್ಲೋಕ - 29</p>
<p class="Shlok">ನ ಖಲ್ವಯಂ ನಾಭಿಭವೇದುಪೇಕ್ಷಿತಃ</p>
<p class="Shlok">ಪರಾಕ್ರಮೋ ಹ್ಯಸ್ಯ ರಣೇ ವಿವರ್ಧತೇ ।</p>
<p class="Shlok">ಪ್ರಮಾಪಣಂ ತ್ವೇವ ಮಮಾಸ್ಯ ರೋಚತೇ </p>
<p class="Shlok">ನ ವರ್ಧಮಾನೋಗ್ನಿ ರುಪೇಕ್ಷಿತುಂ ಕ್ಷಮಃ ॥</p>
<p class="Text">ಹೀಗಿದ್ದರೂ, ನಾನಿವನನ್ನು ಬಾಲಕನೆಂದು ಉಪೇಕ್ಷಿಸಬಾರದು. ಉಪೇಕ್ಷಿಸುವುದರಿಂದ ಯುದ್ಧದಲ್ಲಿ ಇವನ ಕೈ ಮೇಲಾದೀತು. ಮೇಲಾಗಿ ಯುದ್ಧದಲ್ಲಿ ಇವನ ಪರಾಕ್ರಮವು ಕ್ಷಣ-ಕ್ಷಣಕ್ಕೂ ಹೆಚ್ಚುತ್ತಲೇ ಇದೆ. ಸುತ್ತಲೂ ಹರಡುತ್ತಿರುವ ಬೆಂಕಿಯಂತಿರುವ ಇವನನ್ನು ಉಪೇಕ್ಷಿಸಬಾರದು. ಆದುದರಿಂದ ಮನಸ್ಸಿಲ್ಲದಿದ್ದರೂ ಈ ಸಮಯದಲ್ಲಿ ಇವನನ್ನು ವಧಿಸುವುದೇ ಸೂಕ್ತವಾಗಿದೆ.’’ ॥ 29 ॥</p>
<p class="Shlok-Number" id="toc_marker-53-30">ಶ್ಲೋಕ - 30</p>
<p class="Shlok">ಇತಿ ಪ್ರವೇಗಂ ತು ಪರಸ್ಯ ತರ್ಕಯನ್ </p>
<p class="Shlok">ಸ್ವಕರ್ಮಯೋಗಂ ಚ ವಿಧಾಯ ವೀರ್ಯವಾನ್ ।</p>
<p class="Shlok">ಚಕಾರ ವೇಗಂ ತು ಮಹಾಬಲಸ್ತದಾ </p>
<p class="Shlok">ಮತಿಂ ಚ ಚಕ್ರೇಸ್ಯ ವಧೇ ಮಹಾಕಪಿಃ ॥</p>
<p class="Text">ಈ ವಿಧವಾಗಿ ಮಹಾಬಲಶಾಲಿಯಾದ ಹನುಮಂತನು ಶತ್ರುವಿನಲ್ಲಿರುವ ಸಾಮರ್ಥ್ಯವನ್ನು ತರ್ಕಿಸುತ್ತಾ, ತಾನು ಮಾಡಬೇಕಾದ ಕಾರ್ಯವನ್ನು ನಿರ್ಧರಿಸಿಕೊಂಡು, ಅಕ್ಷನನ್ನು ಸಂಹರಿಸುವುದೇ ಯೋಗ್ಯವೆಂದು ನಿಶ್ಚಯಿಸಿ ವೇಗವಾಗಿ ಮುಂದಕ್ಕೆ ನುಗ್ಗಿದನು. ॥ 30 ॥</p>
<p class="Shlok-Number" id="toc_marker-53-31">ಶ್ಲೋಕ - 31</p>
<p class="Shlok">ಸ ತಸ್ಯ ತಾನಷ್ಟ ಹಯಾನ್ ಮಹಾಜವಾನ್</p>
<p class="Shlok">ಸಮಾಹಿತಾನ್ ಭಾರಸಹಾನ್ ನಿವರ್ತನೇ ।</p>
<p class="Shlok">ಜಘಾನ ವೀರಃ ಪಥಿ ವಾಯುಸೇವಿತೇ </p>
<p class="Shlok">ತಲಪ್ರಹಾರೈಃ ಪವನಾತ್ಮಜಃ ಕಪಿಃ ॥</p>
<p class="Text">ಮಹಾವೀರನೂ, ವಾಯುಸುತನೂ ಆದ ಆ ವಾನರೋತ್ತಮನು - ಅನೇಕ ಮಂಡಲ ಸಂಚಲನಗಳಲ್ಲಿ ಸುಶಿಕ್ಷಿತವಾಗಿದ್ದ, ಮಹಾಭಾರವನ್ನು ಹೊತ್ತು ನಡೆಯಲು ಸಮರ್ಥನಾಗಿದ್ದ, ಅಕ್ಷಕುಮಾರನ ರಥಕ್ಕೆ ಹೂಡಿದ್ದ ಶ್ರೇಷ್ಠವಾದ ಎಂಟು ಕುದುರೆಗಳನ್ನು ಆಗಸದಲ್ಲೇ ಅಂಗೈ ಹೊಡೆತದಿಂದಲೇ ಕೊಂದುಹಾಕಿದನು. ॥ 31 ॥</p>
<p class="Shlok-Number" id="toc_marker-53-32">ಶ್ಲೋಕ - 32</p>
<p class="Shlok">ತತಸ್ತಲೇನಾಭಿಹತೋ ಮಹಾರಥಃ</p>
<p class="Shlok">ಸ ತಸ್ಯ ಪಿಂಗಾಧಿಪಮಂತ್ರಿನಿರ್ಜಿತಃ ।</p>
<p class="Shlok">ಪ್ರಭಗ್ನನೀಡಃ ಪರಿಮುಕ್ತಕೂಬರಃ </p>
<p class="Shlok">ಪಪಾತ ಭೂಮೌ ಹತವಾಜಿರಂಬರಾತ್ ॥</p>
<p class="Text">ಬಳಿಕ ಸುಗ್ರೀವನ ಸಚಿವನಾದ ಮರುತಾತ್ಮಜನ ಅಂಗೈ ಹೊಡೆತಕ್ಕೆ ರಾಕ್ಷಸನ ರಥವು ಪುಡಿ-ಪುಡಿಯಾಯಿತು. ರಥದ ಮೂತಿಯೂ ತಲೆಕೆಳಗಾಯಿತು. ಕುದುರೆಗಳೂ ಸತ್ತುಹೋದವು. ಆಕಾಶದಲ್ಲಿದ್ದ ಅಕ್ಷಕುಮಾರನು ಭೂಮಿಯ ಮೇಲೆ ಬಿದ್ದನು. ॥ 32 ॥</p>
<p class="Shlok-Number" id="toc_marker-53-33">ಶ್ಲೋಕ - 33</p>
<p class="Shlok">ಸ ತಂ ಪರಿತ್ಯಜ್ಯ ಮಹಾರಥೋ ರಥಂ</p>
<p class="Shlok">ಸಕಾರ್ಮುಕಃ ಖಡ್ಗಧರಃ ಖಮುತ್ಪತನ್ ।</p>
<p class="Shlok">ತಪೋಭಿಯೋಗಾದೃಷ್ಟಿರುಗ್ರವೀರ್ಯವಾನ್</p>
<p class="Shlok">ವಿಹಾಯ ದೇಹಂ ಮರುತಾಮಿವಾಲಯಮ್ ॥</p>
<p class="Text">ಆಗ ಅವನು ನುಚ್ಚು-ನೂರಾಗಿದ್ದ ರಥವನ್ನು ತ್ಯಜಿಸಿ ಧನುರ್ಧರನಾಗಿ, ಕೈಯಲ್ಲಿ ಕತ್ತಿಯನ್ನು ಝಳಪಿಸುತ್ತಾ - ತಪಶ್ಶಕ್ತಿ ಸಂಪನ್ನನಾದ ಋಷಿಯು ದೇಹವನ್ನು ತ್ಯಜಿಸಿ ದೇವಲೋಕಕ್ಕೆ ಹೋಗುವಂತೆ ಅಂತರಿಕ್ಷಕ್ಕೆ ಹಾರಿದನು. ॥ 33 ॥</p>
<p class="Shlok-Number" id="toc_marker-53-34">ಶ್ಲೋಕ - 34</p>
<p class="Shlok">ತತಃ ಕಪಿಸ್ತಂ ವಿಚರಂತಮಂಬರೇ </p>
<p class="Shlok">ಪತತ್ರಿರಾಜಾನಿಲಸಿದ್ಧ ಸೇವಿತೇ ।</p>
<p class="Shlok">ಸಮೇತ್ಯ ತಂ ಮಾರುತತುಲ್ಯವಿಕ್ರಮಃ </p>
<p class="Shlok">ಕ್ರಮೇಣ ಜಗ್ರಾಹ ಸ ಪಾದಯೋರ್ದೃಢಮ್ ॥</p>
<p class="Text"> ಪಕ್ಷಿಗಳ ರಾಜನಾದ ಗರುಡನಿಂದಲೂ, ವಾಯು ಹಾಗೂ ಸಿದ್ಧರಿಂದಲೂ ಸೇವಿತವಾದ ಆಕಾಶದಲ್ಲಿ ಸಂಚರಿಸುತ್ತಿದ್ದ ಅಕ್ಷಕುಮಾರನನ್ನು, ಪರಾಕ್ರಮಿಯಾದ ಹನುಮಂತನು ಹಿಂಬಾಲಿಸಿ ಅವನ ಕಾಲುಗಳನ್ನು ಗಟ್ಟಿಯಾಗಿ ಹಿಡಿದುಕೊಂಡನು. ॥ 34 ॥</p>
<p class="Shlok-Number" id="toc_marker-53-35">ಶ್ಲೋಕ - 35</p>
<p class="Shlok">ಸ ತಂ ಸಮಾವಿಧ್ಯ ಸಹಸ್ರಶಃ ಕಪಿ</p>
<p class="Shlok">ರ್ಮಹೋರಗಂ ಗೃಹ್ಯ ಇವಾಂಡಜೇಶ್ವರಃ ।</p>
<p class="Shlok">ಮುಮೋಚ ವೇಗಾತ್ ಪಿತೃತುಲ್ಯವಿಕ್ರಮೋ</p>
<p class="Shlok">ಮಹೀತಲೇ ಸಂಯತಿ ವಾನರೋತ್ತಮಃ ॥</p>
<p class="Text">ತನ್ನ ತಂದೆಯಾದ ವಾಯುದೇವರಂತೆ ಮಹಾಪರಾಕ್ರಮಶಾಲಿಯಾದ ಹನುಮಂತನು - ಗರುಡನು ಮಹಾಸರ್ಪವನ್ನು ಹಿಡಿದುಕೊಳ್ಳುವಂತೆ, ಆ ಅಕ್ಷಕುಮಾರನನ್ನು ಹಿಡಿದುಕೊಂಡು, ಸಾವಿರಾರು ಬಾರಿ ಗರ-ಗರನೆ ತಿರುಗಿಸಿ ವೇಗವಾಗಿ ನೆಲಕ್ಕೆ ಅಪ್ಪಳಿಸಿದನು. ॥ 35 ॥</p>
<p class="Shlok-Number" id="toc_marker-53-36">ಶ್ಲೋಕ - 36</p>
<p class="Shlok">ಸ ಭಗ್ನಬಾಹೂರುಕಟೀಶಿರೋಧರಃ</p>
<p class="Shlok">ಕ್ಷರನ್ನ ಸೃಙ್ನಿರ್ಮಥಿತಾಸ್ಥಿಲೋಚನಃ ।</p>
<p class="Shlok">ಪ್ರಭಿನ್ನಸಂಧಿಃ ಪ್ರವಿಕೀರ್ಣಬಂಧನೋ</p>
<p class="Shlok">ಹತಃ ಕ್ಷಿತೌ ವಾಯುಸುತೇನ ರಾಕ್ಷಸಃ ॥ 36 ॥</p>
<p class="Text">ಹನುಮಂತನ ಸಾಹಸಕರ್ಮದಿಂದ ಅಕ್ಷಕುಮಾರನ ತೋಳು-ತೊಡೆ-ಸೊಂಟ-ಕುತ್ತಿಗೆಗಳೆಲ್ಲವೂ ಜಜ್ಜಿಹೋದುವು. ಶರೀರದ ಎಲ್ಲ ಕಡೆಗಳಿಂದ ರಕ್ತವು ಹರಿಯತೊಡಗಿತು. ಮೂಳೆಗಳು ನುಚ್ಚುನೂರಾದವು. ಕಣ್ಣುಗುಡ್ಡೆಗಳು ಹೊರಚಾಚಿಕೊಂಡವು. ತೋಳು-ಕಾಲುಗಳಲ್ಲಿದ್ದ ಎಲ್ಲ ಕೀಲುಗಳೂ ಭಗ್ನವಾದುವು. ಹೀಗೆ ಅವನು ಪ್ರಾಣಗಳನ್ನು ಕಳಕೊಂಡು ನೆಲಕ್ಕೊರಗಿದನು. ॥ 36 ॥</p>
<p class="Shlok-Number" id="toc_marker-53-37">ಶ್ಲೋಕ - 37</p>
<p class="Shlok">ಮಹಾಕಪಿರ್ಭೂಮಿತಲೇ ನಿಪೀಡ್ಯ ತಂ </p>
<p class="Shlok">ಚಕಾರ ರಕ್ಷೋಧಿಪತೇರ್ಮಹದ್ಭಯಂ ।</p>
<p class="Shlok">ಮಹರ್ಷಿಭಿಶ್ಚಕ್ರಚರೈರ್ಮಹಾವ್ರತೈಃ </p>
<p class="Shlok">ಸಮೇತ್ಯ ಭೂತೈಶ್ಚ ಸಯಕ್ಷ ಪನ್ನಗೈಃ ।</p>
<p class="Shlok">ಸುರೈಶ್ಚ ಸೇಂದ್ರೈರ್ಭೃಶಜಾತವಿಸ್ಮಯೈ</p>
<p class="Shlok">ರ್ಹತೇ ಕುಮಾರೇ ಸ ಕಪಿರ್ನಿರೀಕ್ಷಿತಃ ॥ 37 ॥</p>
<p class="Text">ಆ ವಾನರೋತ್ತಮನು-ಅಕ್ಷಕುಮಾರನು ನೆಲಕ್ಕೆ ಬಿದ್ದ ನಂತರವೂ ಚೆನ್ನಾಗಿ ತುಳಿದು ರಾಕ್ಷಸಾಧಿಪತಿಯಾದ ರಾವಣನಿಗೆ ಮಹಾ ಭಯವನ್ನುಂಟು ಮಾಡಿದನು. ಅಕ್ಷಕುಮಾರನನ್ನು ಸಂಹರಿಸಿದ ಹನುಮಂತನನ್ನು ಜ್ಯೋತಿಶ್ಚಕ್ರದಲ್ಲಿ ಸಂಚರಿಸುತ್ತಿರುವ, ವ್ರತನಿಯಮಗಳನ್ನು ಪಾಲಿಸುವ ಮಹರ್ಷಿಗಳೂ, ಯಕ್ಷರೂ, ನಾಗಗಳೂ, ಇತರ ಪ್ರಾಣಿಗಳೂ, ದೇವೇಂದ್ರನೇ ಮೊದಲುಗೊಂಡು ಎಲ್ಲ ದೇವತೆಗಳೂ ಹೆಚ್ಚಾದ ಅಚ್ಚರಿಯಿಂದ ಅಭಿಮಾನಪೂರ್ವಕವಾದ ದೃಷ್ಟಿಯಿಂದ ವೀಕ್ಷಿಸಿದರು. ॥ 37 ॥ </p>
<p class="Shlok-Number" id="toc_marker-53-38">ಶ್ಲೋಕ - 38</p>
<p class="Shlok">ನಿಹತ್ಯ ತಂ ವಜ್ರಿಸುತೋಪಮಂ ರಣೇ</p>
<p class="Shlok">ಕುಮಾರಮಕ್ಷಂ ಕ್ಷತಜೋಪಮೇಕ್ಷಣಮ್ ।</p>
<p class="Shlok">ತದೇವ ವೀರೋಭಿಜಗಾಮ ತೋರಣಂ</p>
<p class="Shlok">ಕೃತಕ್ಷಣಃ ಕಾಲ ಇವ ಪ್ರಜಾಕ್ಷಯೇ ॥ 38 ॥</p>
<p class="Text">ಇಂದ್ರತನಯ ಜಯಂತನ ಕಾಂತಿಗೆ ಸಮಾನವಾಗಿ ರಾರಾಜಿಸುತ್ತಿದ್ದ ಅಕ್ಷಕುಮಾರನನ್ನು ರಕ್ತಾಕ್ಷನಾದ ವಾಯುನಂದನನು ಸಂಹರಿಸಿದ ಬಳಿಕ, ಪ್ರಳಯ ಕಾಲದಲ್ಲಿ ಸಮಯವನ್ನು ನಿರೀಕ್ಷಿಸುತ್ತಾ ಕುಳಿತಿರುವ ಯಮನಂತೆ ಹೊರಬಾಗಿಲಿಗೆ ಬಂದು ಹಿಂದಿನಂತೆಯೇ ಇನ್ನು ಯಾರು ಬರುವರು ಎಂದು ಎದುರು ನೋಡುತ್ತಾ ಕುಳಿತುಕೊಂಡನು. ॥ 38 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಸಪ್ತಚತ್ವಾರಿಂಶಃ ಸರ್ಗಃ ॥ 47 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ನಲವತ್ತೇಳನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-54">ನಲವತ್ತೆಂಟನೆಯ ಸರ್ಗ</p>
<p class="Sub-Heading">ಇಂದ್ರಜಿತು ಹನುಮಂತರ ಯುದ್ಧ, ಇಂದ್ರಜಿತುವು ಮಾರುತಿಯನ್ನು ಬ್ರಹ್ಮಾಸ್ತ್ರದಿಂದ ಬಂಧಿಸಿ <br/>ರಾವಣನ ಬಳಿಗೆ ಒಯ್ದುದು</p>
<p class="Sub-Heading"><span class="char-style-override-9">ಶ್ಲೋಕ - 1</span> </p>
<p class="Shlok">ತತಸ್ತು ರಕ್ಷೋಽಧಿಪತಿರ್ಮಹಾತ್ಮಾ</p>
<p class="Shlok">ಹನೂಮತಾಕ್ಷೇ ನಿಹತೇ ಕುಮಾರೇ ।</p>
<p class="Shlok">ಮನಃ ಸಮಾಧಾಯ ತದೇಂದ್ರಕಲ್ಪಂ</p>
<p class="Shlok">ಸಮಾದಿದೇಶೇಂದ್ರಜಿತಂ ಸ ರೋಷಾತ್ ॥</p>
<p class="Text">ಹನುಮಂತನ ಕೈಯಿಂದ ಅಕ್ಷಕುಮಾರನು ಹತನಾದಾಗ, ಮಹಾವೀರನಾದ ರಾಕ್ಷಸರ ರಾಜನಾದ ರಾವಣನು (ಒಳಗೊಳಗೆ ಅತೀವ ತಳಮಳಗೊಂಡಿದ್ದರೂ) ಮನಸ್ಸಿಗೆ ಸಮಾಧಾನವನ್ನು ತಂದುಕೊಂಡು, ಧೈರ್ಯವನ್ನು ವಹಿಸಿ, ಕೋಪಾವಿಷ್ಟನಾಗಿ ಇಂದ್ರನಿಗೆ ಸಮಾನವಾದ ಪರಾಕ್ರಮಿಯಾದ ಇಂದ್ರಜಿತುವನ್ನು ಯುದ್ಧಕ್ಕಾಗಿ ಆದೇಶಿಸಿ ಇಂತೆಂದನು. ॥ 1 ॥</p>
<p class="Shlok-Number" id="toc_marker-54-1">ಶ್ಲೋಕ - 2</p>
<p class="Shlok">ತ್ವಮಸ್ತ್ರವಿಚ್ಛಸ್ತ್ರವಿದಾಂ ವರಿಷ್ಠಃ</p>
<p class="Shlok">ಸುರಾಸುರಾಣಾಮಪಿ ಶೋಕದಾತಾ ।</p>
<p class="Shlok">ಸುರೇಷು ಸೇಂದ್ರೇಷು ಚ ದೃಷ್ಟಕರ್ಮಾ</p>
<p class="Shlok">ಪಿತಾಮಹಾರಾಧನಸಂಚಿತಾಸ್ತ್ರಃ ॥</p>
<p class="Text">‘‘ಮೇಘನಾದನೇ! ಅಸವೇತ್ತರಲ್ಲಿಯೂ, ಶಸ್ತ್ರಗಳನ್ನು ಪ್ರಯೋಗಿಸುವವರಲ್ಲಿಯೂ ನೀನು ಶ್ರೇಷ್ಠನಾಗಿರುವೆ. ಸುರಾ-ಸುರರೆಲ್ಲರೂ ನಿನ್ನ ಪರಾಕ್ರಮದಿಂದ ಗಡ-ಗಡ ನಡುಗುತ್ತಾರೆ. ನೀನು ಬ್ರಹ್ಮದೇವರನ್ನು ಆರಾಧಿಸಿ ಬ್ರಹ್ಮಾಸ್ತ್ರವೇ ಮೊದಲಾದ ಅನೇಕ ಅಸ್ತ್ರಗಳನ್ನು ಸಂಪಾದಿಸಿರುವೆ. ನಿನ್ನ ಯುದ್ಧ ಕೌಶಲ್ಯದ ರುಚಿಯನ್ನು ಇಂದ್ರಾದಿದೇವತೆಗಳೂ ಸವಿದಿರುವರು. ॥ 2 ॥</p>
<p class="Shlok-Number" id="toc_marker-54-2">ಶ್ಲೋಕ - 3</p>
<p class="Shlok">ತವಾಸಬಲಮಾಸ್ತ್ರಾದ್ಯ ನಾಸುರಾ ನ ಮರುದ್ಗಣಾಃ ।</p>
<p class="Shlok">ನ ಶೇಕುಃ ಸಮರೇ ಸ್ಥಾತುಂ ಸುರೇಶ್ವರಸಮಾಶ್ರಿತಾಃ ॥</p>
<p class="Text">ಅಸುರರಾಗಲೀ, ಇಂದ್ರಾದಿ ದೇವತೆಗಳಾಗಲೀ, ಮರುದ್ಗಣರಾಗಲೀ, ಯುದ್ಧರಂಗದಲ್ಲಿ ನಿನ್ನ ಅಸಬಲದ ಮುಂದೆ ನಿಲ್ಲಲಾರರು. ॥ 3 ॥</p>
<p class="Shlok-Number" id="toc_marker-54-3">ಶ್ಲೋಕ - 4</p>
<p class="Shlok">ನ ಕಶ್ಚಿತ್ ತ್ರಿಷು ಲೋಕೇಷು ಸಂಯುಗೇ ನ ಗತಶ್ರಮಃ ।</p>
<p class="Shlok">ಭುಜವೀರ್ಯಾಭಿಗುಪ್ತಶ್ಚ ತಪಸಾ ಚಾಭಿರಕ್ಷಿತಃ ।</p>
<p class="Shlok">ದೇಶಕಾಲವಿಭಾಗಜ್ಞಃ ತ್ವಮೇವ ಮತಿಸತ್ತಮಃ ॥</p>
<p class="Text">ಮೂರು ಲೋಕಗಳಲ್ಲಿಯೂ ಕದನ ರಂಗದಲ್ಲಿ ನಿನ್ನಿಂದ ಪರಜಿತರಾಗದೇ ಇದ್ದವರು ಯಾರೂ ಇಲ್ಲ, ನಿನ್ನ ಭುಜ-ಬಲ ಪರಾಕ್ರಮಗಳೇ ಸರ್ವದಾ ನಿನಗೆ ಭದ್ರಕವಚಗಳು. ನಿನ್ನ ತಪಃಪ್ರಭಾವವೇ ನಿನಗೆ ಸರ್ವರಕ್ಷೆ. ದೇಶ ಕಾಲವನ್ನನುಸರಿಸಿ ಕರ್ತವ್ಯವನ್ನು ನಿರ್ವಹಿಸುವ ನೀನು ನಿರುಪಮಾನ ಪ್ರಜ್ಞಾಶಾಲಿಯು. ಸಮಯ ಸ್ಫೂರ್ತಿಯುಳ್ಳವನು. ॥ 4 ॥ </p>
<p class="Shlok-Number" id="toc_marker-54-4">ಶ್ಲೋಕ - 5</p>
<p class="Shlok">ನ ತೇಽಸ್ತ್ಯಶಕ್ಯಂ ಸಮರೇಷು ಕರ್ಮಣಾ</p>
<p class="Shlok">ನ ತೇಸ್ತ್ಯಽಕಾರ್ಯಂ ಮತಿಪೂರ್ವಮಂತ್ರಣೇ ।</p>
<p class="Shlok">ನ ಸೋಽಸ್ತಿ ಕಶ್ಚಿತ್ ತ್ರಿಷು ಸಂಗ್ರಹೇಷು ವೈ </p>
<p class="Shlok">ನ ವೇದ ಯಸ್ತೇಽಸ್ತ್ರಬಲಂ ಬಲಂ ಚ ತೇ ॥</p>
<p class="Text">ವಿವಿಧ ಯುದ್ಧ ರೀತಿಗಳಲ್ಲಿ ಕುಶಲನಾದ ನಿನಗೆ ಅಸಾಧ್ಯವಾದ ಯಾವ ಕಾರ್ಯವೂ ಇಲ್ಲ. ವಿವೇಕಪೂರ್ವಕವಾಗಿ ವಿಚಾರ ಮಾಡಿದಲ್ಲಿ ನಿನಗೆ ತಿಳಿಯದಿರುವ ಕಾರ್ಯವೂ ಯಾವುದೂ ಇಲ್ಲ. ಮೂರು ಲೋಕಗಳಲ್ಲಿಯೂ ನಿನ್ನ ಅಸ್ತ್ರಬಲವನ್ನಾಗಲೀ, ಭುಜಬಲವನ್ನಾಗಲೀ ತಿಳಿಯದವನು ಯಾವನೂ ಇಲ್ಲ. ॥ 5 ॥ </p>
<p class="Shlok-Number" id="toc_marker-54-5">ಶ್ಲೋಕ - 6</p>
<p class="Shlok">ಮಮಾನುರೂಪಂ ತಪಸೋ ಬಲಂ ಚ ತೇ</p>
<p class="Shlok">ಪರಾಕ್ರಮಶ್ಚಾಸ್ತ್ರಬಲಂ ಚ ಸಂಯುಗೇ ।</p>
<p class="Shlok">ನ ತ್ವಾಂ ಸಮಾಸಾದ್ಯ ರಣಾವಮರ್ದೇ</p>
<p class="Shlok">ಮನಃ ಶ್ರಮಂ ಗಚ್ಛತಿ ನಿಶ್ಚಿತಾರ್ಥಮ್ ॥ 6 ॥</p>
<p class="Text">ತಪಸ್ಸು, ಪರಾಕ್ರಮ, ಅಸ್ತ್ರಬಲ ಇವೆಲ್ಲವೂ ನನ್ನಲ್ಲಿರುವಂತೆ ನಿನ್ನಲ್ಲೂ ಇವೆ. ರಣಸಂಕಟ ಎದುರಾದಾಗ ನೀನು ಇರುವ  ಪಕ್ಷಕ್ಕೆ ಜಯವು ಶತಃಸಿದ್ಧ. ನೀನಿರುವಾಗ ನನ್ನ ಮನಸ್ಸಿಗೆ ಯಾವ ವಿಧವಾದ ಆತಂಕವೂ ಇರುವುದಿಲ್ಲ. ॥ 6 ॥ </p>
<p class="Shlok-Number" id="toc_marker-54-6">ಶ್ಲೋಕ - 7</p>
<p class="Shlok">ನಿಹತಾಃ ಕಿಂಕರಾಃ ಸರ್ವೇ ಜಂಬುಮಾಲೀ ಚ ರಾಕ್ಷಸಃ ।</p>
<p class="Shlok">ಅಮಾತ್ಯಪುತ್ರಾ ವೀರಾಶ್ಚ ಪಂಚ ಸೇನಾಗ್ರಯಾಯಿನಃ ॥</p>
<p class="Shlok-Number" id="toc_marker-54-7">ಶ್ಲೋಕ - 8</p>
<p class="Shlok">ಬಲಾನಿ ಸುಸಮೃದ್ಧಾನಿ ಶಾಶ್ವನಾಗರಥಾನಿ ಚ ।</p>
<p class="Shlok">ಸಹೋದರಸ್ತೇ ದಯಿತಃ ಕುಮಾರೋಕ್ಷಶ್ಚ ಸೂದಿತಃ ।</p>
<p class="Shlok">ನ ಹಿ ತೇಷ್ವೇವ ಮೇ ಸಾರೋ ಯಸ್ತ್ವಯ್ಯರಿನಿಷೂದನ ॥</p>
<p class="Text">ವಾನರನೊಬ್ಬನಿಂದ ಸಾವಿರಾರು ಕಿಂಕರ ರಾಕ್ಷಸರು, ರಾಕ್ಷಸ ಶ್ರೇಷ್ಠನಾದ ಜಂಬುಮಾಲಿ, ವೀರರಾದ ಏಳುಮಂದಿ ಅಮಾತ್ಯ ಪುತ್ರರು, ಐವರು ಸೇನಾಪತಿಗಳೂ ರಣರಂಗದಲ್ಲಿ ಹತರಾದರು. ಗಜಾಶ್ವರಥಗಳಿಂದ ಸಮೃದ್ಧವಾದ ನಮ್ಮ ಸೈನ್ಯವೂ ವಿನಾಶ ಹೊಂದಿತು. ನಿನ್ನ ಪ್ರೀತಿಯ ತಮ್ಮನಾದ ಅಕ್ಷಕುಮಾರನೂ ಕೂಡ ವೀರಮರಣವನ್ನಪ್ಪಿದನು. ಎಲೈ ಅರಿಮರ್ದನಾ! ನನಗೆ ನಿನ್ನಲ್ಲಿರುವಷ್ಟು ಗಟ್ಟಿಯಾದ ಭರವಸೆ ಅವರ ಮೇಲಿರಲಿಲ್ಲ. ॥ 7-8 ॥</p>
<p class="Shlok-Number" id="toc_marker-54-8">ಶ್ಲೋಕ - 9</p>
<p class="Shlok">ಇದಂ ಹಿ ದೃಷ್ಟ್ವಾ ನಿಹತಂ ಮಹದ್ಬಲಂ </p>
<p class="Shlok">ಕಪೇಃ ಪ್ರಭಾವಂ ಚ ಪರಾಕ್ರಮಂ ಚ ।</p>
<p class="Shlok">ತ್ವಮಾತ್ಮನಶ್ಚಾಪಿ ಸಮೀಕ್ಷ್ಯ ಸಾರಂ </p>
<p class="Shlok">ಕುರುಷ್ವ ವೇಗಂ ಸ್ವಬಲಾನುರೂಪಮ್ ॥</p>
<p class="Text">ಕುಮಾರಾ! ನಮ್ಮ ಕಡೆಯ ಮಹಾಸೈನ್ಯವೂ, ಮಹಾನಾಯಕರೂ ಹತರಾಗಿರುವುದನ್ನು ನೋಡಿದರೆ ಆ ಕಪಿಯ ಪ್ರಶಸ್ತವಾದ ಬುದ್ಧಿಕೌಶಲ್ಯವನ್ನೂ, ಶಾರೀರಿಕ ಬಲವನ್ನೂ, ಪ್ರಭಾವವನ್ನೂ, ಪರಾಕ್ರಮವನ್ನೂ ದೃಷ್ಟಿಯಲ್ಲಿರಿಸಿಕೊಂಡು, ನಿನ್ನ ಬಲಪರಾಕ್ರಮಗಳನ್ನು ತೂಗಿ ನೋಡಬೇಕು. ಅನಂತರ ನೀನು ನಿನ್ನ ಬಲಕ್ಕೆ ಅನುರೂಪವಾದ ಪರಾಕ್ರಮವನ್ನು ತೋರು. ॥ 9 ॥</p>
<p class="Shlok-Number" id="toc_marker-54-9">ಶ್ಲೋಕ - 10</p>
<p class="Shlok">ಬಲಾವಮರ್ದಸ್ತ್ವಯಿ ಸನ್ನಿಕೃಷ್ಟೇ </p>
<p class="Shlok">ಯಥಾಗತೇ ಶಾಮ್ಯತಿ ಶಾಂತಶತ್ರೌ ।</p>
<p class="Shlok">ತಥಾ ಸಮೀಕ್ಷ್ಯಾತ್ಮಬಲಂ ಪರಂ ಚ </p>
<p class="Shlok">ಸಮಾರಭಸ್ವಾಸ್ತ್ರವಿದಾಂ ವರಿಷ್ಠ ॥</p>
<p class="Text">ಶಸ್ತ್ರಧಾರಿಗಳಲ್ಲಿ ವರಿಷ್ಠನೇ! ಆತ್ಮಬಲವನ್ನು ಶತ್ರುವಿನ ಬಲವನ್ನು ಸಮತೋಲನ ಮಾಡಿ, ನಿನ್ನನ್ನು ಇದಿರಿಸಿದಾಗ ಶತ್ರುವು ಧೈರ್ಯಗುಂದಿ ಶಾಂತನಾಗುವಂತಹ ನೀನು ಕಪಿಯ ಬಳಿಗೆ ಹೋಗಿ, ನಮ್ಮ ಸೈನ್ಯವು ನಶಿಸದಂತೆ, ಯುದ್ಧ ಪ್ರಯತ್ನವನ್ನು ಆರಂಭಿಸು. ॥ 10 ॥</p>
<p class="Shlok-Number" id="toc_marker-54-10">ಶ್ಲೋಕ - 11</p>
<p class="Shlok">ನ ವೀರ ಸೇನಾ ಗಣಶೋಚ್ಯವಂತಿ</p>
<p class="Shlok">ನ ವಜ್ರಮಾದಾಯ ವಿಶಾಲಸಾರಮ್ ।</p>
<p class="Shlok">ನ ಮಾರುತಸ್ಯಾಸ್ಯ ಗತಿಪ್ರಮಾಣಂ</p>
<p class="Shlok">ನ ಚಾಗ್ನಿ ಕಲ್ಪಃ ಕರಣೇನ ಹಂತುಮ್ ॥</p>
<p class="Text">ವೀರನೇ! ಹಿಂದಿನ ಅನುಭವದಿಂದ ಅವನ ಬಳಿಗೆ ಹೋದ ಸೈನ್ಯದ ಹಿಂಡು-ಹಿಂಡುಗಳೇ ನಾಶವಾದುವು. ಆದ್ದರಿಂದ ಎಷ್ಟೇ ಸೇನೆಗಳಿದ್ದರೂ ಅವನ ವಿಷಯದಲ್ಲಿ ಪ್ರಯೋಜನಕ್ಕೆ ಬರುವುದಿಲ್ಲ. ಭಾರೀ ಸತ್ತ್ವವುಳ್ಳ ವಜ್ರಾಯುಧವನ್ನು ತೆಗೆದುಕೊಂಡು ಹೋದರೂ ಪ್ರಯೋಜನವಿಲ್ಲ. ಈ ವಾನರನ ವೇಗವು ವಾಯುವಿಗೂ ಇಲ್ಲ. ಇವನ ಮುಂದೆ ವಾಯುವೇಗವೂ ಕುಂಠಿತವಾಗುತ್ತದೆ. ಇವನು ಅಗ್ನಿಸದೃಶನಾಗಿರುವವನು. ಅವನ ಬಳಿಗೆ ಹೋದವರನ್ನು ಸುಟ್ಟುಬಿಡುವನು. ಆದುದರಿಂದ ಮುಷ್ಯ್ಟಾದಿ ಸಾಧನಗಳಿಂದ ಇವನನ್ನು ಪ್ರಹರಿಸಲೂ ಸಾಧ್ಯವಿಲ್ಲ. ॥ 11 ॥</p>
<p class="Shlok-Number" id="toc_marker-54-11">ಶ್ಲೋಕ - 12</p>
<p class="Shlok">ತಮೇವಮರ್ಥಂ ಪ್ರಸಮೀಕ್ಷ್ಯ ಸಮ್ಯಕ್ </p>
<p class="Shlok">ಸ್ವಕರ್ಮಸಾಮ್ಯಾದ್ಧಿ ಸಮಾಹಿತಾತ್ಮಾ ।</p>
<p class="Shlok">ಸ್ಮರಂಶ್ಚ ದಿವ್ಯಂ ಧನುಷೋಸ್ತ್ರವೀರ್ಯಂ</p>
<p class="Shlok">ವ್ರಜಾಕ್ಷತಂ ಕರ್ಮ ಸಮಾರಭಸ್ವ ॥</p>
<p class="Text">ಕುಮಾರಾ! ನನ್ನ ಈ ಅಭಿಪ್ರಾಯವನ್ನು ಚೆನ್ನಾಗಿ ವಿಮರ್ಶಿಸಿ, ಸ್ವಕಾರ್ಯದ ಸಿದ್ಧಿಗಾಗಿ ಏಕಾಗ್ರವಾದ ಬುದ್ಧಿಯಿಂದ ನಿನ್ನ ಧನುಸ್ಸಿನ ಸಾಮರ್ಥ್ಯವನ್ನೂ, ಬ್ರಹ್ಮದೇವರು ಕರುಣಿಸಿದ ಬ್ರಹ್ಮಾಸ್ತ್ರವನ್ನೂ ಸ್ಮರಣೆಯಲ್ಲಿಟ್ಟುಕೊಂಡು ಆ ಕಪಿಯ ಬಳಿಗೆ ಹೋಗು. ಶತ್ರುಗಳನ್ನು ಕೊಲ್ಲುವಂತಹ ನೀನು ನಿಷ್ಫಲವಾಗದಂತೆ ಎಚ್ಚರಿಕೆಯನ್ನು ವಹಿಸಿ ಕಾರ್ಯಮಾಡು. ॥ 12 ॥</p>
<p class="Shlok-Number" id="toc_marker-54-12">ಶ್ಲೋಕ - 13</p>
<p class="Shlok">ನ ಖಲ್ವಿದಂ ಮತಿಃ ಶ್ರೇಷ್ಠಾ ಯತ್ತ್ವಾಂ ಸಂಪ್ರೇಷಯಾಮ್ಯಹಮ್ ।</p>
<p class="Shlok">ಇಯಂ ಚ ರಾಜಧರ್ಮಾಣಾಂ ಕ್ಷತ್ರಸ್ಯ ಚ ಮತಿರ್ಮತಾ ॥</p>
<p class="Text">ಬಾಲಕನಾದ ನಿನ್ನನ್ನು ಯುದ್ಧಕ್ಕೆ ಕಳುಹಿಸುವುದು ನನಗೆ ಉಚಿತವೆಂದು ತೋರುವುದಿಲ್ಲ. ಆದರೂ ಕ್ಷಾತ್ರಧರ್ಮವನ್ನು ಅನುಸರಿಸಿ ಹೀಗೆ ಮಾಡುವುದೇ ಯುಕ್ತವು. ಏಕೆಂದರೆ, ಸಮರ್ಥರಾದ ಯೋಧರಿರುವಾಗ ರಾಜನೇ ಸ್ವತಃ ಯುದ್ಧಕ್ಕೆ ಹೋಗಬಾರದೆಂಬುದು ರಾಜಧರ್ಮವು. ॥ 13 ॥</p>
<p class="Shlok-Number" id="toc_marker-54-13">ಶ್ಲೋಕ - 14</p>
<p class="Shlok">ನಾನಾಶಸ್ತ್ರೇಶ್ಚ ಸಂಗ್ರಾಮೇ ವೈಶಾರದ್ಯಮರಿಂದಮ ।</p>
<p class="Shlok">ಅವಶ್ಯಮೇವ ಬೋದ್ಧವ್ಯಂ ಕಾಮ್ಯಶ್ಚ ವಿಜಯೋ ರಣೇ ॥</p>
<p class="Text">ಶತ್ರುಸಂಹಾರಕನಾದ ಸಮರ್ಥನೇ! ಯುದ್ಧಸಮಯದಲ್ಲಿ ನಾನಾವಿಧವಾದ ಶಸ್ತ್ರ ಪ್ರಯೋಗಗಳ ನೈಪುಣ್ಯವು ಆವಶ್ಯಕ. ವಿಜಯದ ಕಾಮನೆಯಿಂದಲೇ ಯುದ್ಧಮಾಡಬೇಕು. ವಿಜಯಕ್ಕಾಗಿ ಎಲ್ಲ ಅಸ್ತ್ರಗಳನ್ನು ಸ್ಮರಣೆಯಲ್ಲಿರುವುದು ಆವಶ್ಯಕವೆಂದು ನೀನು ತಿಳಿ. ॥14॥</p>
<p class="Shlok-Number" id="toc_marker-54-14">ಶ್ಲೋಕ - 15</p>
<p class="Shlok">ತತಃ ಪಿತುಸ್ತದ್ವಚನಂ ನಿಶಮ್ಯ </p>
<p class="Shlok"> ಪ್ರದಕ್ಷಿಣಂ ದಕ್ಷಸುತಪ್ರಭಾವಃ ।</p>
<p class="Shlok">ಚಕಾರ ಭರ್ತಾರಮಹೀನಸತ್ತ್ವೋ </p>
<p class="Shlok">ರಣಾಯ ವೀರಃ ಪ್ರತಿಪನ್ನ ಬುದ್ಧಿಃ ॥</p>
<p class="Text">ದೇವತೆಗಳಂತೆ ಅತ್ಯಂತ ಪ್ರಭಾವವುಳ್ಳ, ವೀರನಾದ ಇಂದ್ರಜಿತುವು ತಂದೆಯು ಹೇಳಿದ ಮಾತನ್ನು ಕೇಳಿ, ಹೆಚ್ಚಿನ ಬಲವನ್ನು ಹೊಂದಿದವನು ಯುದ್ಧಮಾಡಲು ನಿಶ್ಚಯಿಸಿಕೊಂಡು ಸ್ವಾಮಿಯಾದ ರಾವಣೇಶ್ವರನಿಗೆ ಪ್ರದಕ್ಷಿಣೆ ಸಹಿತ ನಮಸ್ಕರಿಸಿಕೊಂಡನು. ॥ 15 ॥</p>
<p class="Shlok-Number" id="toc_marker-54-15">ಶ್ಲೋಕ - 16</p>
<p class="Shlok">ತತಸ್ತೈಃ ಸ್ವಗಣೈರಿಷ್ಟೆರಿಂದ್ರಜಿತ್ ಪ್ರತಿಪೂಜಿತಃ ।</p>
<p class="Shlok">ಯುದ್ಧೋದ್ಧತಃ ಕೃತೋತ್ಸಾಹಃ ಸಂಗ್ರಾಮಂ ಪ್ರತ್ಯಪದ್ಯತ ॥</p>
<p class="Text">ಯುದ್ಧಗರ್ವಿತನಾದ ರಾವಣಿಯು ಇಷ್ಟರಾದವರಿಂದಲೂ, ತನ್ನ ಅಧೀನದಲ್ಲಿ ರಾಕ್ಷಸರಿಂದಲೂ ಸತ್ಕೃತನಾಗಿ ಅತ್ಯುತ್ಸಾಹದಿಂದಲೇ ಸಮರಾಂಗಣಕ್ಕೆ ಹೋಗಲು ಉದ್ಯುಕ್ತನಾದನು. ॥ 16 ॥</p>
<p class="Shlok-Number" id="toc_marker-54-16">ಶ್ಲೋಕ - 17</p>
<p class="Shlok">ಶ್ರೀಮಾನ್ ಪದ್ಮಪಲಾಶಾಕ್ಷೋ ರಾಕ್ಷಸಾಧಿಪತೇಃ ಸುತಃ ।</p>
<p class="Shlok">ನಿರ್ಜಗಾಮ ಮಹಾತೇಜಾಃ ಸಮುದ್ರ ಇವ ಪರ್ವಸು ॥</p>
<p class="Text">ವೈಭವೋಪೇತನೂ, ತಾವರೆಯ ಎಲೆಯಂತೆ ವಿಶಾಲವಾದ ಕಣ್ಣುಗಳುಳ್ಳವನೂ, ರಾಕ್ಷಸಪ್ರಭುವಾದ ರಾವಣನ ಕುಮಾರನೂ, ಮಹಾ ತೇಜಃಶ್ಶಾಲಿಯೂ ಆದ ಇಂದ್ರಜಿತುವು, ಪರ್ವಕಾಲದಲ್ಲಿ ಸಮುದ್ರವು ಭೋರ್ಗರೆಯುತ್ತಾ ಉಕ್ಕುವಂತೆ, ಉಕ್ಕಿಬರುತ್ತಿದ್ದ ಉತ್ಸಾಹದೊಡನೆ ಸಂಗ್ರಾಮಕ್ಕೆ ಹೊರಟನು. ॥ 17 ॥</p>
<p class="Shlok-Number" id="toc_marker-54-17">ಶ್ಲೋಕ - 18</p>
<p class="Shlok">ಸ ಪಕ್ಷಿರಾಜೋಪಮತುಲ್ಯವೇಗೈ</p>
<p class="Shlok">ರ್ವ್ಯಾಲೈಶ್ಚತುರ್ಭಿಃ ಸಿತತೀಕ್ಷ್ಣ  ದಂಷ್ಟ್ರೈಃ ।</p>
<p class="Shlok">ರಥಂ ಸಮಾಯುಕ್ತಮಸಂಗವೇಗಂ </p>
<p class="Shlok">ಸಮಾರುರೋಹೇಂದ್ರಜಿದಿಂದ್ರಕಲ್ಪಃ ॥</p>
<p class="Text"> ಪರಾಕ್ರಮದಲ್ಲಿ ಇಂದ್ರನಂತೆ ಸಮಾನವುಳ್ಳ ಆ ಇಂದ್ರಜಿತುವು ನಿರಾತಂಕವಾಗಿ ಹೆಚ್ಚಿನ ವೇಗದಿಂದ ಸಾಗಿಹೋಗುವ ರಥವನ್ನು ಅಡರಿದನು. ಅದಕ್ಕೆ ಪಕ್ಷಿರಾಜ ಗರುಡನ ವೇಗಕ್ಕೆ ಸಮಾನವೇಗವುಳ್ಳ, ತೀಕ್ಷ್ಣವಾದ ಕೋರೆ ದಾಡೆಗಳಿದ್ದ ನಾಲ್ಕು ಸಿಂಹಗಳು ಹೂಡಿದ್ದವು. ॥ 18 ॥</p>
<p class="Shlok-Number" id="toc_marker-54-18">ಶ್ಲೋಕ - 19</p>
<p class="Shlok">ಸ ರಥೀ ಧನ್ವಿನಾಂ ಶ್ರೇಷ್ಠಃ ಶಸ್ತ್ರಜ್ಞೋಽಸ್ತ್ರವಿದಾಂವರಃ ।</p>
<p class="Shlok">ರಥೇನಾಭಿಯಯೌ ಕ್ಷಿಪ್ರಂ ಹನೂಮಾನ್ ಯತ್ರ ಸೋಽಭವತ್ ॥</p>
<p class="Text">ಧನುಷ್ಮಂತರಲ್ಲಿ ಶ್ರೇಷ್ಠನಾದ, ಶಸ್ತ್ರಗಳ ರಹಸ್ಯವನ್ನು ಸಂಪೂರ್ಣವಾಗಿ ತಿಳಿದಿದ್ದ, ಅಸ್ತ್ರವಿದರಲ್ಲಿ ಉತ್ತಮನಾದ ಆ ಇಂದ್ರಜಿತುವು ಹನುಮಂತನಿದ್ದೆಡೆಗೆ ವೇಗವಾಗಿ ಹೋದನು. ॥ 19 ॥</p>
<p class="Shlok-Number" id="toc_marker-54-19">ಶ್ಲೋಕ - 20</p>
<p class="Shlok">ಸ ತಸ್ಯ ರಥನಿರ್ಘೋಷಂ ಜ್ಯಾಸ್ವನಂ ಕಾರ್ಮುಕಸ್ಯ ಚ ।</p>
<p class="Shlok">ನಿಶಮ್ಯ ಹರಿವೀರೋಽಸೌ ಸಂಪ್ರಹೃಷ್ಟತರೋಽಭವತ್ ॥</p>
<p class="Text">ವಾನರವೀರನಾದ ಹನುಮಂತನು ಇಂದ್ರಜಿತುವಿನ ರಥ ಚಕ್ರಗಳ ಗಡ-ಗಡ ಶಬ್ದವನ್ನೂ, ಧನುಷ್ಟಂಕಾರವನ್ನೂ ಕೇಳಿ, ತನಗೆ ಯೋಗ್ಯನಾದ ವೀರನು ಯುದ್ಧಕ್ಕಾಗಿ ದೊರೆತನೆಂದು ಆನಂದಿಸಿದನು. ॥ 20 ॥</p>
<p class="Shlok-Number" id="toc_marker-54-20">ಶ್ಲೋಕ - 21</p>
<p class="Shlok">ಸಮಹಚ್ಚಾಪಮಾದಾಯ ಶಿತಶಲ್ಯಾಂಶ್ಚ ಸಾಯಕಾನ್ ।</p>
<p class="Shlok">ಹನುಮಂತಮಭಿಪ್ರೇತ್ಯ ಜಗಾಮ ರಣಪಂಡಿತಃ ॥</p>
<p class="Text">ಯುದ್ಧವಿಶಾರದನಾದ ರಾವಣಿಯು ಶಕ್ತಿಶಾಲಿಯಾದ ಧನುಸ್ಸನ್ನೂ, ತೀಕ್ಷ್ಣವಾದ ತುದಿಗಳುಳ್ಳ ಬಾಣಗಳನ್ನು ಹಿಡಿದುಕೊಂಡು ಹನುಮಂತನಿಗೆ ಅಭಿಮುಖನಾಗಿ ಹೋದನು. ॥ 21 ॥</p>
<p class="Shlok-Number" id="toc_marker-54-21">ಶ್ಲೋಕ - 22</p>
<p class="Shlok">ತಸ್ಮಿಂಸ್ತತಃ ಸಂಯತಿ ಜಾತಹರ್ಷೇ </p>
<p class="Shlok">ರಣಾಯ ನಿರ್ಗಚ್ಛತಿ ಬಾಣಪಾಣೌ ।</p>
<p class="Shlok">ದಿಶಶ್ಚ ಸರ್ವಾಃ ಕಲುಷಾ ಬಭೂವುಃ</p>
<p class="Shlok">ಮೃಗಾಶ್ಚ ರೌದ್ರಾ ಬಹುಧಾ ವಿನೇದುಃ ॥</p>
<p class="Text">ಹೀಗೆ ರಾವಣಿಯು ಧನುಷ್ಪಾಣಿಯಾಗಿ ಸಂತಸದಿಂದ ಯುದ್ಧಕ್ಕಾಗಿ ಮುಂದೆ ಸಾಗುವಾಗ ರಥಚಕ್ರಗಳಿಂದ ಎದ್ದಿರುವ ಧೂಳಿನಿಂದ ಹತ್ತುದಿಕ್ಕುಗಳೂ ತುಂಬಿಹೋದುವು. ಕ್ರೂರಮೃಗಗಳು ವಿಕಾರವಾಗಿ ಕೂಗಿಕೊಂಡವು. ॥ 22 ॥</p>
<p class="Shlok-Number" id="toc_marker-54-22">ಶ್ಲೋಕ - 23</p>
<p class="Shlok">ಸಮಾಗತಾಸ್ತತ್ರ ತು ನಾಗಯಕ್ಷಾ </p>
<p class="Shlok">ಮಹರ್ಷಯಶ್ಚಕ್ರಚರಾಶ್ಚ ಸಿದ್ಧಾಃ ।</p>
<p class="Shlok">ನಭಃ ಸಮಾವೃತ್ಯ ಚ ಪಕ್ಷಿಸಂಘಾಃ</p>
<p class="Shlok">   ವಿನೇದುರುಚ್ಚೈಃ ಪರಮಪ್ರಹೃಷ್ಟಾಃ ॥</p>
<p class="Text">ಯುದ್ಧವು ನಡೆಯಲಿದ್ದ ಸ್ಥಳಕ್ಕೆ ನಾಗ, ಯಕ್ಷರೂ, ಮಹರ್ಷಿಗಳೂ, ಜ್ಯೋತಿಶ್ಚಕ್ರ ಸಂಚಾರಿಗಳಾದ ಸಿದ್ಧರೂ ಆಗಮಿಸಿದರು. ಗೃಧ್ರ-ಕಾಗೆಗಳೇ ಮುಂತಾದ ಪಕ್ಷಿಗಳು (ತಮಗೆ ಆಹಾರ ಸಿಗಬಹುದೆಂದು) ಹೆಚ್ಚಿನ ಸಂತೋಷದಿಂದ ಆಕಾಶವನ್ನಾಶ್ರಯಿಸಿ ಗಟ್ಟಿಯಾಗಿ ಕೂಗಿಕೊಳ್ಳುತ್ತಿದ್ದವು. ॥ 23 ॥</p>
<p class="Shlok-Number" id="toc_marker-54-23">ಶ್ಲೋಕ - 24</p>
<p class="Shlok">ಆಯಾಂತಂ ಸರಥಂ ದೃಷ್ಟ್ವಾ ತೂರ್ಣಮಿಂದ್ರಜಿತಂ ಕಪಿಃ ।</p>
<p class="Shlok">ವಿನನಾದ ಮಹಾನಾದಂ ವ್ಯವರ್ಧತ ಚ ವೇಗವಾನ್ ॥</p>
<p class="Text">ರಥದಲ್ಲಿ ಕುಳಿತು ವೇಗವಾಗಿ ತನ್ನ ಕಡೆಗೆ ಬರುತ್ತಿದ್ದ ಇಂದ್ರಜಿತುವನ್ನು ಕಂಡು, ಕಪೀಶ್ವರನು ಅವನನ್ನು ಭಯಗೊಳಿಸಲು ಸಿಂಹನಾದವನ್ನು ಮಾಡುತ್ತಾ ಎತ್ತರವಾಗಿ ಬೆಳೆದುನಿಂತನು. ॥ 24 ॥</p>
<p class="Shlok-Number" id="toc_marker-54-24">ಶ್ಲೋಕ - 25</p>
<p class="Shlok">ಇಂದ್ರಜಿತ್ತು ರಥಂ ದಿವ್ಯಮಾಸ್ಥಿತಶ್ಚಿತ್ರಕಾರ್ಮುಕಃ ।</p>
<p class="Shlok">ಧನುರ್ವಿಸ್ಫಾರಯಾಮಾಸ ತಟಿದೂರ್ಜಿತನಿಃಸ್ವನಮ್ ॥</p>
<p class="Text">ಇಂದ್ರಜಿತುವು ದಿವ್ಯವಾದ ರಥದಲ್ಲಿ ಕುಳಿತಿದ್ದು ಅವನು ಚಿತ್ರಧನುಸ್ಸನ್ನು ಹಿಡಿದಿದ್ದು, ಆರ್ಭಟಿಸುವ ಸಿಡಿಲಿನ ಧ್ವನಿಯಯಂತೆ ಧನುಷ್ಟಂಕಾರಮಾಡಿದನು.॥25॥</p>
<p class="Shlok-Number" id="toc_marker-54-25">ಶ್ಲೋಕ - 26</p>
<p class="Shlok">ತತಃ ಸಮೇತಾವತಿತೀಕ್ಷ್ಣ ವೇಗೌ </p>
<p class="Shlok">ಮಹಾಬಲೌ ತೌ ರಣನಿರ್ವಿಶಂಕೌ ।</p>
<p class="Shlok">ಕಪಿಶ್ಚ ರಕ್ಷೋಽಧಿಪತೇಶ್ಚ ಪುತ್ರಃ </p>
<p class="Shlok">ಸುರಾಸುರೇಂದ್ರಾವಿವ ಬದ್ಧವೈರೌ ॥</p>
<p class="Text">ಅತ್ಯಂತತೀಕ್ಷ್ಣವಾದವೇಗವುಳ್ಳ, ಮಹಾಬಲಿಷ್ಠರಾದ, ಯುದ್ಧದಲ್ಲಿ ಭಯರಹಿತರಾಗಿದ್ದ ವಾನರ-ರಾಕ್ಷಸನು, ಬದ್ಧವೈರಿಗಳಾದ ದೇವೇಂದ್ರ ರಾಕ್ಷಸೇಂದ್ರರಂತೆ ಪರಸ್ಪರ ಯುದ್ಧಕ್ಕೆ ತೊಡಗಿದರು. ॥ 26 ॥</p>
<p class="Shlok-Number" id="toc_marker-54-26">ಶ್ಲೋಕ - 27</p>
<p class="Shlok">ಸ ತಸ್ಯ ವೀರಸ್ಯ ಮಹಾರಥಸ್ಯ</p>
<p class="Shlok">ಧನುಷ್ಮತಃ ಸಂಯತಿ ಸಂಮತಸ್ಯ ।</p>
<p class="Shlok">ಶರಪ್ರವೇಗಂ ವ್ಯಹನತ್ ಪ್ರವೃದ್ಧಃ</p>
<p class="Shlok">ಚಚಾರ ಮಾರ್ಗೇ ಪಿತುರಪ್ರಮೇಯಃ ॥</p>
<p class="Text">ಸಾಟಿಯಿಲ್ಲದ ವೀರನೂ, ಎತ್ತರವಾಗಿ ಬೆಳೆದು ನಿಂತಿದ್ದ ಹನುಮಂತನು ತಂದೆಯಾದ ವಾಯುವಿನ ಮಾರ್ಗದಲ್ಲಿ (ಅಂತರೀಕ್ಷದಲ್ಲಿ) ಸಂಚರಿಸುತ್ತಾ - ವೀರನೂ, ಮಹಾರಥನೂ, ಧನುಷ್ಪಾಣಿಯೂ, ಯುದ್ಧದಲ್ಲಿ ಪ್ರಸಿದ್ಧನಾದವನೂ ಆದ ಇಂದ್ರಜಿತುವಿನ ಬಾಣಗಳ ವೇಗವನ್ನು ತಡೆದು ನಿಲ್ಲಿಸಿದನು. ॥ 27 ॥</p>
<p class="Shlok-Number" id="toc_marker-54-27">ಶ್ಲೋಕ - 28</p>
<p class="Shlok">ತತಃ ಶರಾನಾಯತತೀಕ್ಷ್ಣ ಶಲ್ಯಾನ್ </p>
<p class="Shlok">ಸುಪತ್ರಿಣಃ ಕಾಂಚನಚಿತ್ರಪುಂಖಾನ್ ।</p>
<p class="Shlok">ಮುಮೋಚ ವೀರಃ ಪರವೀರಹಂತಾ </p>
<p class="Shlok">ಸುಸನ್ನತಾನ್ ವಜ್ರನಿಪಾತವೇಗಾನ್ ॥</p>
<p class="Text">ಶತ್ರು ವೀರರನ್ನು ಸಂಹರಿಸುವ ಸಾಮರ್ಥ್ಯದಿಂದ ಕೂಡಿದ್ದ, ವೀರನಾದ ಇಂದ್ರಜಿತುವು - ವಜ್ರಾಯುಧಕ್ಕೆ ಸಮಾನವಾದ ವೇಗವಾಗಿದ್ದ, ಸುಂದರವಾದ ರೆಕ್ಕೆಗಳಿಂದ ಕೂಡಿದ್ದ, ಮೂಲಭಾಗವು ಸುವರ್ಣದಿಂದ ಚಿತ್ರಿತವಾಗಿದ್ದ, ಉದ್ದವಾದ, ಮೊನಚಾದ ಮುಳ್ಳುಗಳಿದ್ದ, ಬಾಗಿಕೊಂಡಿರುವ ಬಾಣಗಳನ್ನು ಹನುಮಂತನ ಮೇಲೆ ಪ್ರಯೋಗಿಸಿದನು. ॥ 28 ॥</p>
<p class="Shlok-Number" id="toc_marker-54-28">ಶ್ಲೋಕ - 29</p>
<p class="Shlok">ಸ ತಸ್ಯ ತು ಸ್ಯಂದನನಿಃಸ್ವನಂ ಚ </p>
<p class="Shlok">ಮೃದಂಗಭೇರೀಪಟಹಸ್ವನಂ ಚ ।</p>
<p class="Shlok">ವಿಕೃಷ್ಯಮಾಣಸ್ಯ ಚ ಕಾರ್ಮುಕಸ್ಯ </p>
<p class="Shlok">ನಿಶಮ್ಯ ಘೋಷಂ ಪುನರುತ್ಪಪಾತ ॥</p>
<p class="Text">ರಥದ ಗಡ-ಗಡಾ ಶಬ್ದವನ್ನೂ, ಇಂದ್ರಜಿತುವಿನ ಕಡೆಯ ಸೈನಿಕರು ಮಾಡುತ್ತಿದ್ದ ಮೃದಂಗ, ಭೇರಿ, ನಗಾರಿಗಳ ನಿನಾದಗಳನ್ನೂ, ಇಂದ್ರಜಿತುವಿನ ಧನುಷ್ಟಂಕಾರದ ಧ್ವನಿಯನ್ನು ಕೇಳಿ ಹನುಮಂತನು ಪುನಃ ಗಗನಕ್ಕೆ ಹಾರಿದನು. ॥ 29 ॥</p>
<p class="Shlok-Number" id="toc_marker-54-29">ಶ್ಲೋಕ - 30</p>
<p class="Shlok">ಶರಣಾಮಂತರೇಷ್ವಾಶು ವ್ಯವರ್ತತ ಮಹಾಕಪಿಃ ।</p>
<p class="Shlok">ಹರಿಸ್ತಸ್ಯಾಭಿಲಕ್ಷ್ಯಸ್ಯ ಮೋಹಯನ್ ಲಕ್ಷ್ಯಸಂಗ್ರಹಮ್ ॥</p>
<p class="Text">ಲಕ್ಷ್ಯಭೇದದಲ್ಲಿ ನಿಪುಣನಾದ ರಾವಣಿಯ ಹಲವಾರು ಬಾಣಗಳ ಗುರಿಯನ್ನು ವಿಫಲಗೊಳಿಸುತ್ತಾ, ಅವನು ಬಿಡುತ್ತಿದ್ದ ಬಾಣಗಳ ಮಧ್ಯದಲ್ಲೇ ಸಂಚರಿಸುತ್ತಿದ್ದನು. ॥ 30 ॥</p>
<p class="Shlok-Number" id="toc_marker-54-30">ಶ್ಲೋಕ - 31</p>
<p class="Shlok">ಶರಾಣಾಮಗ್ರತಸ್ತಸ್ಯ ಪುನಃ ಸಮಭಿವರ್ತತ ।</p>
<p class="Shlok">ಪ್ರಸಾರ್ಯ ಹಸ್ತೌ ಹನುಮಾನುತ್ಪಪಾತಾನಿಲಾತ್ಮಜಃ ॥</p>
<p class="Text">ಕೆಲವೊಮ್ಮೆ ಇಂದ್ರಜಿತುವು ಬಿಡುತ್ತಿದ್ದ ಬಾಣಗಳಿಗೆ ಎದುರಾಗಿ ನಿಂತಿರುತ್ತಿದ್ದನು. ಬಾಣಗಳ ಲಕ್ಷ್ಯಕ್ಕೆ ಗುರಿಯಾದನೆಂದು ರಾವಣಿಯು ಭಾವಿಸುವಷ್ಟರಲ್ಲೇ (ಕಣ್ಣುಮುಚ್ಚಾಲೆ ಆಟದಂತೆ) ಮಾರುತಿಯು ತನ್ನೆರಡು ಕೈಗಳನ್ನು ಮುಂದಕ್ಕೆ ಚಾಚಿ ರಿವ್ವನೇ ಮತ್ತೊಂದೆಡೆಗೆ ಹಾರಿ ಬಿಡುತ್ತಿದ್ದನು. ॥ 31 ॥</p>
<p class="Shlok-Number" id="toc_marker-54-31">ಶ್ಲೋಕ - 32</p>
<p class="Shlok">ತಾವುಭೌ ವೇಗಸಂಪನ್ನೌ ರಣಕರ್ಮವಿಶಾರದೌ ।</p>
<p class="Shlok">ಸರ್ವಭೂತಮನೋಗ್ರಾಹಿ ಚಕ್ರತುರ್ಯುದ್ಧ ಮುತ್ತಮಮ್ ॥</p>
<p class="Text">ಹೆಚ್ಚಾದ ವೇಗದಿಂದ ಯುದ್ಧ ಮಾಡಲು ಸಮರ್ಥರಾದ ಅವರಿಬ್ಬರೂ, ಸಕಲ ಪ್ರಾಣಿಗಳಿಗೆ ಆಶ್ಚರ್ಯವನ್ನುಂಟುಮಾಡುತ್ತಾ ಮಹಾಯುದ್ಧವನ್ನು ಮಾಡುತ್ತಿದ್ದರು. ॥ 32 ॥</p>
<p class="Shlok-Number" id="toc_marker-54-32">ಶ್ಲೋಕ - 33</p>
<p class="Shlok">ಹನೂಮತೋ ವೇದ ನ ರಾಕ್ಷಸೋಽಂತರಂ </p>
<p class="Shlok">ನ ಮಾರುತಿಸ್ತಸ್ಯ ಮಹಾತ್ಮನೋಽಂತರಮ್ ।</p>
<p class="Shlok">ಪರಸ್ಪರಂ ನಿರ್ವಿಷಹೌ ಬಭೂವತುಃ </p>
<p class="Shlok">ಸಮೇತ್ಯ ತೌ ದೇವಸಮಾನವಿಕ್ರವೌ ॥</p>
<p class="Text"> ಹನುಮಂತನು ಇಂದ್ರಜಿತುವನ್ನು ಹೇಗೆ ಭೂಮಿಗೆ ಕೆಡಹಬೇಕೆಂದು ಯೋಚಿಸುತ್ತಿದ್ದನು. ಹಾಗೆಯೇ ಇಂದ್ರಜಿತುವಿಗೆ ಹನುಮಂತನನ್ನು ಹೇಗೆ ಪ್ರಹರಿಸಬೇಕೆನ್ನುವುದೇ ತಿಳಿಯದಾಯಿತು. ದೇವಸಮಾನ ಪರಾಕ್ರಮಿಗಳಾದ ಇಬ್ಬರೂ ಯುದ್ಧಮಾಡುತ್ತಿದ್ದು, ಒಬ್ಬರಿಗೊಬ್ಬರು ಪರಸ್ಪರ ಜಯಿಸಲು ಅಸಾಧ್ಯರಾಗಿದ್ದರು. ॥ 33 ॥</p>
<p class="Shlok-Number" id="toc_marker-54-33">ಶ್ಲೋಕ - 34</p>
<p class="Shlok">ತತಸ್ತು ಲಕ್ಷ್ಯೇ ಸ ವಿಹನ್ಯಮಾನೇ </p>
<p class="Shlok">ಶರೇಷ್ವಮೋಘೇಷು ಚ ಸಂಪತತ್ಸು ।</p>
<p class="Shlok">ಜಗಾಮ ಚಿಂತಾಂ ಮಹತೀಂ ಮಹಾತ್ಮಾ </p>
<p class="Shlok">ಸಮಾಧಿಸಂಯೋಗಸಮಾಹಿತಾತ್ಮಾ  ॥</p>
<p class="Text">ಬಾಣಗಳನ್ನು ಸಂಧಾನಗೈದು ಪ್ರಯೋಗಿಸುವುದರಲ್ಲಿ ಏಕಾಗ್ರಚಿತ್ತನಾದ, ಪ್ರಭಾವಶಾಲಿಯಾದ ಆ ಇಂದ್ರಜಿತುವಿನ ಗುರಿಯು ಎಂದೂ ತಪ್ಪಿ ಹೋಗುತ್ತಿರಲಿಲ್ಲ. ಆದರೆ ಇಂದು ಅಮೋಘವಾದ ಶರಗಳೂ ಕೂಡ ಗುರಿತಪ್ಪಿ ಹೋಗುವುದನ್ನು ಕಂಡು ಚಿಂತಾಕ್ರಾಂತನಾದನು. ॥ 34 ॥</p>
<p class="Shlok-Number" id="toc_marker-54-34">ಶ್ಲೋಕ - 35</p>
<p class="Shlok">ತತೋ ಮತಿಂ ರಾಕ್ಷಸರಾಜಸೂನುಃ</p>
<p class="Shlok">ಚಕಾರ ತಸ್ಮಿನ್ ಹರಿವೀರಮುಖ್ಯೇ ।</p>
<p class="Shlok">ಅವಧ್ಯತಾಂ ತಸ್ಯ ಕಪೇಃ ಸಮೀಕ್ಷ್ಯ</p>
<p class="Shlok">ಕಥಂ ನಿಗಚ್ಛೇದಿತಿ ನಿಗ್ರಹಾರ್ಥಮ್ ॥</p>
<p class="Text">ಹನುಮಂತನು ಅವಧ್ಯನೆಂಬುದನ್ನು ಮನಗಂಡು, ಈ ವಾನರ ಪ್ರಮುಖನನ್ನು ಹೇಗೆ ಬಂಧಿಸಬಹುದು, ನಿಶ್ಚೇಷ್ಠಿತಗೊಳಿಸಬಹುದು ಎಂದು ವಿಚಾರಮಾಡತೊಡಗಿದನು. ॥ 35 ॥</p>
<p class="Shlok-Number" id="toc_marker-54-35">ಶ್ಲೋಕ - 36</p>
<p class="Shlok">ತತಃ ಪೈತಾಮಹಂ ವೀರಃ ಸೋಽಸ್ತ್ರಮಸ್ತ್ರ ವಿದಾಂ ವರಃ ।</p>
<p class="Shlok">ಸಂದಧೇ ಸುಮಹಾತೇಜಾಸ್ತಂ ಹರಿಪ್ರವರಂ ಪ್ರತಿ ॥</p>
<p class="Text">ಸ್ವಲ್ಪಹೊತ್ತು ವಿಚಾರ ಮಾಡಿದ ಬಳಿಕ ಅಸ್ತ್ರವಿದರಲ್ಲಿ ಶ್ರೇಷ್ಠನಾದ, ಮಹಾತೇಜಸ್ವಿಯಾದ, ವೀರನಾದ ಇಂದ್ರಜಿತುವು ಹನುಮಂತನನ್ನು ಅನುಲಕ್ಷಿಸಿ ಬ್ರಹ್ಮಾಸ್ತ್ರವನ್ನು ಅನುಸಂಧಾನ ಮಾಡಿದನು. ॥ 36 ॥</p>
<p class="Shlok-Number" id="toc_marker-54-36">ಶ್ಲೋಕ - 37</p>
<p class="Shlok">ಅವಧ್ಯೋಽಯಮಿತಿ ಜ್ಞಾತ್ವಾ ತಮಸ್ತ್ರೇಣಾಸ್ತ್ರ ತತ್ತ್ವವಿತ್ ।</p>
<p class="Shlok">ನಿಜಗ್ರಾಹ ಮಹಾಬಾಹುಃ ಮಾರುತಾತ್ಮಜಮಿಂದ್ರಜಿತ್ ॥</p>
<p class="Text">ಅಸ್ತ್ರಗಳ ರಹಸ್ಯವನ್ನು ತಿಳಿದಿದ್ದ ಮಹಾಬಾಹುವಾದ ಇಂದ್ರಜಿತುವು - ಹನುಮಂತನು ಅವಧ್ಯನೆಂಬುದನ್ನು ನಿರ್ಧರಿಸಿ, ಬ್ರಹ್ಮಾಸ್ತ್ರವನ್ನು ಪ್ರಯೋಗಿಸಿ ಅವನನ್ನು ಬಂಧಿಸಿದನು. ॥ 37 ॥</p>
<p class="Shlok-Number" id="toc_marker-54-37">ಶ್ಲೋಕ - 38</p>
<p class="Shlok">ತೇನ ಬದ್ಧಸ್ತತೋಽಸ್ತ್ರೇಣ ರಾಕ್ಷಸೇನ ಸ ವಾನರಃ ।</p>
<p class="Shlok">ಅಭವನ್ನಿರ್ವಿಚೇಷ್ಟಶ್ಚ ಪಪಾತ ಚ ಮಹೀತಲೇ ॥</p>
<p class="Text">ಇಂದ್ರಜಿತುವು ಪ್ರಯೋಗಿಸಿದ ಬ್ರಹ್ಮಾಸ್ತ್ರಕ್ಕೆ ಕಟ್ಟುಬಿದ್ದು ಆ ಕಪಿವರನು ನಿಶ್ಚೇಷ್ಠಿತನಾಗಿ ಭೂಮಿಯ ಮೇಲೆ ಬಿದ್ದನು. ॥38॥</p>
<p class="Shlok-Number" id="toc_marker-54-38">ಶ್ಲೋಕ - 39</p>
<p class="Shlok">ತತೋಥ ಬುದ್ಧ್ವಾ ಸ ತದಸಬಂಧಂ </p>
<p class="Shlok">ಪ್ರಭೋಃ ಪ್ರಭಾವಾದ್ವಿಗತಾತ್ಮವೇಗಃ ।</p>
<p class="Shlok">ಪಿತಾಮಹಾನುಗ್ರಹಮಾತ್ಮನಶ್ಚ  </p>
<p class="Shlok">    ವಿಚಿಂತಯಾಮಾಸ ಹರಿಪ್ರವೀರಃ ॥</p>
<p class="Text">ಆಗ ಮಾರುತಿಯು ತಾನು ಬ್ರಹ್ಮಾಸ್ತ್ರದಿಂದ ಬಂಧಿತನಾಗಿದ್ದೇನೆಂದು ತಿಳಿದುಕೊಂಡನು. ಆದರೆ ಬ್ರಹ್ಮದೇವರ ಪ್ರಭಾವದಿಂದ  ಆ ಅಸ್ತ್ರಶಕ್ತಿಯು ಕ್ಷಣಕಾಲದಲ್ಲೇ ತೊಲಗಿ ಹೋಗುತ್ತದೆ. ಅದು ನನ್ನನ್ನು ಏನೂ ಬಾಧಿಸಲಾರದು ಎಂದು ಹಿಂದೆ ತನಗೆ ಬ್ರಹ್ಮದೇವರು ಅನುಗ್ರಹಿಸಿದುದನ್ನು ಸ್ಮರಿಸಿಕೊಂಡನು. ॥ 39 ॥</p>
<p class="Shlok-Number" id="toc_marker-54-39">ಶ್ಲೋಕ - 40</p>
<p class="Shlok">ತತಃ ಸ್ವಾಯಂಭುವೈರ್ಮಂತ್ರೈರ್ಬ್ರಹ್ಮಾಸ್ತ್ರಮಭಿಮಂತ್ರಿತಮ್ ।</p>
<p class="Shlok">ಹನೂಮಾಂಶ್ಚಿಂತಯಾಮಾಸ ವರದಾನಂ ಪಿತಾಮಹಾತ್ ॥</p>
<p class="Text">‘‘ಅದು ಸ್ವಾಯಂಭುವ (ಬ್ರಹ್ಮಾ) ಮಂತ್ರದಿಂದ ಅಭಿಮಂತ್ರಿಸಿ ಇಂದ್ರಜಿತುವು ತನ್ನ ಮೇಲೆ ಪ್ರಯೋಗಿಸಿದ ಬ್ರಹ್ಮಾಸ್ತ್ರವು’’ ಎಂದು ತಿಳಿದು, ಬ್ರಹ್ಮನು ತನಗಿತ್ತಿದ್ದ ವರದ ವಿಷಯವಾಗಿ ಚಿಂತಿಸಿದನು. ॥ 40 ॥</p>
<p class="Shlok-Number" id="toc_marker-54-40">ಶ್ಲೋಕ - 41</p>
<p class="Shlok">ನ ಮೇಽಸ್ತ್ರ ಬಂಧಸ್ಯ ಚ ಶಕ್ತಿರಸ್ತಿ</p>
<p class="Shlok">ವಿಮೋಕ್ಷಣೇ ಲೋಕಗುರೋಃ ಪ್ರಭಾವಾತ್ ।</p>
<p class="Shlok">ಇತ್ಯೇವ ಮತ್ವಾ ವಿಹಿತೋಽಸ್ತ್ರಬಂಧೋ </p>
<p class="Shlok">    ಮಯಾತ್ಮಯೋನೇರನುವರ್ತಿತವ್ಯಃ ॥ </p>
<p class="Text">‘‘ಪಿತಾಮಹನ ಮಹಿಮೆಯಿಂದ ಪ್ರಭಾವಿತನಾದ ಈ ಬ್ರಹ್ಮಾಸ್ತ್ರದಿಂದ ತಪ್ಪಿಸಿಕೊಳ್ಳಲು ನನಗೆ ಶಕ್ತಿ ಇಲ್ಲ’’ ಎಂದು ತಿಳಿದ ಇಂದ್ರಜಿತುವು ಅದನ್ನು ನನ್ನ ಮೇಲೆ ಪ್ರಯೋಗಿಸಿದನು. ಸರಿ, ಈ ಬ್ರಹ್ಮಾಸ್ತ್ರಕ್ಕೆ ನಾನು ಕಟ್ಟಿ ಬೀಳುವುದೇ ಯುಕ್ತವು. ಇದರಿಂದ ನಾನು ಬ್ರಹ್ಮದೇವರನ್ನು ಗೌರವಿಸಿದಂತಾಗುತ್ತದೆ. ॥ 41 ॥</p>
<p class="Shlok-Number" id="toc_marker-54-41">ಶ್ಲೋಕ - 42</p>
<p class="Shlok">ಸ ವೀರ್ಯಮಸ್ತ್ರಸ್ಯ ಕಪಿರ್ವಿಚಾರ್ಯ</p>
<p class="Shlok">ಪಿತಾಮಹಾನುಗ್ರಹಮಾತ್ಮನಶ್ಚ ।</p>
<p class="Shlok">ವಿಮೋಕ್ಷಶಕ್ತಿಂ ಪರಿಚಿಂತಯಿತ್ವಾ </p>
<p class="Shlok">ಪಿತಾಮಹಾಜ್ಞಾಮನುವರ್ತತೇ ಸ್ಮ ॥</p>
<p class="Text">ಹೀಗೆ ಕಪೀಶ್ವರನು ಅಸ್ತ್ರದ ಶಕ್ತಿಯನ್ನು, ಪಿತಾಮಹನು ಹಿಂದೆ ಅನುಗ್ರಹಮಾಡಿರುವುದನ್ನು, ಅಸ್ತ್ರದಿಂದ ಬಿಡಿಸಿಕೊಳ್ಳುವ ಶಕ್ತಿ ತನಗಿದ್ದರೂ, ಪಿತಾಮಹನ ಆಜ್ಞೆಯಂತೆ ಮುಹೂರ್ತಕಾಲದವರೆಗೆ ಬ್ರಹ್ಮಾಸ್ತ್ರಕ್ಕೆ ಅಧೀನನಾಗಿದ್ದನು. ॥ 42 ॥</p>
<p class="Shlok-Number" id="toc_marker-54-42">ಶ್ಲೋಕ - 43</p>
<p class="Shlok">ಅಸ್ತ್ರೇಣಾಪಿ ಹಿ ಬದ್ಧಸ್ಯ ಭಯಂ ಮಮ ನ ಜಾಯತೇ ।</p>
<p class="Shlok">ಪಿತಾಮಹಮಹೇಂದ್ರಾಭ್ಯಾಂ ರಕ್ಷಿತಸ್ಯಾನಿಲೇನ ಚ ॥</p>
<p class="Text">ನಾನು ಬ್ರಹ್ಮಾಸ್ತ್ರದಿಂದ ಬಂಧಿತನಾಗಿದ್ದರೂ, ಬ್ರಹ್ಮದೇವರು, ಇಂದ್ರನು ನನ್ನ ತಂದೆಯಾದ ವಾಯುದೇವರು ಇವರುಗಳಿಂದ ಸದಾ ರಕ್ಷಿತನಾದ ನನಗೆ ಭಯಪಡುವ ಕಾರಣವೇ ಇಲ್ಲ. ॥ 43 ॥ </p>
<p class="Shlok-Number" id="toc_marker-54-43">ಶ್ಲೋಕ - 44</p>
<p class="Shlok">ಗ್ರಹಣೇ ವಾಪಿ ರಕ್ಷೋಭಿರ್ಮಹಾನ್ ಮೇ ಗುಣದರ್ಶನಃ ।</p>
<p class="Shlok">ರಾಕ್ಷಸೇಂದ್ರೇಣ ಸಂವಾದಸ್ತಸ್ಮಾದ್ಗೃಹ್ಣಂತು ಮಾಂ ಪರೇ ॥</p>
<p class="Text">ರಾಕ್ಷಸರು ನನ್ನನ್ನು ಬಂಧಿಸಿ ಸೆಳೆದುಕೊಂಡು ಹೋಗುತ್ತಿರುವುದೂ ಒಳ್ಳೆಯದೆಂದೇ ನಾನು ಭಾವಿಸುತ್ತೇನೆ. ಏಕೆಂದರೆ, ಇದರಿಂದ ನನಗೆ ರಾಕ್ಷಸೇಂದ್ರನೊಡನೆ ಮಾತನಾಡಲು ಒಳ್ಳೆಯ ಅವಕಾಶ ಸಿಕ್ಕಿದಂತಾಗುವುದು. ಅದರಿಂದ ರಾಕ್ಷಸರು ನನ್ನನ್ನು ಕರೆದೊಯ್ಯಲಿ. ॥ 44 ॥</p>
<p class="Shlok-Number" id="toc_marker-54-44">ಶ್ಲೋಕ - 45</p>
<p class="Shlok">ಸ ನಿಶ್ಚಿತಾರ್ಥಃ ಪರವೀರಹಂತಾ</p>
<p class="Shlok">ಸಮೀಕ್ಷ್ಯಕಾರೀ ವಿನಿವೃತ್ತಚೇಷ್ಟಃ ।</p>
<p class="Shlok">ಪರೈಃ ಪ್ರಸಹ್ಯಾಭಿಗತೈರ್ನಿಗೃಹ್ಯ</p>
<p class="Shlok">ನನಾದ ತೈಸ್ತೈಃ ಪರಿಭರ್ತ್ಸ್ಯಮಾನಃ ॥</p>
<p class="Text">ಶತ್ರುಗಳನ್ನು ಸಂಹರಿಸುವವನೂ, ಸದಸದ್ವಿಚಕ್ಷಣದಲ್ಲಿ ದೂರದೃಷ್ಟಿಯುಳ್ಳವನೂ ಆದ ಹನುಮಂತನು ಕೃತನಿಶ್ಚಯನಾಗಿ, ನಿಶ್ಚೇಷ್ಠಿತನಾದನು. ಹಾಗೆ ಶತ್ರುಗಳು ಅವನ ಮೇಲೆ ವಿಜಯ ಸಾಧಿಸಿ, ಬಲಪ್ರಯೋಗದಿಂದ ಬಂಧಿಸಿ, ಸೆಳೆದೊಯ್ಯುತ್ತಾ ಭಯಪಡಿಸುತ್ತಿದ್ದಾಗ ಹನುಮಂತನು ಗಟ್ಟಿಯಾಗಿ ಕಿರಿಚಿಕೊಳ್ಳುತ್ತಿದ್ದನು. ॥ 45 ॥</p>
<p class="Shlok-Number" id="toc_marker-54-45">ಶ್ಲೋಕ - 46</p>
<p class="Shlok">ತತಸ್ತಂ ರಾಕ್ಷಸಾ ದೃಷ್ಟ್ವಾ ನಿರ್ವಿಚೇಷ್ಟಮರಿಂದಮಮ್ ।</p>
<p class="Shlok">ಬಬಂಧುಃ ಶಣವಲ್ಕೈಶ್ಚ ದ್ರುಮಚೀರೈಶ್ಚ ಸಂಹತೈಃ ॥</p>
<p class="Text">ಅನಂತರ ರಾಕ್ಷಸರು ಶತ್ರುಸಂಹಾರಕನಾದ ಹನುಮಂತನು ನಿಶ್ಚೇಷ್ಠಿತನಾಗಿರುವುದನ್ನು ಕಂಡು, ಚೆನ್ನಾಗಿ ಹೆಣೆದು ಹುರಿಹಾಕಿದ ನಾರು ಹಗ್ಗಗಳಿಂದಲೂ, ವಲ್ಕಲಗಳಿಂದಲೂ ಅವನನ್ನು ಬಲವಾಗಿ ಕಟ್ಟಿದರು. ॥ 46 ॥</p>
<p class="Shlok-Number" id="toc_marker-54-46">ಶ್ಲೋಕ - 47</p>
<p class="Shlok">ಸ ರೋಚಯಾಮಾಸ ಪರೈಶ್ಚ ಬಂಧನಂ </p>
<p class="Shlok">ಪ್ರಸಹ್ಯ ವೀರೈರಭಿಗರ್ಹಣಂ ಚ ।</p>
<p class="Shlok">ಕೌತೂಹಲಾನ್ಮಾಂ ಯದಿ ರಾಕ್ಷಸೇಂದ್ರೋ</p>
<p class="Shlok">ದ್ರಷ್ಟುಂ ವ್ಯವಸ್ಯೇದಿತಿ ನಿಶ್ಚಿತಾರ್ಥಃ ॥</p>
<p class="Text"> ‘ಒಂದು ವೇಳೆ ರಾವಣನು ನನ್ನನ್ನು ನೋಡಲು ಕುತೂಹಲನಾಗಿರಲೂಬಹುದು’ ಎಂದು ನಿಶ್ಚಯಿಸಿ, ಹನುಮಂತನಿಗೆ ತನ್ನನ್ನು ಶತ್ರುವೀರರು ಕಟ್ಟಿರುವುದನ್ನೂ, ನಿಂದಿಸುವುದನ್ನೂ, ಇಷ್ಟವೇ ಆಯಿತು. ॥ 47 ॥</p>
<p class="Shlok-Number" id="toc_marker-54-47">ಶ್ಲೋಕ - 48</p>
<p class="Shlok">ಸ ಬದ್ಧಸ್ತೇನ ವಲ್ಕೇನ ವಿಮುಕ್ತೋಽಸ್ತ್ರೇಣ ವೀರ್ಯವಾನ್ ।</p>
<p class="Shlok">ಅಸ್ತ್ರಬಂಧಃ ಸ ಚಾನ್ಯಂ ಹಿ ನ ಬಂಧಮನುವರ್ತತೇ ॥</p>
<p class="Text"> ಮಹಾವೀರನಾದ ಹನುಮಂತನು ವಲ್ಕಲದ ನಾರುಗಳಿಂದ ಬಂಧಿಸಿದಾಕ್ಷಣವೇ, ಬ್ರಹ್ಮಾಸ್ತ್ರದಿಂದ ಬಿಡುಗಡೆ ಹೊಂದಿದನು. ಏಕೆಂದರೆ-ಬ್ರಹ್ಮಾಸ್ತ್ರವು ತನ್ನ ಮೇಲೆ ಇತರ ಯಾವುದೇ ಬಂಧನವನ್ನು ಸಹಿಸುವುದಿಲ್ಲ. ಅದರಿಂದ ಅದು ನಿಷ್ಕ್ರಿಯವಾಯಿತು.॥48॥</p>
<p class="Shlok-Number" id="toc_marker-54-48">ಶ್ಲೋಕ - 49</p>
<p class="Shlok">ಅಥೇಂದ್ರಜಿತ್ತು ದ್ರುಮಚೀರಬದ್ಧಂ </p>
<p class="Shlok"> ವಿಚಾರ್ಯ ವೀರಃ ಕಪಿಸತ್ತಮಂ ತಮ್ ।</p>
<p class="Shlok">ವಿಮುಕ್ತಮಸ್ತ್ರೇಣ ಜಗಾಮ ಚಿಂತಾಂ</p>
<p class="Shlok">ನಾನ್ಯೇನ ಬದ್ಧೋ ಹ್ಯನುವರ್ತತೇಽಸ್ತ್ರಮ್ ॥ 49 ॥</p>
<p class="Shlok-Number" id="toc_marker-54-49">ಶ್ಲೋಕ - 50</p>
<p class="Shlok">ಅಹೋ ಮಹತ್ ಕರ್ಮ ಕೃತಂ ನಿರರ್ಥಕಂ</p>
<p class="Shlok">ನ ರಾಕ್ಷಸೈರ್ಮಂತ್ರಗತಿರ್ವಿಮೃಷ್ಟಾ ।</p>
<p class="Shlok">ಪುನಶ್ಚ ನಾಸ್ತ್ರೇ ವಿಹತೇಸ್ತ್ರಮನ್ಯತ್</p>
<p class="Shlok">ಪ್ರವರ್ತತೇ ಸಂಶಯಿತಾಃ ಸ್ಮ ಸರ್ವೇ ॥ 50 ॥</p>
<p class="Text">ತನ್ನ ಅನುಯಾಯಿಗಳು ವಲ್ಕಲಗಳ ಹಗ್ಗಗಳಿಂದ ಕಟ್ಟಿಹಾಕಿದ ಈ ವಾನರೋತ್ತಮನು ಬ್ರಹ್ಮಾಸ್ತ್ರದ ಬಂಧನದಿಂದ ಬಿಡುಗಡೆಗೊಂಡಿರುವುದನ್ನು ಗಮನಿಸಿ, ವೀರನಾದ ಇಂದ್ರಜಿತುವು ಹೀಗೆ ವಿಚಾರ ಮಾಡತೊಡಗಿದನು - ‘‘ಇತರ ಸಾಧನಗಳಿಂದ ಬಂಧಿಸಿದಾಕ್ಷಣ ಬ್ರಹ್ಮಾಸ್ತ್ರವು ತನ್ನ ಬಂಧನದಿಂದ ಬಿಡುಗಡೆಗೊಳ್ಳುವುದು. ಅಯ್ಯೋ! ಮಹಾಕಾರ್ಯವು ನಿರರ್ಥಕವಾಗಿ ಹೋಯಿತಲ್ಲ! ಬ್ರಹ್ಮಾಸ್ತ್ರಮಂತ್ರ ಪದ್ಧತಿಯನ್ನು ಅರಿಯದ ರಾಕ್ಷಸರು ಹೀಗೆ ಮಾಡಿದ್ದಾರೆ. ಬ್ರಹ್ಮಾಸ್ತ್ರವು ಪ್ರಯೋಗಿಸಿದ ಬಳಿಕ ಬೇರೆ ಯಾವ ಅಸ್ತ್ರವೂ ಉಪಯೋಗಕ್ಕೆ ಬರುವುದಿಲ್ಲ. ಬ್ರಹ್ಮಾಸ್ತ್ರವನ್ನು ಪುನಃ ಪ್ರಯೋಗಿಸುವಂತೆಯೂ ಇಲ್ಲ. ಇದರಿಂದ ನಾವೆಲ್ಲರೂ ಮಹಾಸಂಕಟಕ್ಕೆ ಈಡಾಗಿದ್ದೇವೆ. ಎಲ್ಲಾದರೂ ಈ ಕಪಿಯು ಎದ್ದು ಬಿಟ್ಟರೆ ಏನು ಮಾಡುವುದು?’’ ॥ 49-50 ॥</p>
<p class="Shlok-Number" id="toc_marker-54-50">ಶ್ಲೋಕ - 51</p>
<p class="Shlok">ಅಸ್ತ್ರೇಣ ಹನುಮಾನ್ ಮುಕ್ತೋ ನಾತ್ಮಾನಮವಬುಧ್ಯತ ।</p>
<p class="Shlok">ಕೃಷ್ಯಮಾಣಸ್ತು ರಕ್ಷೋಭಿಸ್ತೈಶ್ಚ ಬಂಧೈರ್ನಿಪೀಡಿತಃ ॥</p>
<p class="Shlok-Number" id="toc_marker-54-51">ಶ್ಲೋಕ - 52</p>
<p class="Shlok">ಹನ್ಯಮಾನಸ್ತತಃ ಕ್ರೂರೈ ರಾಕ್ಷಸೈಃ ಕಾಷ್ಠಮುಷ್ಟಿಭಿಃ ।</p>
<p class="Shlok">ಸಮೀಪಂ ರಾಕ್ಷಸೇಂದ್ರಸ್ಯ ಪ್ರಾಕೃಷ್ಯತ ಸ ವಾನರಃ ॥</p>
<p class="Text">ಹನುಮಂತನು ಬ್ರಹ್ಮಾಸ್ತ್ರದಿಂದ ತಾನು ಬಿಡುಗಡೆ ಹೊಂದಿದ್ದರೂ ರಾಕ್ಷಸರಿಗೆ ತೋರ್ಪಡಿಸಲಿಲ್ಲ. ಕ್ರೂರರಾದ ರಾಕ್ಷಸರು ಅವನನ್ನು ಅತ್ತ-ಇತ್ತ ಸೆಳೆದಾಡುತ್ತಿದ್ದರು. (ಅವನು ಆ ಕಡೆ-ಈ ಕಡೆ ಹೊರಳುವಾಗ ಅವನಡಿಯಲ್ಲಿ ಬಿದ್ದು ಎಷ್ಟೋ ರಾಕ್ಷಸರು ಪುಡಿಯಾದರು.) ಹಗ್ಗಗಳಿಂದ ಬಿಗಿದು ಪೀಡಿಸುತ್ತಿದ್ದರು. ದೊಣ್ಣೆಗಳಿಂದಲೂ, ಮುಷ್ಟಿಗಳಿಂದಲೂ ಹೊಡೆಯುತ್ತಾ ರಾಕ್ಷಸೇಂದ್ರನಾದ ರಾವಣನ ಬಳಿಗೆ ಸೆಳೆದುಕೊಂಡು ಹೋದರು. (ರಾವಣನನ್ನು ನೋಡಬೇಕೆಂಬ ಉದ್ದೇಶದಿಂದ ರಾಕ್ಷಸರು ಕೊಡುತ್ತಿದ್ದ ಕಿರುಕುಳವನ್ನು ಹನುಮಂತನು ತಿಳಿದು, ತಿಳಿದು ಸಹಿಸುತ್ತಿದ್ದನು.) ॥ 51-52 ॥</p>
<p class="Shlok-Number" id="toc_marker-54-52">ಶ್ಲೋಕ - 53</p>
<p class="Shlok">ಅಥೇಂದ್ರಜಿತ್ತಂ ಪ್ರಸಮೀಕ್ಷ್ಯ ಮುಕ್ತಂ</p>
<p class="Shlok">ಅಸ್ತ್ರೇಣ ಬದ್ಧಂ ದ್ರುಮಚೀರಸೂತ್ರೈಃ ।</p>
<p class="Shlok">ವ್ಯದರ್ಶಯತ್ತತ್ರ ಮಹಾಬಲಂ ತಂ </p>
<p class="Shlok">ಹರಿಪ್ರವೀರಂ ಸಗಣಾಯ ರಾಜ್ಞೇ ॥</p>
<p class="Text">ಬಳಿಕ ಬ್ರಹ್ಮಾಸ್ತ್ರದಿಂದ ವಿಮುಕ್ತನಾಗಿದ್ದ, ಹಗ್ಗಗಳಿಂದ ಬಿಗಿಯಲ್ಪಟ್ಟಿದ್ದ, ಮಹಾಬಲನಾದ, ಕಪಿಶ್ರೇಷ್ಠನಾದ ಹನುಮಂತನನ್ನು ಇಂದ್ರಜಿತುವು ಪರಿವಾರದೊಡನೆ ಸಭಾಸ್ಥಾನದಲ್ಲಿ ಕುಳಿತಿದ್ದ ರಾವಣನಿಗೆ ‘ಇದೋ ಆ ಕಪಿಯು’ ಎಂದು ತೋರಿಸಿದನು. ॥ 53 ॥</p>
<p class="Shlok-Number" id="toc_marker-54-53">ಶ್ಲೋಕ - 54</p>
<p class="Shlok">ತಂ ಮತ್ತಮಿವ ಮಾತಂಗಂ ಬದ್ಧಂ ಕಪಿವರೋತ್ತಮಮ್ ।</p>
<p class="Shlok">ರಾಕ್ಷಸಾ ರಾಕ್ಷಸೇಂದ್ರಾಯ ರಾವಣಾಯ ನ್ಯವೇದಯನ್ ॥</p>
<p class="Text">ಬಂಧಿತನಾಗಿದ್ದ, ಮದಿಸಿದ ಆನೆಯಂತಿದ್ದ ಕಪಿಶ್ರೇಷ್ಠನಾದ ಹನುಮಂತನನ್ನು ನೋಡಿ ರಾಕ್ಷಸರು - ಅಶೋಕವನವನ್ನು ಧ್ವಂಸಮಾಡಿದ ಕಪಿಯು ಇವನೇ ಎಂದು ರಾವಣೇಶ್ವರನಲ್ಲಿ ನಿವೇದಿಸಿಕೊಂಡರು. ॥ 54 ॥</p>
<p class="Shlok-Number" id="toc_marker-54-54">ಶ್ಲೋಕ - 55</p>
<p class="Shlok">ಕೋಽಯಂ ಕಸ್ಯ ಕುತೋ ವಾತ್ರ ಕಿಂ ಕಾರ್ಯಂ ಕೋ ವ್ಯಪಾಶ್ರಯಃ ।</p>
<p class="Shlok">ಇತಿ ರಾಕ್ಷಸವೀರಾಣಾಂ ತತ್ರ ಸಂಜಜ್ಞಿರೇ ಕಥಾಃ ॥</p>
<p class="Text">ರಾಜಸಭೆಯಲ್ಲಿದ್ದ ರಾಕ್ಷಸವೀರರು ಆ ವಾನರನನ್ನು ನೋಡಿ, ಇವನಾರು? ಎಲ್ಲಿಂದ ಬಂದಿರುವನು? ಇವನು ಬಂದ ಕೆಲಸವೇನು? ಇವನಿಗೆ ಆಶ್ರಯದಾತರು ಯಾರು? ಎಂದು ಪರಸ್ಪರ ಮಾತನಾಡಿಕೊಳ್ಳುತ್ತಿದ್ದರು. ॥ 55 ॥ </p>
<p class="Shlok-Number" id="toc_marker-54-55">ಶ್ಲೋಕ - 56</p>
<p class="Shlok">ಹನ್ಯತಾಂ ದಹ್ಯತಾಂ ವಾಪಿ ಭಕ್ಷ್ಯತಾಮಿತಿ ಚಾಪರೇ ।</p>
<p class="Shlok">ರಾಕ್ಷಸಾಸ್ತತ್ರ ಸಂಕ್ರುದ್ಧಾಃ ಪರಸ್ಪರಮಥಾಬ್ರುವನ್ ॥</p>
<p class="Text"> ಹನುಮಂತನನ್ನು ನೋಡಿ ಕ್ರುದ್ಧರಾದ ಕೆಲವು ರಾಕ್ಷಸರು ‘ಈ ಕಪಿಯನ್ನು ಕೊಂದುಹಾಕಿರಿ, ಸುಟ್ಟು ಹಾಕಿರಿ, ತಿಂದು ಹಾಕಿರಿ’ ಎಂದು ಒಬ್ಬರು ಮತ್ತೊಬ್ಬರಿಗೆ ಹೇಳಿಕೊಂಡು ಕೂಗಾಡುತ್ತಿದ್ದರು. ॥ 56 ॥</p>
<p class="Shlok-Number" id="toc_marker-54-56">ಶ್ಲೋಕ - 57</p>
<p class="Shlok">ಅತೀತ್ಯ ಮಾರ್ಗಂ ಸಹಸಾ ಮಹಾತ್ಮಾ </p>
<p class="Shlok">ಸ ತತ್ರ ರಕ್ಷೋಽಧಿಪಪಾದಮೂಲೇ ।</p>
<p class="Shlok">ದದರ್ಶ ರಾಜ್ಞಃ ಪರಿಚಾರವೃದ್ಧಾನ್ </p>
<p class="Shlok">ಗೃಹಂ ಮಹಾರತ್ನವಿಭೂಷಿತಂ ಚ ॥</p>
<p class="Text">ಮಹಾತ್ಮನಾದ ಹನುಮಂತನು ಮಾರ್ಗವನ್ನು ದಾಟಿ ಮುಂದೆ ಹೋದ ನಂತರ, ಅಮೂಲ್ಯ ರತ್ನಗಳಿಂದ ಅಲಂಕೃತವಾಗಿದ್ದ, ರಾವಣನ ಸಭಾಭವನವನ್ನೂ, ಸಭೆಯಲ್ಲಿ ರಾಕ್ಷಸೇಶ್ವರನ ಪದತಲದಲ್ಲಿ ಕುಳಿತಿದ್ದ ವೃದ್ಧರಾದ ಅಮಾತ್ಯರನ್ನೂ ಒಮ್ಮೆ ಕಣ್ಣುಹಾಯಿಸಿ ನೋಡಿದನು. ॥ 57 ॥</p>
<p class="Shlok-Number" id="toc_marker-54-57">ಶ್ಲೋಕ - 58</p>
<p class="Shlok">ಸ ದದರ್ಶಮಹಾತೇಜಾ ರಾವಣಃ ಕಪಿಸತ್ತಮಮ್ ।</p>
<p class="Shlok">ರಕ್ಷೋಭಿರ್ವಿಕೃತಾಕಾರೈಃ ಕೃಷ್ಯಮಾಣಮಿತಸ್ತತಃ ॥</p>
<p class="Text">ಮಹಾತೇಜಸ್ವಿಯಾದ ರಾವಣನು ವಿಕಾರವಾದ ಆಕಾರಗಳನ್ನು ಹೊಂದಿದ್ದ ರಾಕ್ಷಸರಿಂದ ಸೆಳೆದಾಡಲ್ಪಡುತ್ತಿದ್ದ ಕಪಿಶ್ರೇಷ್ಠನಾದ ಹನುಮಂತನನ್ನು ನೋಡಿದನು. ॥ 58 ॥</p>
<p class="Shlok-Number" id="toc_marker-54-58">ಶ್ಲೋಕ - 59</p>
<p class="Shlok">ರಾಕ್ಷಸಾಧಿಪತಿಂ ಚಾಪಿ ದದರ್ಶ ಕಪಿಸತ್ತಮಃ ।</p>
<p class="Shlok">ತೇಜೋಬಲಸಮಾಯುಕ್ತಂ ತಪಂತಮಿವ ಭಾಸ್ಕರಮ್ ॥</p>
<p class="Text">ತೇಜಬಲ ಸಂಪನ್ನನಾಗಿದ್ದ, ಸೂರ್ಯನಂತೆ ವಿರಾಜಿಸುತ್ತಿದ್ದ ರಾಕ್ಷಸೇಶ್ವರನನ್ನು ಆ ಕಪಿಸತ್ತಮನು ನೋಡಿದನು. ॥ 59 ॥</p>
<p class="Shlok-Number" id="toc_marker-54-59">ಶ್ಲೋಕ - 60</p>
<p class="Shlok">ಸ ರೋಷಸಂವರ್ತಿತತಾಮ್ರದೃಷ್ಟಿಃ</p>
<p class="Shlok">ದಶಾನನಸ್ತಂ ಕಪಿಮನ್ವವೇಕ್ಷ್ಯ ।</p>
<p class="Shlok">ಅಥೋಪವಿಷ್ಟಾನ್ ಕುಲಶೀಲವೃದ್ಧಾನ್ </p>
<p class="Shlok">ಸಮಾದಿಶತ್ತಂ ಪ್ರತಿ ಮಂತ್ರಿಮುಖ್ಯಾನ್ ॥</p>
<p class="Text">ಕ್ರುದ್ಧನಾಗಿದ್ದ ರಾಕ್ಷಸನ ಕಣ್ಣುಗಳು ಕೆಂಡದಂತೆ ಕೆಂಪಾಗಿ ಸುತ್ತುತ್ತಿದ್ದವು. ಕಪಿಯನ್ನು ಒಮ್ಮೆ ದುರುಗಟ್ಟಿ ನೋಡಿ ರಾವಣನು ತನ್ನ ಸುತ್ತಲೂ ಕುಳಿತಿದ್ದ, ಸತ್ಕುಲಪ್ರಸೂತರಾದ, ಶೀಲವಂತರಾದ, ವೃದ್ಧರಾದ ಮಂತ್ರಿ ಮುಖ್ಯರಿಗೆ - ‘ಈತನನ್ನು ಚೆನ್ನಾಗಿ ವಿಚಾರಿಸಿಕೊಳ್ಳಿ’ ಎಂದು ಆಜ್ಞಾಪಿಸಿದನು. ॥ 60 ॥</p>
<p class="Shlok-Number" id="toc_marker-54-60">ಶ್ಲೋಕ - 61</p>
<p class="Shlok">ಯಥಾಕ್ರಮಂ ತೈಃ ಸ ಕಪಿರ್ವಿಪೃಷ್ಟಃ </p>
<p class="Shlok">ಕಾರ್ಯಾರ್ಥಮರ್ಥಸ್ಯ ಚ ಮೂಲಮಾದೌ ।</p>
<p class="Shlok">ನಿವೇದಯಾಮಾಸ ಹರೀಶ್ವರಸ್ಯ</p>
<p class="Shlok">ದೂತಃ ಸಕಾಶಾದಹಮಾಗತೋಽಸ್ಮಿ ॥</p>
<p class="Text">ರಾವಣನ ಅಪ್ಪಣೆಯಂತೆ ಮಂತ್ರಿಮಹೋದಯರು ಕಪಿವರನನ್ನು ಅನುಕ್ರಮವಾಗಿ ಪ್ರಶ್ನಿಸಲು ಉಪಕ್ರಮಿಸಿದರು - ‘ನೀನಾರು? ಇಲ್ಲಿಗೇಕೆ ಬಂದಿರುವೆ? ಯಾವ ಕಾರ್ಯಕ್ಕಾಗಿ ಬಂದಿರುವೆ?’ ಎಂದು ಪ್ರಶ್ನಿಸಿದಾಗ, ಹನುಮಂತನು - ‘ವಾನರ ಪ್ರಭುವಾದ ಸುಗ್ರೀವನಿಂದ ಕಳಿಸಿಕೊಟ್ಟು ಬಂದಿರುವ ದೂತನು ನಾನು’ ಎಂದು ಉತ್ತರಿಸಿದನು. ॥ 61 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಅಷ್ಟಚತ್ವಾರಿಂಶಃ ಸರ್ಗಃ ॥ 48 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ನಲವತ್ತೆಂಟನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-55">ನಲವತ್ತೊಂಭತ್ತನೆಯ ಸರ್ಗ</p>
<p class="Sub-Heading">ರಾವಣನ ಪ್ರಭಾಯುಕ್ತವಾದ ಮಖವನ್ನು ನೋಡಿ ಹನುಮಂತನು ಆಶ್ಚರ್ಯಪಟ್ಟಿದ್ದು </p>
<p class="Shlok-Number" id="toc_marker-55-1">ಶ್ಲೋಕ - 1</p>
<p class="Shlok">ತತಃ ಸ ಕರ್ಮಣಾ ತಸ್ಯ ವಿಸ್ಮಿತೋ ಭೀಮವಿಕ್ರಮಃ ।</p>
<p class="Shlok">ಹನುಮಾನ್ ರೋಷತಾಮ್ರಾಕ್ಷೋ ರಕ್ಷೋಽಧಿಪಮವೈಕ್ಷತ ॥</p>
<p class="Text">ಭಯಂಕರ ಪರಾಕ್ರಮಿಯಾದ ಹನುಮಂತನು ರಾವಣನ ವಂಚನೆಯ ಕೃತ್ಯವನ್ನು ನೋಡಿ ಆಶ್ಚರ್ಯಪಟ್ಟನು<span class="char-style-override-6">*</span>. ಕ್ರೋಧದಿಂದ ಕಣ್ಣು ಕೆಂಪಗಾಗಿಸಿ<span class="char-style-override-6">**</span> ಆ ರಾವಣನನ್ನು ನೋಡಿದನು. ॥ 1 ॥</p>
<p class="Footnotes"> .*	ರಾವಣನು ಇಂದ್ರಜಿತುವಿನ ಮೂಲಕ ತನ್ನನ್ನು ಬಂಧಿಸಿ ಸಭೆಗೆ ಕರೆಸಿಕೊಂಡ ಬಗ್ಗೆ ಆಶ್ಚರ್ಯವಾಯಿತು. </p>
<p class="Footnotes">**	ರಾವಣನು ಸೀತಾದೇವಿಯನ್ನು ಕದ್ದು ತಂದುದಕ್ಕಾಗಿ, ಅಶೋಕವನದಲ್ಲಿ ಅವಳನ್ನು ಬೆದರಿಸಿದ್ದಕ್ಕಾಗಿ ಹನುಮಂತನು ಕಣ್ಣುಗಳನ್ನು ಕೆಂಪಾಗಿಸಿ ಕ್ರುದ್ಧನಾದುದು.</p>
<p class="Shlok-Number" id="toc_marker-55-2">ಶ್ಲೋಕ - 2</p>
<p class="Shlok">ಭ್ರಾಜಮಾನಂ ಮಹಾರ್ಹೇಣ ಕಾಂಚನೇನ ವಿರಾಜತಾ ।</p>
<p class="Shlok">ಮುಕ್ತಾಜಾಲಾವೃತೇನಾಥ ಮಕುಟೇನ ಮಹಾದ್ಯುತಿಮ್ ॥</p>
<p class="Text">ಆಗ ರಾವಣನು ಅತಿಶಯವಾದ ಕಾಂತಿಯಿಂದ ಬೆಳಗುತ್ತಿದ್ದನು. ಮಹಾಮೌಲ್ಯದ, ಸುವರ್ಣಮಯವಾದ, ಮುತ್ತುಗಳ ಗೊಂಚಲುಗಳಿಂದ ಸಮಾವೃತವಾಗಿದ್ದ ಕಿರೀಟವನ್ನು ಧರಿಸಿದ್ದನು. ॥ 2 ॥</p>
<p class="Shlok-Number" id="toc_marker-55-3">ಶ್ಲೋಕ - 3</p>
<p class="Shlok">ವಜ್ರಸಂಯೋಗಸಂಯುಕ್ತೈರ್ಮಹಾರ್ಹಮಣಿವಿಗ್ರಹೈಃ ।</p>
<p class="Shlok">ಹೈಮೈರಾಭರಣೈಶ್ಚಿತ್ರೈರ್ಮನಸೇವ ಪ್ರಕಲ್ಪಿತೈಃ ॥</p>
<p class="Text">ಸುವರ್ಣಮಯವಾದ ಆಭರಣಗಳನ್ನು ತೊಟ್ಟಿದ್ದನು. ಆ ಆಭರಣಗಳಲ್ಲಿ ಸಾಣೆಹಿಡಿದ ವಜ್ರಗಳಿಂದಲೂ, ಮಹಾಮೌಲ್ಯದ ಮಣಿಗಳಿಂದಲೂ, ಕೆಲವು ಬರೀ ಚಿನ್ನದಿಂದಲೂ ಮಾಡಲ್ಪಟ್ಟು, ಎಲ್ಲವೂ ಮನಸ್ಸಿನ ಸಂಕಲ್ಪದಿಂದಲೇ ನಿರ್ಮಿಸಲ್ಪಟ್ಟಿರುವೆಯೋ ಎಂಬಂತೆ ಚಿತ್ರ-ವಿಚಿತ್ರವಾದ ಭೂಷಣಗಳಿಂದ ಅಲಂಕೃತನಾಗಿದ್ದನು. ॥ 3 ॥</p>
<p class="Shlok-Number" id="toc_marker-55-4">ಶ್ಲೋಕ - 4</p>
<p class="Shlok">ಮಹಾರ್ಹಕ್ಷೌಮಸಂವೀತಂ ರಕ್ತಚಂದನರೂಷಿತಮ್ ।</p>
<p class="Shlok">ಸ್ವನುಲಿಪ್ತಂ ವಿಚಿತ್ರಾಭಿರ್ವಿವಿಧಾಭಿಶ್ಚ ಭಕ್ತಿಭಿಃ ॥</p>
<p class="Text">ಅವನು ಬೆಲೆ ಕಟ್ಟಲು ಸಾಧ್ಯವಿಲ್ಲದ ಪಟ್ಟವಸ್ತ್ರವನ್ನುಟ್ಟಿದ್ದನು. ರಕ್ತಚಂದನವನ್ನು ಪೂಸಿಕೊಂಡಿದ್ದನು. ವಿಚಿತ್ರವಾದ, ವಿಧ-ವಿಧವಾದ ಕಸ್ತೂರೀ, ಗೋರೋಚನಾದಿ ಸುಗಂಧ ದ್ರವ್ಯಗಳಿಂದಲೂ, ಹತ್ತು ತಲೆಗಳಲ್ಲಿಯೂ ಸುಂದರವಾದ ತ್ರಿಪುಂಡ್ರಗಳಿಂದ ಅಲಂಕೃತನಾಗಿದ್ದನು. ॥ 4 ॥</p>
<p class="Shlok-Number" id="toc_marker-55-5">ಶ್ಲೋಕ - 5</p>
<p class="Shlok">ವಿವೃತೈರ್ದರ್ಶನೀಯೈಶ್ಚ ರಕ್ತಾಕ್ಷೈರ್ಭೀಮದರ್ಶನೈಃ ।</p>
<p class="Shlok">ದೀಪ್ತತೀಕ್ಷ್ಣ ಮಹಾದಂಷ್ಟ್ರೈಃ ಪ್ರಲಂಬದಶನಚ್ಛದೈಃ ॥</p>
<p class="Shlok-Number" id="toc_marker-55-6">ಶ್ಲೋಕ - 6</p>
<p class="Shlok">ಶಿರೋಭಿರ್ದಶಭಿರ್ವೀರಂ ಭ್ರಾಜಮಾನಂ ಮಹೌಜಸಮ್ ।</p>
<p class="Shlok">ನಾನಾವ್ಯಾಲಸಮಾಕೀರ್ಣೈಃ ಶಿಖರೈರಿವ ಮಂದರಮ್ ॥</p>
<p class="Text">ಅವನ ಕಣ್ಣುಗಳು ವಿಶಾಲವಾಗಿದ್ದುದರಿಂದ ದರ್ಶನೀಯವಾಗಿದ್ದವು. ಕೆಂಪಾಗಿದ್ದುದರಿಂದ ವಿಚಿತ್ರವೂ ಭಯಂಕರವಾಗಿಯೂ ಕಾಣುತ್ತಿದ್ದವು. ಅವನ ಕೊರೆ ದಾಡೆಗಳು ಪ್ರಕಾಶಮಾನವಾಗಿ ತೀಕ್ಷ್ಣವಾಗಿ ಹೊಳೆಯುತ್ತಿದ್ದವು. ತುಟಿಗಳು ಜೋಲಾಡುತ್ತಿದ್ದವು. ಬಗೆ-ಬಗೆಯ ದುಷ್ಟಮೃಗಗಳಿಂದ ವ್ಯಾಪ್ತವಾದ ಶಿಖರಗಳಿಂದ ಕೂಡಿರುವ ಮಂದರ ಪರ್ವತದಂತೆ ಮಹಾತೇಜಸ್ವಿಯಾದ ರಾವಣನು ಹತ್ತು ತಲೆಗಳಿಂದ ಪ್ರಕಾಶಿಸುತ್ತಿದ್ದನು. ॥ 5-6 ॥</p>
<p class="Shlok-Number" id="toc_marker-55-7">ಶ್ಲೋಕ - 7</p>
<p class="Shlok">ನೀಲಾಂಜನಚಯಪ್ರಖ್ಯಂ ಹಾರೇಣೋರಸಿ ರಾಜತಾ ।</p>
<p class="Shlok">ಪೂರ್ಣಚಂದ್ರಾಭವಕೇಣ ಸಬಲಾಕಮಿವಾಂಬುದಮ್ ॥</p>
<p class="Text">ಅವನ ಶರೀರವು ಕಾಡಿಗೆಯ ಬೆಟ್ಟದಂತೆ ಇತ್ತು. ವಕ್ಷಸ್ಥಳದಲ್ಲಿ ಮಿರಮಿರನೆ ಹೊಳೆಯುತ್ತಿದ್ದ ರತ್ನಹಾರಗಳಿಂದ ಶೋಭಿಸುತ್ತಿದ್ದನು. ಅವನು ಧರಿಸಿದ್ದ ಪೂರ್ಣಚಂದ್ರನಂತೆ ಕಾಂತಿಯುಕ್ತವಾದ ರತ್ನಹಾರಗಳು ಕಪ್ಪಾದ ಮೋಡಗಳಿಂದ ಆವೃತವಾದ ಆಕಾಶದಲ್ಲಿ ಹಾರುತ್ತಿದ್ದ ಕೊಕ್ಕರೆಗಳಂತೆ ಪ್ರಕಾಶಿಸುತ್ತಿದ್ದವು. ॥ 7 ॥</p>
<p class="Shlok-Number" id="toc_marker-55-8">ಶ್ಲೋಕ - 8</p>
<p class="Shlok">ಬಾಹುಭಿರ್ಬದ್ಧ ಕೇಯೂರೈಶ್ಚಂದನೋತ್ತಮರೂಷಿತೈಃ ।</p>
<p class="Shlok">ಭ್ರಾಜಮಾನಾಂಗದೈಃ ಪೀನೈಃ ಪಂಚಶೀರ್ಷೈರಿವೋರಗೈಃ ॥</p>
<p class="Text"> ಅವನ ತೋಳುಗಳು ಭುಜಕೀರ್ತಿಗಳಿಂದ ಅಲಂಕೃತವಾಗಿದ್ದು, ಉತ್ತಮವಾದ ಚಂದನದಿಂದ ಲೇಪಿತವಾಗಿದ್ದವು. ಜಾಜ್ವಲ್ಯಮಾನವಾದ ತೋಳುಬಂದಿಗಳಿಂದ ಯುಕ್ತವಾಗಿದ್ದ ರಾವಣನ ದಪ್ಪವಾದ ತೋಳುಗಳು ಐದು ಹೆಡೆಗಳುಳ್ಳ ಸರ್ಪದಂತೆ ಕಾಣುತ್ತಿದ್ದವು. ॥ 8 ॥</p>
<p class="Shlok-Number" id="toc_marker-55-9">ಶ್ಲೋಕ - 9</p>
<p class="Shlok">ಮಹತಿ ಸ್ಫಾಟಿಕೇ ಚಿತ್ರೇ ರತ್ನಸಂಯೋಗಸಂಸ್ಕೃತೇ ।</p>
<p class="Shlok">ಉತ್ತಮಾಸ್ತರಣಾಸ್ತೀರ್ಣೇ ಸೂಪವಿಷ್ಟಂ ವರಾಸನೇ ॥</p>
<p class="Text">ಆಗ ರಾವಣನು ಶ್ರೇಷ್ಠವಾದ ಸಿಂಹಾಸನ ದಲ್ಲಿ ಹಾಯಾಗಿ ಕುಳಿತಿದ್ದನು. ಅದು ಸ್ಫಟಿಕದ್ದಾಗಿದ್ದು, ರತ್ನಗಳಿಂದ ಚಿತ್ರಿತವಾಗಿ ಆಶ್ಚರ್ಯಕರವಾಗಿ ನಿರ್ಮಿಸಲ್ಪಟ್ಟಿತ್ತು. ಆ ಸಿಂಹಾಸನಕ್ಕೆ ಉತ್ತಮವಾದ ರತ್ನಗಂಬಳಿಯ ಮೇಲು ಹೊದಿಕೆಯಿತ್ತು. ॥ 9 ॥</p>
<p class="Shlok-Number" id="toc_marker-55-10">ಶ್ಲೋಕ - 10</p>
<p class="Shlok">ಅಲಂಕೃತಾಭಿರತ್ಯರ್ಥಂ ಪ್ರಮದಾಭಿಃ ಸಮಂತತಃ ।</p>
<p class="Shlok">ವಾಲವ್ಯಜನಹಸ್ತಾಭಿರಾರಾತ್ ಸಮುಪಸೇವಿತಮ್ ॥</p>
<p class="Text">ಅತಿಶಯವಾಗಿ ಅಲಂಕರಿಸಿಕೊಂಡ ಪ್ರಮದೆಯರು ಚಾಮರಗಳನ್ನು ಹಿಡಿದುಕೊಂಡು ರಾವಣನ ಸಮೀಪದಲ್ಲಿ ನಿಂತುಕೊಂಡು ಗಾಳಿ ಬೀಸುತ್ತಿದ್ದರು. ॥ 10 ॥</p>
<p class="Shlok-Number" id="toc_marker-55-11">ಶ್ಲೋಕ - 11</p>
<p class="Shlok">ದುರ್ಧರೇಣ ಪ್ರಹಸ್ತೇನ ಮಹಾಪಾರ್ಶ್ವೇನ ರಕ್ಷಸಾ ।</p>
<p class="Shlok">ಮಂತ್ರಿಭಿರ್ಮಂತ್ರತತ್ತ್ವಜ್ಞೈರ್ನಿಕುಂಭೇನ ಚ ಮಂತ್ರಿಣಾ ॥</p>
<p class="Shlok-Number" id="toc_marker-55-12">ಶ್ಲೋಕ - 12</p>
<p class="Shlok">ಉಪೋಪವಿಷ್ಟಂ ರಕ್ಷೋಭಿಶ್ಚತುರ್ಭಿರ್ಬಲದರ್ಪಿತೈಃ ।</p>
<p class="Shlok">ಕೃತ್ಸ್ನಂ ಪರಿವೃತಂ ಲೋಕಂ ಚತುರ್ಭಿರಿವ ಸಾಗರೈಃ ॥</p>
<p class="Text">ರಾಜ್ಯಶಾಸ್ತ್ರವನ್ನು ಚೆನ್ನಾಗಿ ತಿಳಿದಿದ್ದವರೂ, ಬಲದರ್ಪಿತರೂ ಆದ ದುರ್ಧರ, ಪ್ರಹಸ್ತ, ಮಹಾಪಾರ್ಶ್ವ, ನಿಕುಂಭ ಮೊದಲಾದ ನಾಲ್ಕು ಮಂತ್ರಿಗಳು ಅವನ ಸುತ್ತಲೂ ಕುಳಿತಿದ್ದರು. ಆ ನಾಲ್ಕು ಸಚಿವರಿಂದ ಪರಿವೃತನಾಗಿ ಹಾಯಾಗಿ ಆಸೀನನಾಗಿದ್ದ ರಾವಣನು ನಾಲ್ಕು ಸಮುದ್ರಗಳಿಂದ ಪರಿವೃತವಾದ ಭೂಮಂಡಲದಂತೆ ಒಪ್ಪುತ್ತಿದ್ದನು. ॥ 11-12 ॥</p>
<p class="Shlok-Number" id="toc_marker-55-13">ಶ್ಲೋಕ - 13</p>
<p class="Shlok">ಮಂತ್ರಿಭಿರ್ಮಂತ್ರತತ್ತ್ವಜ್ಞೈರನ್ಯೈಶ್ಚ ಶುಭಬುದ್ಧಿಭಿಃ ।</p>
<p class="Shlok">ಅನ್ವಾಸ್ಯಮಾನಂ ಸಚಿವೈಃ ಸುರೈರಿವ ಸುರೇಶ್ವರಮ್ ॥</p>
<p class="Text">ಮಂತ್ರ ತತ್ತ್ವಜ್ಞರಾದ ಸಮರ್ಥರಾದವರೂ, ತನ್ನ ಒಳಿತನ್ನೇ ಬಯಸುವವರೂ ಆದ ಮಂತ್ರಿಗಳಿಂದ ಹಾಗೂ ಇತರ ರಾಕ್ಷಸರಿಂದಲೂ ಸೇವಿತನಾದ ರಾವಣನು, ದೇವತೆಗಳಿಂದ ಸೇವಿತನಾದ ದೇವೇಂದ್ರನಂತೆ ಶೋಭಿಸುತ್ತಿದ್ದನು. ॥ 13 ॥</p>
<p class="Shlok-Number" id="toc_marker-55-14">ಶ್ಲೋಕ - 14</p>
<p class="Shlok">ಅಪಶ್ಯದ್ರಾಕ್ಷಸಪತಿಂ ಹನುಮಾನತಿತೇಜಸಮ್ ।</p>
<p class="Shlok">ವಿಷ್ಠಿ ತಂ ಮೇರುಶಿಖರೇ ಸತೋಯಮಿವ ತೋಯದಮ್ ॥</p>
<p class="Text">ಮೇರು ಪರ್ವತದ ಶಿಖರದ ಮೇಲೆ ದಟ್ಟವಾಗಿ ಕವಿದಿರುವ, ನೀರಿನಿಂದ ಪೂರ್ಣವಾದ ಕಾರ್ಮುಗಿಲಿನಂತೆ ಕಾಣುತ್ತಿದ್ದ ಮಹಾತೇಜಸ್ವಿಯಾದ ರಾಕ್ಷಸೇಶ್ವರನನ್ನು ಹನುಮಂತನು ನೋಡಿದನು. ॥ 14 ॥</p>
<p class="Shlok-Number" id="toc_marker-55-15">ಶ್ಲೋಕ - 15</p>
<p class="Shlok">ಸ ತೈಃ ಸಂಪೀಡ್ಯಮಾನೋಽಪಿ ರಕ್ಷೋಭಿರ್ಭೀಮವಿಕ್ರಮೈಃ ।</p>
<p class="Shlok">ವಿಸ್ಮಯಂ ಪರಮಂ ಗತ್ವಾ ರಕ್ಷೋಽಧಿಪಮವೈಕ್ಷತ ॥</p>
<p class="Text">ಆಗ ಭಯಂಕರ ಪರಾಕ್ರಮಿಗಳಾದ ರಾಕ್ಷಸರು ಎಡೆಬಿಡದೆ ಬಹಳವಾಗಿ ಪೀಡಿಸುತ್ತಿದ್ದರೂ ಹನುಮಂತನು ರಾವಣೇಶ್ವರನನ್ನು ಎವೆಯಿಕ್ಕದೆ ನೋಡುತ್ತಲೇ ಇದ್ದನು. ॥ 15 ॥</p>
<p class="Shlok-Number" id="toc_marker-55-16">ಶ್ಲೋಕ - 16</p>
<p class="Shlok">ಭ್ರಾಜಮಾನಂ ತತೋ ದೃಷ್ಟ್ವಾ ಹನುಮಾನ್ ರಾಕ್ಷಸೇಶ್ವರಮ್ ।</p>
<p class="Shlok">ಮನಸಾ ಚಿಂತಯಾಮಾಸ ತೇಜಸಾ ತಸ್ಯ ಮೋಹಿತಃ ॥</p>
<p class="Text">ಜಾಜ್ವಲ್ಯಮಾನವಾಗಿ ಪ್ರಕಾಶಿಸುತ್ತಿದ್ದ ರಾಕ್ಷಸೇಶ್ವರನನ್ನು ನೋಡುತ್ತಾ ಅವನ ತೇಜಸ್ಸಿನಿಂದ ಆಕರ್ಷಿತನಾದ ಹನುಮಂತನು ಮನಸ್ಸಿನಲ್ಲೇ ಅಂದುಕೊಂಡನು. ॥ 16 ॥</p>
<p class="Shlok-Number" id="toc_marker-55-17">ಶ್ಲೋಕ - 17</p>
<p class="Shlok">ಅಹೋ ರೂಪಮಹೋ ಧೈರ್ಯಮಹೋ ಸತ್ತ್ವಮಹೋದ್ಯುತಿಃ ।</p>
<p class="Shlok">ಅಹೋ ರಾಕ್ಷಸರಾಜಸ್ಯ ಸರ್ವಲಕ್ಷಣಯುಕ್ತತಾ ॥</p>
<p class="Text">ಆಹಾ! ರಾವಣನ ಈ ರೂಪವು ಅತ್ಯದ್ಭುತವು. ಧೈರ್ಯವು ನಿರುಪಮಾನವು. ಸತ್ತ್ವವು ಪ್ರಶಂಸಾರ್ಹವು. ತೇಜಸ್ಸು ಅಸದೃಶವು. ನಿಜವಾಗಿ ಈ ರಾಕ್ಷಸರಾಜನು ಸರ್ವಲಕ್ಷಣ ಸಂಪನ್ನನಾಗಿರುವನು. ॥ 17 ॥</p>
<p class="Shlok-Number" id="toc_marker-55-18">ಶ್ಲೋಕ - 18</p>
<p class="Shlok">ಯದ್ಯಧರ್ಮೋ ನ ಬಲವಾನ್ ಸ್ಯಾದಯಂ ರಾಕ್ಷಸೇಶ್ವರಃ ।</p>
<p class="Shlok">ಸ್ಯಾದಯಂ ಸುರಲೋಕಸ್ಯ ಸಶಕ್ರಸ್ಯಾಪಿ ರಕ್ಷಿತಾ ॥</p>
<p class="Text">ಈ ರಾಕ್ಷಸೇಶ್ವರನಲ್ಲಿ ಅಧರ್ಮಾಚರಣೆಯು ಪ್ರಬಲವಾಗಿರದಿದ್ದರೆ ಇವನು ನಿಜವಾಗಿ ದೇವೇಂದ್ರನಿಂದೊಡಗೂಡಿದ ಸುರಲೋಕವನ್ನು ರಕ್ಷಿಸುವ ಸಾಮರ್ಥ್ಯವನ್ನು ಹೊಂದಿರುವನು. ॥ 18 ॥</p>
<p class="Shlok-Number" id="toc_marker-55-19">ಶ್ಲೋಕ - 19</p>
<p class="Shlok">ಅಸ್ಯ ಕ್ರೂರೈರ್ನ್ಯಶಂಸೈಶ್ಚ ಕರ್ಮಭಿರ್ಲೋಕಕುತ್ಸಿತೈಃ ।</p>
<p class="Shlok">ತೇನ ಬಿಭ್ಯತಿ ಖಲ್ವಸ್ಮಾತ್ ಲೋಕಾಃ ಸಾಮರದಾನವಾಃ ॥</p>
<p class="Text">ಕ್ರೂರನೂ, ಹಿಂಸಾತ್ಮಕನೂ, ಲೋಕನಿಂದಿತನೂ ಆದ ಇವನ ಅಧರ್ಮ ಕೃತ್ಯಗಳಿಂದ, ಸುರಾ-ಸುರರು ಒಡಗೊಂಡ ಎಲ್ಲ ಲೋಕಗಳು ಇವನಿಗೆ ಭಯಗೊಳ್ಳುತ್ತಿವೆ. ॥ 19 ॥</p>
<p class="Shlok-Number" id="toc_marker-55-20">ಶ್ಲೋಕ - 20</p>
<p class="Shlok">ಅಯಂ ಹ್ಯುತ್ಸಹತೇ ಕ್ರುದ್ಧಃ ಕರ್ತುಮೇಕಾರ್ಣವಂ ಜಗತ್ ।</p>
<p class="Shlok">ಇತಿ ಚಿಂತಾಂ ಬಹುವಿಧಾಮಕರೋನ್ಮತಿಮಾನ್ ಕಪಿಃ ।</p>
<p class="Shlok">ದೃಷ್ಟ್ವಾ ರಾಕ್ಷಸರಾಜಸ್ಯ ಪ್ರಭಾವಮಮಿತೌಜಸಃ ॥</p>
<p class="Text">ಇವನು ಕ್ರುದ್ಧನಾದರೆ ಸಮಸ್ತ ಜಗತ್ತನ್ನು ಸಮುದ್ರದಲ್ಲಿ ಮುಳುಗಿಸಿ ಪ್ರಳಯವನ್ನು ಸೃಷ್ಟಿಸಲು ಸಮರ್ಥನಾಗಿದ್ದಾನಲ್ಲಾ! ಭಾರೀ ಪರಾಕ್ರಮಶಾಲಿಯಾದ ರಾವಣನ ಪ್ರಭಾವವನ್ನು ಗ್ರಹಿಸಿ, ಬುದ್ಧಿಶಾಲಿಯಾದ ಹನುಮಂತನು ಹೀಗೆ ಚಿಂತಿಸಿದನು. ॥ 20 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಏಕೋನಪಂಚಾಶಃ ಸರ್ಗಃ ॥ 49 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ನಲವತ್ತೊಂಭತ್ತನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-56">ಐವತ್ತನೆಯ ಸರ್ಗ</p>
<p class="Sub-Heading">ರಾವಣನು ಪ್ರಹಸ್ತನ ಮೂಲಕ ಹನುಮಂತನು ಲಂಕೆಗೆ ಬಂದುದರ ಕಾರಣವನ್ನು ಪ್ರಶ್ನಿಸಿದುದು, ತಾನು ಶ್ರೀರಾಮನ ದೂತನೆಂದು ಹನುಮಂತನು ಹೇಳಿದುದು</p>
<p class="Shlok-Number" id="toc_marker-56-1">ಶ್ಲೋಕ - 1</p>
<p class="Shlok">ತಮುದ್ವೀಕ್ಷ್ಯ ಮಹಾಬಾಹುಃ ಪಿಂಗಾಕ್ಷಂ ಪುರತಃ ಸ್ಥಿತಮ್ ।</p>
<p class="Shlok">ರೋಷೇಣ ಮಹತಾವಿಷ್ಟೋ ರಾವಣೋ ಲೋಕರಾವಣಃ ॥</p>
<p class="Text">ಮಹಾಬಾಹುವೂ, ಲೋಕಕಂಟಕನೂ ಆದ ರಾವಣನು ತನ್ನ ಮುಂಭಾಗದಲ್ಲಿಯೇ ನಿಂತಿದ್ದ ಕಂದು ಬಣ್ಣದ ಕಣ್ಣುಗಳಿಂದ ಕೂಡಿದ ಹನುಮಂತನನ್ನು ಪರಿಶೀಲಿಸುತ್ತಾ ನೋಡಿ ಕೋಪೋದ್ರಿಕ್ತನಾದನು. ॥ 1 ॥</p>
<p class="Shlok-Number" id="toc_marker-56-2">ಶ್ಲೋಕ - 2</p>
<p class="Shlok">ಶಂಕಾಹತಾತ್ಮಾ ದಧ್ಯೌ ಸ ಕಪೀಂದ್ರಂ ತೇಜಸಾವೃತಮ್ ।</p>
<p class="Shlok">ಕಿಮೇಷ ಭಗವಾನ್ನಂದೀ ಭವೇತ್ ಸಾಕ್ಷಾದಿಹಾಗತಃ ॥</p>
<p class="Shlok-Number" id="toc_marker-56-3">ಶ್ಲೋಕ - 3</p>
<p class="Shlok">ಯೇನ ಶಪ್ತೋಽಸ್ಮಿ ಕೈಲಾಸೇ ಮಯಾ ಸಂಚಾಲಿತೇ ಪುರಾ ।</p>
<p class="Shlok">ಸೋಽಯಂ ವಾನರಮೂರ್ತಿಃ ಸ್ಯಾತ್ ಕಿಂಸ್ವಿದ್ಬಾಣೋಽಪಿ ವಾಸುರಃ ॥</p>
<p class="Text">ಮಹಾತೇಜಸ್ಸಿನಿಂದ ಪ್ರಕಾಶಿಸುತ್ತಿರುವ ಕಪಿವರನನ್ನು ನೋಡಿ, ಸಂಶಯಚಿತ್ತನಾಗಿ ಇಂತು ಆಲೋಚಿಸಿದನು - ‘‘ಹಿಂದೊಮ್ಮೆ ನಾನು ಕೈಲಾಸಪರ್ವತವನ್ನು ಕದಲಿಸಿದಾಗ ನಂದಿಯನ್ನು ಕಪಿಯೆಂದು ಹಾಸ್ಯಮಾಡಿದ್ದೆನು. ಆಗ ಕುಪಿತನಾದ ನಂದೀಶ್ವರನು ‘ಕಪಿಯಿಂದಲೇ ನೀನು ವಿನಾಶ ಹೊಂದುವೆ’ ಎಂದು ಶಾಪವನ್ನಿತ್ತಿದ್ದನು. ಈಗ ಆ ನಂದಿಯೇ ಈ ರೂಪದಿಂದ ಪ್ರತ್ಯಕ್ಷವಾಗಿ ಇಲ್ಲಿಗೆ ಬಂದಿರುವನೇ? ಅಥವಾ ಬಾಣಾಸುರನೇನಾದರೂ ಕಪಿರೂಪವನ್ನು ಧರಿಸಿ ಬಂದಿರುವನೇ? ॥ 2-3 ॥</p>
<p class="Shlok-Number" id="toc_marker-56-4">ಶ್ಲೋಕ - 4</p>
<p class="Shlok">ಸ ರಾಜಾ ರೋಷತಾಮ್ರಾಕ್ಷಃ ಪ್ರಹಸ್ತಂ ಮಂತ್ರಿಸತ್ತಮಮ್ ।</p>
<p class="Shlok">ಕಾಲಯುಕ್ತಮುವಾಚೇದಂ ವಚೋ ವಿಪುಲಮರ್ಥವತ್ ॥</p>
<p class="Text">ಹೀಗೆ ಯೋಚಿಸುತ್ತಾ ಕೋಪದಿಂದ ಕೆಂಗಣ್ಣನಾಗಿದ್ದ ರಾಕ್ಷಸ ರಾಜನು ಅಮಾತ್ಯಶ್ರೇಷ್ಠನಾದ ಪ್ರಹಸ್ತನನ್ನು ನೋಡಿ, ಸಂದರ್ಭೋಚಿತವಾದ, ಅನೇಕಾರ್ಥಗಳುಳ್ಳ ಮಾತನ್ನು ಹೇಳಿದನು - ॥ 4 ॥</p>
<p class="Shlok-Number" id="toc_marker-56-5">ಶ್ಲೋಕ - 5</p>
<p class="Shlok">ದುರಾತ್ಮಾ ಪೃಚ್ಛ್ಯತಾಮೇಷ ಕುತಃ ಕಿಂ ವಾಸ್ಯ ಕಾರಣಮ್ ।</p>
<p class="Shlok">ವನಭಂಗೇ ಚ ಕೋಽಸ್ಯಾರ್ಥೋ ರಾಕ್ಷಸೀನಾಂ ಚ ತರ್ಜನೇ ॥</p>
<p class="Shlok-Number" id="toc_marker-56-6">ಶ್ಲೋಕ - 6</p>
<p class="Shlok">ಮತ್ಪುರೀಮಪ್ರಧೃಷ್ಯಾಂ ವಾ ಗಮನೇ ಕಿಂ ಪ್ರಯೋಜನಮ್ ।</p>
<p class="Shlok">ಆಯೋಧನೇ ವಾ ಕಿಂ ಕಾರ್ಯಂ ಪೃಚ್ಛ್ಯತಾಮೇಷ ದುರ್ಮತಿಃ ॥</p>
<p class="Text">ಮಹಾಮಾತ್ಯನೇ! ‘‘ಈ ದುಷ್ಟನು ಎಲ್ಲಿಂದ ಬಂದವನು? ಇಲ್ಲಿಗೆ ಬರಲು ಕಾರಣವೇನು? ಉದ್ಯಾನವನ್ನು ನಾಶಮಾಡಿದ್ದು ಯಾವ ಪ್ರಯೋಜನಕ್ಕಾಗಿ? ರಾಕ್ಷಸಿಯರನ್ನು ಭಯಪಡಿಸಿದುದು ಏಕೆ? ಯಾರಿಂದಲೂ ಎದುರಿಸಲು ಅಸಾಧ್ಯವಾದ, ದುರ್ಭೇದ್ಯವಾದ ನನ್ನ ಪಟ್ಟಣಕ್ಕೆ ಬಂದುದೇಕೆ? ಕಿಂಕರಾದಿ ರಾಕ್ಷಸರೊಡನೆ ಯುದ್ಧ ಮಾಡಿದ ಉದ್ದೇಶವೇನು? ಇವೇ ಮುಂತಾಗಿ ಈ ವಾನರನಲ್ಲಿ ಕೇಳು.’’ ॥ 5-6 ॥</p>
<p class="Shlok-Number" id="toc_marker-56-7">ಶ್ಲೋಕ - 7</p>
<p class="Shlok">ರಾವಣಸ್ಯ ವಚಃ ಶ್ರುತ್ವಾ ಪ್ರಹಸ್ತೋ ವಾಕ್ಯಮಬ್ರವೀತ್ ।</p>
<p class="Shlok">ಸಮಾಶ್ವಸಿಹಿ ಭದ್ರಂ ತೇ ನ ಭೀಃ ಕಾರ್ಯಾ ತ್ವಯಾ ಕಪೇ ॥</p>
<p class="Shlok-Number" id="toc_marker-56-8">ಶ್ಲೋಕ - 8</p>
<p class="Shlok">ಯದಿ ತಾವತ್ತ್ವಮಿಂದ್ರೇಣ ಪ್ರೇಷಿತೋ ರಾವಣಾಲಯಮ್ ।</p>
<p class="Shlok">ತತ್ತ್ವಮಾಖ್ಯಾಹಿ ಮಾಭೂತ್ತೇ ಭಯಂ ವಾನರ ಮೋಕ್ಷ್ಯಸೇ ॥</p>
<p class="Text">ರಾವಣನ ಮಾತನ್ನು ಕೇಳಿ ಪ್ರಹಸ್ತನು ವಾನರನ ಬಳಿ ಹೀಗೆ ಕೇಳಿದನು - ‘‘ಕಪೀಶ್ವರನೇ! ನಿನಗೆ ಮಂಗಳವಾಗಲೀ. ನೀನಿಲ್ಲಿ ಭಯಗೊಳ್ಳುವ ಕಾರಣವಿಲ್ಲ. ನಮ್ಮಲ್ಲಿ ವಿಶ್ವಾಸವನ್ನಿಡು. ನಿಜವನ್ನು ಹೇಳು. ಇಂದ್ರನಿಂದ ಕಳುಹಲ್ಪಟ್ಟು ನೀನಿಲ್ಲಿಗೆ ಬಂದಿರುವೆಯಾ? ಭಯಪಡುವ ಕಾರಣವಿಲ್ಲ. ನಿಜ ಹೇಳಿದರೆ ಬಿಡುಗಡೆ ಹೊಂದುವೆ. ॥ 7-8 ॥</p>
<p class="Shlok-Number" id="toc_marker-56-9">ಶ್ಲೋಕ - 9</p>
<p class="Shlok">ಯದಿ ವೈಶ್ರವಣಸ್ಯ ತ್ವಂ ಯಮಸ್ಯ ವರುಣಸ್ಯ ವಾ ।</p>
<p class="Shlok">ಚಾರರೂಪಮಿದಂ ಕೃತ್ವಾ ಪ್ರವಿಷ್ಟೋ ನಃ ಪುರೀಮಿಮಾಮ್ ॥</p>
<p class="Shlok-Number" id="toc_marker-56-10">ಶ್ಲೋಕ - 10</p>
<p class="Shlok">ವಿಷ್ಣುನಾ ಪ್ರೇಷಿತೋ ವಾಪಿ ದೂತೋ ವಿಜಯಕಾಂಕ್ಷಿಣಾ ।</p>
<p class="Shlok">ನ ಹಿ ತೇ ವಾನರಂ ತೇಜೋ ರೂಪಮಾತ್ರಂ ತು ವಾನರಮ್ ॥</p>
<p class="Text">ಗೂಢಚಾರಿಯಾಗಿ ನೀನು ನಮ್ಮ ನಗರವನ್ನು ಪ್ರವೇಶಿಸಿರುವೆಯಾ? ನಿನ್ನನ್ನು ಇಲ್ಲಿಗೆ ಕಳುಹಿಸಿದವರು ಕುಬೇರನೋ? ಯಮನೋ? ವರುಣನೋ? ಅಲ್ಲದಿದ್ದರೆ ವಿಜಯಾಕಾಂಕ್ಷೆಯಿಂದ ವಿಷ್ಣುವೇ ನಿನ್ನನ್ನು ದೂತನಾಗಿ ಇಲ್ಲಿಗೆ ಕಳಿಸಿರುವನೇ? ನಿನ್ನ ರೂಪಮಾತ್ರ ವಾನರನದು. ಇಂತಹ ಅದ್ಭುತವಾದ ನಿನ್ನ ತೇಜಸ್ಸು ವಾನರ ಮಾತ್ರರಿಗೆ ಇರಲಾರದು. ॥ 9-10 ॥</p>
<p class="Shlok-Number" id="toc_marker-56-11">ಶ್ಲೋಕ - 11</p>
<p class="Shlok">ತತ್ತ್ವತಃ ಕಥಯಸ್ವಾದ್ಯ ತತೋ ವಾನರ ಮೋಕ್ಷ್ಯಸೇ ।</p>
<p class="Shlok">ಅನೃತಂ ವದತಶ್ಚಾಪಿ ದುರ್ಲಭಂ ತವ ಜೀವಿತಮ್ ॥</p>
<p class="Text">ಎಲೈ ವಾನರಾ! ನಿಜವನ್ನು ಹೇಳಿದರೆ ನೀನು ಈಗಲೇ ಬಂಧನಮುಕ್ತನಾಗುವೆ. ಸುಳ್ಳನ್ನು ಹೇಳಿದರೆ ಪ್ರಾಣಗಳನ್ನು ಕಳಕೊಳ್ಳಬೇಕಾದೀತು. ॥ 11 ॥</p>
<p class="Shlok-Number" id="toc_marker-56-12">ಶ್ಲೋಕ - 12</p>
<p class="Shlok">ಅಥವಾ ಯನ್ನಿಮಿತ್ತಸ್ತೇ ಪ್ರವೇಶೋ ರಾವಣಾಲಯೇ ।</p>
<p class="Shlok">ಏವಮುಕ್ತೋ ಹರಿಶ್ರೇಷ್ಠಃ ತದಾ ರಕ್ಷೋಗಣೇಶ್ವರಮ್ ॥</p>
<p class="Shlok-Number" id="toc_marker-56-13">ಶ್ಲೋಕ - 13</p>
<p class="Shlok">ಅಬ್ರವೀನ್ನಾಸ್ಮಿ ಶಕ್ರಸ್ಯ ಯಮಸ್ಯ ವರುಣಸ್ಯ ವಾ ।</p>
<p class="Shlok">ಧನದೇನ ನ ಮೇ ಸಖ್ಯಂ ವಿಷ್ಣುನಾ ನಾಸ್ಮಿ ಚೋದಿತಃ ॥</p>
<p class="Text">ಅಥವಾ ನೀನು ಈ ರಾವಣನಗರವನ್ನು ಏಕೆ ಪ್ರವೇಶಿಸಿದೆ?’’ ಎಂದು ಪ್ರಹಸ್ತನು ಕೇಳಿದಾಗ ಹನುಮಂತನು ರಾವಣನಲ್ಲಿ ಹೀಗೆ ಹೇಳಿದನು - ‘‘ನಾನು ಇಂದ್ರ, ಯಮ, ವರುಣ ಹೀಗೆ ಯಾರ ದೂತನೂ ಅಲ್ಲ. ಕುಬೇರನ ಸ್ನೇಹಿತನೂ ಅಲ್ಲ. ನಾನು ವಿಷ್ಣುವಿನ ಪ್ರೇರಣೆಯಿಂದ ಬಂದವನೂ ಅಲ್ಲ. ॥ 12-13 ॥</p>
<p class="Shlok-Number" id="toc_marker-56-14">ಶ್ಲೋಕ - 14</p>
<p class="Shlok">ಜಾತಿರೇವ ಮಮತ್ವೇಷಾ ವಾನರೋಽಹಮಿಹಾಗತಃ </p>
<p class="Shlok">ದರ್ಶನೇ ರಾಕ್ಷಸೇಂದ್ರಸ್ಯ ದುರ್ಲಭೇ ತದಿದಂ ಮಯಾ ॥</p>
<p class="Text"> ನಾನು ವೇಷವನ್ನು ಬದಲಾಯಿಸಿ ಬಂದವನೂ ಅಲ್ಲ. ಹುಟ್ಟಿನಿಂದಲೇ ವಾನರನು ನಾನು. ಅದೇ ನಿಜರೂಪದಿಂದ ಇಲ್ಲಿಗೆ ಬಂದಿರುವೆನು. ರಾಕ್ಷಸರಾಜನಾದ ನಿನ್ನ ದರ್ಶನವು ಬಹಳ ಕಷ್ಟಕರವಾದುದರಿಂದ ನಾನು ಹೀಗೆ ಮಾಡಬೇಕಾಯಿತು. ॥14॥</p>
<p class="Shlok-Number" id="toc_marker-56-15">ಶ್ಲೋಕ - 15</p>
<p class="Shlok">ವನಂ ರಾಕ್ಷಸರಾಜಸ್ಯ ದರ್ಶನಾರ್ಥೇ ವಿನಾಶಿತಮ್ ।</p>
<p class="Shlok">ತತಸ್ತೇ ರಾಕ್ಷಸಾಃ ಪ್ರಾಪ್ತಾ ಬಲಿನೋ ಯುದ್ಧಕಾಂಕ್ಷಿಣಃ ॥</p>
<p class="Shlok-Number" id="toc_marker-56-16">ಶ್ಲೋಕ - 16</p>
<p class="Shlok">ರಕ್ಷಣಾರ್ಥಂ ತು ದೇಹಸ್ಯ ಪ್ರತಿಯುದ್ಧಾ ಮಯಾ ರಣೇ ।</p>
<p class="Shlok">ಅಸ್ತ್ರಪಾಶೈರ್ನ ಶಕ್ಯೋಹಂ ಬದ್ಧುಂ ದೇವಾಸುರೈರಪಿ ॥</p>
<p class="Shlok-Number" id="toc_marker-56-17">ಶ್ಲೋಕ - 17</p>
<p class="Shlok">ಪಿತಾಮಹಾದೇವ ವರೋ ಮಮಾಪ್ಯೇಷೋಽಭ್ಯುಪಾಗತಃ ।</p>
<p class="Shlok">ರಾಜಾನಂ ದ್ರಷ್ಟು ಕಾಮೇನ ಮಯಾಸ್ತ್ರಮನುವರ್ತಿತಮ್ ॥</p>
<p class="Text"> ನಿನ್ನನ್ನು ನೋಡಲಿಕ್ಕಾಗಿಯೇ ವನವನ್ನು ನಾಶಮಾಡಿದೆ. ಆಗ ಬಲಶಾಲಿಗಳಾದ ರಾಕ್ಷಸರು ಯುದ್ಧಾಕಾಂಕ್ಷೆಯಿಂದ ಬಂದರು. ನಾನು ದೇಹ ರಕ್ಷಣೆಗಾಗಿ ಅವರನ್ನು ಎದುರಿಸಿ, ಯುದ್ಧಮಾಡಬೇಕಾಯಿತು. ಸುರಾಸುರರೆಲ್ಲಾ ಸೇರಿದರೂ ನನ್ನನ್ನು ಅಸ್ತ್ರಗಳಿಂದ ಬಂಧಿಸಲಾರರು. ನಿನ್ನ ಕುಮಾರನಿಗೆ ಬ್ರಹ್ಮಾಸ್ತ್ರವನ್ನು ಕರುಣಿಸಿದ ಬ್ರಹ್ಮದೇವರೇ ನನಗೆ ಈ ವರವನ್ನು ಕೊಟ್ಟಿರುವನು. ರಾಕ್ಷಸರಾಜನಾದ ನಿನ್ನನ್ನು ನೋಡಲೆಂದೇ ಉದ್ದೇಶಪೂರ್ವಕವಾಗಿ ಈ ಬ್ರಹ್ಮಾಸ್ತ್ರಕ್ಕೆ ನಾನೇ ಕಟ್ಟಿಬಿದ್ದಿರುವೆ. ॥ 15-17 ॥</p>
<p class="Shlok-Number" id="toc_marker-56-18">ಶ್ಲೋಕ - 18</p>
<p class="Shlok">ವಿಮುಕ್ತೋ ಹ್ಯಹಮಸ್ತ್ರೇಣ ರಾಕ್ಷಸೈಸ್ತ್ವಭಿಪೀಡಿತಃ ।</p>
<p class="Shlok">ಕೇನಚಿದ್ರಾಜಕಾರ್ಯೇಣ ಸಂಪ್ರಾಪ್ತೋಽಸ್ಮಿ ತವಾಂತಿಕಮ್ ॥</p>
<p class="Text">ನಾನು ಬ್ರಹ್ಮಾಸ್ತ್ರದ ಬಂಧನದಿಂದ ಪೂರ್ತಿಯಾಗಿ ಬಿಡುಗಡೆ ಹೊಂದಿರುವೆನು. ಯಾವುದೋ ರಾಜಕಾರ್ಯದ ನಿಮಿತ್ತವಾಗಿ ನಾನು ಇಲ್ಲಿಗೆ ಬಂದಿರುವೆನು. ನಿನ್ನನ್ನು ನೋಡಲೆಂದೇ ಈ ರಾಕ್ಷಸರ ಕಿರುಕುಳವನ್ನು ಸಹಿಸಿಕೊಂಡಿರುತ್ತೇನೆ. ॥ 18 ॥</p>
<p class="Shlok-Number" id="toc_marker-56-19">ಶ್ಲೋಕ - 19</p>
<p class="Shlok">ದೂತೋಽಹಮಿತಿ ವಿಜ್ಞೇಯೋ ರಾಘವಸ್ಯಾಮಿತೌಜಸಃ ।</p>
<p class="Shlok">ಶ್ರೂಯತಾಂ ಚಾಪಿ ವಚನಂ ಮಮ ಪಥ್ಯಮಿದಂ ಪ್ರಭೋ ॥</p>
<p class="Text">ರಾಜನೇ! ಭಾರೀ ಪರಾಕ್ರಮಶಾಲಿಯಾದ ಶ್ರೀರಾಮನ ದೂತನೆಂದು ನನ್ನನ್ನು ತಿಳಿದುಕೊ. ನಿನಗೆ ಹಿತವಾಗುವಂತಹ ನನ್ನ ಮಾತನ್ನು ಮನಸ್ಸಿಟ್ಟು ಕೇಳು.’’ ॥ 19 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಪಂಚಾಶಃ ಸರ್ಗಃ ॥ 50 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಐವತ್ತನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-57">ಐವತ್ತೊಂದನೆಯ ಸರ್ಗ</p>
<p class="Sub-Heading">ಹನುಮಂತನು ಶ್ರೀರಾಮನ ಪ್ರಭಾವವನ್ನು ವರ್ಣಿಸುತ್ತಾ ರಾವಣನಿಗೆ ಹಿತೋಪದೇಶವನ್ನು ಮಾಡಿದುದು</p>
<p class="Shlok-Number" id="toc_marker-57-1">ಶ್ಲೋಕ - 1</p>
<p class="Shlok">ತಂ ಸಮೀಕ್ಷ್ಯ ಮಹಾಸತ್ತ್ವಂ ಸತ್ತ್ವವಾನ್ ಹರಿಸತ್ತಮಃ ।</p>
<p class="Shlok">ವಾಕ್ಯಮರ್ಥವದವ್ಯಗ್ರಃ ತಮುವಾಚ ದಶಾನನಮ್ ॥</p>
<p class="Text">ಮಹಾಸತ್ತ್ವನೂ, ಕಪಿಶ್ರೇಷ್ಠನೂ ಆದ ಹನುಮಂತನು ಮಹಾಬಲಿಷ್ಠನಾದ ದಶಗ್ರೀವನನ್ನು ಉದ್ದೇಶಿಸಿ, ನಿರ್ಭಯನಾಗಿ ಅರ್ಥವತ್ತಾದ ಮಾತುಗಳನ್ನು ಹೇಳತೊಡಗಿದನು - ॥ 1 ॥</p>
<p class="Shlok-Number" id="toc_marker-57-2">ಶ್ಲೋಕ - 2</p>
<p class="Shlok">ಅಹಂ ಸುಗ್ರೀವಸಂದೇಶಾತ್ ಇಹ ಪ್ರಾಪ್ತಸ್ತವಾಲಯಮ್ ।</p>
<p class="Shlok">ರಾಕ್ಷಸೇಂದ್ರ ಹರೀಶಸ್ತ್ವಾಂ ಭ್ರಾತಾ ಕುಶಲಮಬ್ರವೀತ್ ॥</p>
<p class="Text">ರಾಕ್ಷಸೇಶ್ವರನೇ! ವಾನರರಾಜನಾದ ಸುಗ್ರೀವನ ಸಂದೇಶವನ್ನು ಹೊತ್ತುಕೊಂಡು ನಾನು ಲಂಕೆಗೆ ಬಂದಿರುವೆನು. ನಿನಗೆ ಸೋದರನಂತಿರುವ<span class="char-style-override-6">*</span> ಸುಗ್ರೀವನು ನಿನ್ನ ಕ್ಷೇಮಸಮಾಚಾರವನ್ನು ಕೇಳಿರುವನು. ॥ 2 ॥</p>
<p class="Footnotes"><span class="char-style-override-6">* </span>ವಾಲಿಗೂ ರಾವಣನಿಗೂ ಸಖ್ಯವಿತ್ತು. (ಉತ್ತರಕಾಂಡ 34ನೇ ಸರ್ಗವನ್ನು ನೋಡಿರಿ.) ವಾಲಿಗೆ ಸೋದರನಾದ್ದರಿಂದ ಸುಗ್ರೀವನು ರಾವಣನ ಕ್ಷೇಮಸಮಾಚಾರಗಳನ್ನು ಕೇಳಿರುವುದು ರಾಜಮರ್ಯಾದೆ.</p>
<p class="Shlok-Number" id="toc_marker-57-3">ಶ್ಲೋಕ -3</p>
<p class="Shlok">ಭ್ರಾತುಃ ಶ್ರುಣು ಸಮಾದೇಶಂ ಸುಗ್ರೀವಸ್ಯ ಮಹಾತ್ಮನಃ ।</p>
<p class="Shlok">ಧರ್ಮಾರ್ಥೋಪಹಿತಂ ವಾಕ್ಯಮಿಹ ಚಾಮುತ್ರ ಚ ಕ್ಷಮಮ್ ॥</p>
<p class="Text">ನಿನಗೆ ಸಹೋದರ ಸಮಾನನಾದ ಮಹಾತ್ಮನಾದ ಸುಗ್ರೀವನ ಸಂದೇಶವನ್ನು ಕೇಳು. ಇದು ಧರ್ಮಾರ್ಥಯುಕ್ತವಾಗಿದೆ. ಇಹ-ಪರಗಳೆರಡರ ಸುಖಕ್ಕೂ ಸಾಧನಭೂತವಾಗಿದೆ. ॥ 3 ॥ </p>
<p class="Shlok-Number" id="toc_marker-57-4">ಶ್ಲೋಕ - 4</p>
<p class="Shlok">ರಾಜಾ ದಶರಥೋ ನಾಮ ರಥಕುಂಜರವಾಜಿಮಾನ್ ।</p>
<p class="Shlok">ಪಿತೇವ ಬಂಧುರ್ಲೋಕಸ್ಯ ಸುರೇಶ್ವರಸಮದ್ಯುತಿಃ ॥</p>
<p class="Text">ದಶರಥನೆಂಬ ಓರ್ವ ರಾಜನಿದ್ದನು. ಅವನು ರಥಾಶ್ವಗಜಗಳನ್ನು ಹೊಂದಿದ್ದನು. ಪ್ರಜಾಜನರಿಗೆ ತಂದೆಯೋಪಾದಿಯಲ್ಲಿದ್ದು, ಲೋಕಕ್ಕೆ ಪ್ರಿಯಬಂಧುವಾಗಿದ್ದನು. ಇಂದ್ರನಂತೆ ತೇಜಃಶಾಲಿಯಾಗಿದ್ದನು. ॥ 4 ॥</p>
<p class="Shlok-Number" id="toc_marker-57-5">ಶ್ಲೋಕ - 5</p>
<p class="Shlok">ಜ್ಯೇಷ್ಠಸ್ತಸ್ಯ ಮಹಾಬಾಹುಃ ಪುತ್ರಃ ಪ್ರಿಯಕರಃ ಪ್ರಭುಃ ।</p>
<p class="Shlok">ಪಿತುರ್ನಿದೇಶಾನ್ನಿಷ್ಕ್ರಾಂತಃ ಪ್ರವಿಷ್ಟೋ ದಂಡಕಾವನಮ್ ॥</p>
<p class="Shlok-Number" id="toc_marker-57-6">ಶ್ಲೋಕ - 6</p>
<p class="Shlok">ಲಕ್ಷ್ಮಣೇನ ಸಹ ಭ್ರಾತ್ರಾ ಸೀತಯಾ ಚಾಪಿ ಭಾರ್ಯಯಾ ।</p>
<p class="Shlok">ರಾಮೋ ನಾಮ ಮಹಾತೇಜಾ ಧರ್ಮ್ಯಂ ಪಂಥಾನಮಾಶ್ರಿತಃ ॥</p>
<p class="Text">ಅವನ ಹಿರಿಯ ಮಗನು ಶ್ರೀರಾಮನು. ಅವನು ಆಜಾನುಬಾಹು, ಎಲ್ಲರಿಗೂ ಪ್ರಿಯಕರನೂ, ಸರ್ವಸಮರ್ಥನೂ ಆದ ಶ್ರೀರಾಮಚಂದ್ರನು ತಂದೆಯ ಆಜ್ಞಾನುಸಾರವಾಗಿ ತಮ್ಮನಾದ ಲಕ್ಷ್ಮಣ ಹಾಗೂ ಭಾರ್ಯೆಯಾದ ಸೀತಾದೇವಿಯೊಂದಿಗೆ ರಾಜ್ಯವನ್ನು ತ್ಯಜಿಸಿ ದಂಡಕಾರಣ್ಯವನ್ನು ಪ್ರವೇಶಿಸಿದನು. ॥ 5-6 ॥ </p>
<p class="Shlok-Number" id="toc_marker-57-7">ಶ್ಲೋಕ - 7</p>
<p class="Shlok">ತಸ್ಯ ಭಾರ್ಯಾ ವನೇ ನಷ್ಟಾ ಸೀತಾ ಪತಿಮನುವ್ರತಾ ।</p>
<p class="Shlok">ವೈದೇಹಸ್ಯ ಸುತಾ ರಾಜ್ಞೋ ಜನಕಸ್ಯ ಮಹಾತ್ಮನಃ ॥</p>
<p class="Text">ಪತಿಯನ್ನೇ ಅನುಸರಿಸಿ ಹೋಗುತ್ತಿದ್ದ, ಮಹಾತ್ಮನಾದ ಜನಕನ ಮಗಳೂ, ಶ್ರೀರಾಮನ ಪತ್ನಿಯೂ ಆದ ಸೀತಾದೇವಿಯು ಅರಣ್ಯದಲ್ಲಿ ಕಳೆದುಹೋದಳು. ॥ 7 ॥ </p>
<p class="Shlok-Number" id="toc_marker-57-8">ಶ್ಲೋಕ - 8</p>
<p class="Shlok">ಸ ಮಾರ್ಗಮಾಣ ಸ್ತಾಂ ದೇವೀಂ ರಾಜಪುತ್ರಃ ಸಹಾನುಜಃ ।</p>
<p class="Shlok">ಋಶ್ಯಮೂಕಮನುಪ್ರಾಪ್ತಃ ಸುಗ್ರೀವೇಣ ಸಮಾಗತಃ ॥</p>
<p class="Text">ಶ್ರೀರಾಮನು ತಮ್ಮನಾದ ಲಕ್ಷ್ಮಣನೊಡನೆ ಸೀತಾದೇವಿಯನ್ನು ಹುಡುಕುತ್ತಾ ಋಷ್ಯಮೂಕ ಪರ್ವತಕ್ಕೆ ಬಂದು ಅಲ್ಲಿ ಸುಗ್ರೀವನೊಡನೆ ಗೆಳೆತನ ಮಾಡಿಕೊಂಡನು. ॥ 8 ॥</p>
<p class="Shlok-Number" id="toc_marker-57-9">ಶ್ಲೋಕ - 9</p>
<p class="Shlok">ತಸ್ಯ ತೇನ ಪ್ರತಿಜ್ಞಾತಂ ಸೀತಾಯಾಃ ಪರಿಮಾರ್ಗಣಮ್ ।</p>
<p class="Shlok">ಸುಗ್ರೀವಸ್ಯಾಪಿ ರಾಮೇಣ ಹರಿರಾಜ್ಯಂ ನಿವೇದಿತಮ್ ॥</p>
<p class="Text"> ಸೀತಾದೇವಿಯನ್ನು ಹುಡುಕಿ ಕೊಡುವುದಾಗಿ ಸುಗ್ರೀವನು, ಸುಗ್ರೀವನಿಗೆ ಕಿಷ್ಕಿಂಧಾ ರಾಜ್ಯವನ್ನು ಕೊಡಿಸುವುದಾಗಿ ಶ್ರೀರಾಮನು ಹೀಗೆ ಇಬ್ಬರೂ ಪ್ರತಿಜ್ಞೆ ಮಾಡಿದರು. ॥ 9 ॥ </p>
<p class="Shlok-Number" id="toc_marker-57-10">ಶ್ಲೋಕ - 10</p>
<p class="Shlok">ತತಸ್ತೇನ ಮೃಧೇ ಹತ್ವಾ ರಾಜಪುತ್ರೇಣ ವಾಲಿನಮ್ ।</p>
<p class="Shlok">ಸುಗ್ರೀವಃ ಸ್ಥಾಪಿತೋ ರಾಜ್ಯೇ ಹರ್ಯೃಕ್ಷಾಣಾಂ ಗಣೇಶ್ವರಃ ॥</p>
<p class="Text">ಬಳಿಕ ರಾಜಕುಮಾರನಾದ ಶ್ರೀರಾಮನು ತನ್ನ ಪ್ರತಿಜ್ಞೆಯಂತೆ ಯುದ್ಧದಲ್ಲಿ ವಾಲಿಯನ್ನು ಕೊಂದು, ಸುಗ್ರೀವನನ್ನು ವಾನರ- ಭಲ್ಲೂಕಗಳಿಗೆ ರಾಜನನ್ನಾಗಿಸಿದನು. ॥ 10 ॥</p>
<p class="Shlok-Number" id="toc_marker-57-11">ಶ್ಲೋಕ - 11</p>
<p class="Shlok">ತ್ವಯಾ ವಿಜ್ಞಾತಪೂರ್ವಶ್ಚ ವಾಲೀ ವಾನರಪುಂಗವಃ ।</p>
<p class="Shlok">ರಾಮೇಣ ನಿಹತಃ ಸಂಖ್ಯೇ ಶರೇಣೈಕೇನ ವಾನರಃ ॥</p>
<p class="Text">ರಾವಣೇಶ್ವರಾ! ವಾಲಿಯು ಯಾರೆಂಬುದನ್ನು, ಅವನ ಪರಾಕ್ರಮವನ್ನು ನೀನು ತಿಳಿದೇ ಇರುವೆ. ಅಂತಹ ಮಹಾ ಬಲಿಷ್ಠನಾದ ವಾಲಿಯನ್ನು ಶ್ರೀರಾಮನು ಒಂದೇ ಬಾಣದಿಂದ ಸಂಹರಿಸಿದನು. ॥ 11 ॥</p>
<p class="Shlok-Number" id="toc_marker-57-12">ಶ್ಲೋಕ - 12</p>
<p class="Shlok">ಸ ಸೀತಾಮಾರ್ಗಣೇ ವ್ಯಗ್ರಃ ಸುಗ್ರೀವಃ ಸತ್ಯಸಂಗರಃ ।</p>
<p class="Shlok">ಹರೀನ್ ಸಂಪ್ರೇಷಯಾಮಾಸ ದಿಶಃ ಸರ್ವಾ ಹರೀಶ್ವರಃ ॥</p>
<p class="Text">ಸತ್ಯಸಂಧನೂ, ವಾನರರಾಜನೂ, ಆದ ಸುಗ್ರೀವನು ಸೀತಾನ್ವೇಷಣೆಗಾಗಿ ಪ್ರಯತ್ನಶೀಲನಾಗಿ ಎಲ್ಲ ದಿಕ್ಕುಗಳಿಗೂ ವಾನರರನ್ನು ಕಳುಹಿದನು. ॥ 12 ॥</p>
<p class="Shlok-Number" id="toc_marker-57-13">ಶ್ಲೋಕ - 13</p>
<p class="Shlok">ತಾಂ ಹರೀಣಾಂ ಸಹಸ್ರಾಣಿ ಶತಾನಿ ನಿಯುತಾನಿ ಚ ।</p>
<p class="Shlok">ದಿಕ್ಷು ಸರ್ವಾಸು ಮಾರ್ಗಂತೇ ಹ್ಯಧಶ್ಚೋಪರಿ ಚಾಂಬರೇ ॥</p>
<p class="Text">ಸುಗ್ರೀವನ ಆಜ್ಞೆಯಂತೆ ಲಕ್ಷ-ಲಕ್ಷ ಕಪೀಶ್ವರರು ಅಂತರಿಕ್ಷದಲ್ಲಿಯೂ, ಭೂಮಿಯಲ್ಲಿಯೂ, ಪಾತಾಳದಲ್ಲಿಯೂ ಹೀಗೆ ಎಲ್ಲೆಡೆ ಸೀತೆಯನ್ನು ಹುಡುಕುತ್ತಿದ್ದಾರೆ. ॥ 13 ॥</p>
<p class="Shlok-Number" id="toc_marker-57-14">ಶ್ಲೋಕ - 14</p>
<p class="Shlok">ವೈನತೇಯಸಮಾಃ ಕೇಚಿತ್ ಕೇಚಿತ್ತತ್ರಾನಿಲೋಪಮಾಃ ।</p>
<p class="Shlok">ಅಸಂಗಗತಯಃ ಶೀಘ್ರಾ ಹರಿವೀರಾ ಮಹಾಬಲಾಃ ॥</p>
<p class="Text">ಅವರಲ್ಲಿ ಕೆಲವರು ಗರುತ್ಮಂತನಂತೆ ಪರಾಕ್ರಮಶಾಲಿಗಳು, ಕೆಲವರು ವಾಯುವಿನಂತೆ ವೇಗಶಾಲಿಗಳು. ಬಲವೀರ್ಯಸಂಪನ್ನರಾದ ಆ ವಾನರರು ಯಾವುದೇ ತಡೆಯಿಲ್ಲದೆ ಸಂಚರಿಸುವವರು. ಹಾಗೆ ಸೀತೆಯನ್ನು ಹುಡುಕಲು ಹೊರಟವರಲ್ಲಿ ನಾನೂ ಒಬ್ಬನು. ॥ 14 ॥ </p>
<p class="Shlok-Number" id="toc_marker-57-15">ಶ್ಲೋಕ - 15</p>
<p class="Shlok">ಅಹಂ ತು ಹನುಮಾನ್ನಾಮ ಮಾರುತಸ್ಯೌರಸಃ ಸುತಃ ।</p>
<p class="Shlok">ಸೀತಾಯಾಸ್ತು ಕೃತೇ ತೂರ್ಣಂ ಶತಯೋಜನಮಾಯತಮ್ ॥</p>
<p class="Shlok-Number" id="toc_marker-57-16">ಶ್ಲೋಕ - 16</p>
<p class="Shlok">ಸಮುದ್ರಂ ಲಂಘಯಿತ್ವೈವ ತಾಂ ದಿದೃಕ್ಷುರಿಹಾಗತಃ ।</p>
<p class="Shlok">ಭ್ರಮತಾ ಚ ಮಯಾ ದೃಷ್ಟಾ ಗೃಹೇ ತೇ ಜನಕಾತ್ಮ ಜಾ ॥</p>
<p class="Text">ನನ್ನನ್ನು ಹನುಮಂತನೆಂದು ಹೇಳುತ್ತಾರೆ. ನಾನು ವಾಯುದೇವನ ಪುತ್ರನು. ಸೀತಾದೇವಿಯನ್ನು ಹುಡುಕುವುದಕ್ಕಾಗಿ ನೂರು ಯೋಜನ ವಿಸ್ತಾರವಾದ ಸಮುದ್ರವನ್ನು ವೇಗವಾಗಿ ಲಂಘಿಸಿ, ಈ ಲಂಕೆಗೆ ಬಂದಿರುವೆನು. ಅವಳನ್ನು ಹುಡುಕುತ್ತಾ ಸಂಚರಿಸುತ್ತಿರುವಾಗ ನನಗೆ ಅವಳು ಇಲ್ಲಿ ಕಂಡುಬಂದಳು. ॥ 15-16 ॥ </p>
<p class="Shlok-Number" id="toc_marker-57-17">ಶ್ಲೋಕ - 17</p>
<p class="Shlok">ತದ್ಭವಾನ್ ದೃಷ್ಟಧರ್ಮಾರ್ಥಸ್ತಪಃಕೃತಪರಿಗ್ರಹಃ ।</p>
<p class="Shlok">ಪರದಾರಾನ್ ಮಹಾಪ್ರಾಜ್ಞನೋಪರೋದ್ಧುಂ ತ್ವಮರ್ಹಸಿ ॥</p>
<p class="Text">ಎಲೈ ಮಹಾಪ್ರಾಜ್ಞನೇ! ನೀನು ಧರ್ಮಾರ್ಥಗಳನ್ನು ಚೆನ್ನಾಗಿ ತಿಳಿದವನು. ತೀವ್ರವಾದ ತಪಸ್ಸನ್ನಾಚರಿಸಿ ಅನೇಕ ವರಗಳನ್ನು ಪಡೆದಿರುವೆ. ಅಂತಹ ನಿನಗೆ ಪರಸತಿಯನ್ನು ಬಂಧಿಸಿಡುವುದು ಯೋಗ್ಯವೆನಿಸುವುದಿಲ್ಲ. ॥ 17 ॥</p>
<p class="Shlok-Number" id="toc_marker-57-18">ಶ್ಲೋಕ - 18</p>
<p class="Shlok">ನ ಹಿ ಧರ್ಮವಿರುದ್ಧೇಷು ಬಹ್ವಪಾಯೇಷು ಕರ್ಮಸು ।</p>
<p class="Shlok">ಮೂಲಘಾತಿಷು ಸಜ್ಜಂತೇ ಬುದ್ಧಿಮಂತೋ ಭವದ್ವಿಧಾಃ ॥</p>
<p class="Text">ಧರ್ಮಕ್ಕೆ ವಿರುದ್ಧವಾದ, ಅಪಾಯದಿಂದ ಕೂಡಿರುವ ವಂಶವನ್ನೇ ತೊಡೆದುಹಾಕುವ ಇಂತಹ ಕುತ್ಸಿತ ಕಾರ್ಯಗಳಲ್ಲಿ ನಿನ್ನಂತಹ ಬುದ್ಧಿವಂತರು ಖಂಡಿತವಾಗಿಯೂ ತೊಡಗಬಾರದು. ॥ 18 ॥ </p>
<p class="Shlok-Number" id="toc_marker-57-19">ಶ್ಲೋಕ - 19</p>
<p class="Shlok">ಕಶ್ಚ ಲಕ್ಷ್ಮಣಮುಕ್ತಾನಾಂ ರಾಮಕೋಪಾನುವರ್ತಿನಾಮ್ ।</p>
<p class="Shlok">ಶರಾಣಾಮಗ್ರತಃ ಸ್ಥಾತುಂ ಶಕ್ತೋ ದೇವಾಸುರೇಷ್ವಪಿ ॥</p>
<p class="Text">ಲಕ್ಷ್ಮಣನು ಬಿಡುವ ಹಾಗೂ ಕ್ರುದ್ಧನಾದ ಶ್ರೀರಾಮನ ಧನುಸ್ಸಿನಿಂದ ಹೊರಚಿಮ್ಮುವ ಬಾಣಗಳ ಮುಂದೆ ನಿಲ್ಲುವ ಶಕ್ತಿಯು ದೇವಾಸುರರಲ್ಲಿ ಯಾರಿಗಿದೆ? (ಯಾರೂ ನಿಲ್ಲರಾರರು.) ॥ 19 ॥</p>
<p class="Shlok-Number" id="toc_marker-57-20">ಶ್ಲೋಕ - 20</p>
<p class="Shlok">ನ ಚಾಪಿ ತ್ರಿಷು ಲೋಕೇಷು ರಾಜನ್ ವಿದ್ಯೇತ ಕಶ್ಚನ ।</p>
<p class="Shlok">ರಾಘವಸ್ಯ ವ್ಯಲೀಕಂ ಯಃ ಕೃತ್ವಾ ಸುಖಮವಾಪ್ನುಯಾತ್ ॥</p>
<p class="Shlok-Number" id="toc_marker-57-21">ಶ್ಲೋಕ - 21</p>
<p class="Shlok">ತತ್ ತ್ರಿಕಾಲಹಿತಂ ವಾಕ್ಯಂ ಧರ್ಮ್ಯಮರ್ಥಾನುಬಂಧಿ ಚ ।</p>
<p class="Shlok">ಮನ್ಯಸ್ವ ನರದೇವಾಯ ಜಾನಕೀ ಪ್ರತಿದೀಯತಾಮ್ ॥</p>
<p class="Text">ರಾಕ್ಷಸೇಶ್ವರಾ! ಧರ್ಮಸ್ವರೂಪನಾದ ಶ್ರೀರಾಮನಿಗೆ ಅಪರಾಧವನ್ನೆಸಗಿದವನಿಗೆ ಮೂರು ಲೋಕಗಳಲ್ಲಿಯೂ ಸುಖವು ಸಿಗಲಾರದು. ಆದ್ದರಿಂದ ನಾನೀಗ ಹೇಳಲಿರುವ ಮಾತುಗಳು ತ್ರಿಕಾಲಗಳಲ್ಲಿಯೂ ಹಿತಕರವೂ, ಧರ್ಮಾರ್ಥಸಾಧನೆಗೆ ಅನುಕೂಲಕರವೆಂದೂ ತಿಳಿದುಕೋ. ಸಾಕ್ಷಾತ್ ಪುರುಷೋತ್ತಮನಾದ ಶ್ರೀರಾಮನಿಗೆ ಸೀತಾದೇವಿಯನ್ನು ಒಪ್ಪಿಸಿಬಿಡು.॥20-21॥</p>
<p class="Shlok-Number" id="toc_marker-57-22">ಶ್ಲೋಕ - 22</p>
<p class="Shlok">ದೃಷ್ಟಾ ಹೀಯಂ ಮಯಾ ದೇವೀ ಲಬ್ಧಂ ಯದಿಹ ದುರ್ಲಭಮ್ ।</p>
<p class="Shlok">ಉತ್ತರಂ ಕರ್ಮ ಯಚ್ಛೇಷಂ ನಿಮಿತ್ತಂ ತತ್ರ ರಾಘವಃ ॥</p>
<p class="Text">ರಾವಣೇಶ್ವರಾ! ಸೀತಾದೇವಿಯನ್ನು ನಾನು ಸಂದರ್ಶಿಸಿದೆನು. ಇತರ ವಾನರರಿಗೆ ಅಲಭ್ಯವಾದ ಜಾನಕೀದೇವಿಯ ದರ್ಶನವು ನನಗೆ ಲಭಿಸಿತು. ಇನ್ನು ಮುಂದೆ ಮಾಡಬೇಕಾದ ಕಾರ್ಯವನ್ನು ಶ್ರೀರಾಮನೇ ನಿರ್ಣಯಿಸುವನು. ॥ 22 ॥</p>
<p class="Shlok-Number" id="toc_marker-57-23">ಶ್ಲೋಕ - 23</p>
<p class="Shlok">ಲಕ್ಷಿತೇಯಂ ಮಯಾ ಸೀತಾ ತಥಾ ಶೋಕಪರಾಯಣಾ ।</p>
<p class="Shlok">ಗೃಹ್ಯ ಯಾಂ ನಾಭಿಜಾನಾಸಿ ಪಂಚಾಸ್ಯಾಮಿವ ಪನ್ನಗೀಮ್ ॥</p>
<p class="Text">ಶ್ರೀರಾಮನನ್ನು ಸ್ಮರಿಸುತ್ತಾ ಇಲ್ಲಿ ಶೋಕಾಕುಲಳಾದ ಸೀತಾದೇವಿಯನ್ನು ನಾನು ನೋಡಿದೆನು. ನೀನು ಅಪಹರಿಸಿ ತಂದಿರುವ ಈ ಸೀತಾದೇವಿಯು ನಿನ್ನನ್ನೂ, ನಿಮ್ಮವರನ್ನು ದಂಶಿಸುವ ಐದು ಹೆಡೆಗಳುಳ್ಳ ಹೆಣ್ಣು ಸರ್ಪರೂಪಿಣೀ ಎಂದು ನೀನು ತಿಳಿದಿಲ್ಲ. ಅವಳು ನಿಮಗೆಲ್ಲರ ಮೃತ್ಯುದೇವತೆಯಾಗಿದ್ದಾಳೆ. ॥ 23 ॥</p>
<p class="Shlok-Number" id="toc_marker-57-24">ಶ್ಲೋಕ - 24</p>
<p class="Shlok">ನೇಯಂ ಜರಯಿತುಂ ಶಕ್ಯಾ ಸಾಸುರೈರಮರೈರಪಿ ।</p>
<p class="Shlok">ವಿಷಸಂಸೃಷ್ಟಮತ್ಯರ್ಥಂ ಭುಕ್ತಮನ್ನಮಿವೌಜಸಾ ॥</p>
<p class="Text">ಹೆಚ್ಚು ವಿಷಪೂರಿತವಾದ ಅನ್ನವನ್ನು ತಿಂದು, ಎಂತಹ ಜಠರಾಗ್ನಿಯಿದ್ದವನಾದರೂ ಅದನ್ನು ಜೀರ್ಣಿಸಿಕೊಳ್ಳಲಾರನು. ಅಂತೆಯೇ ಎಷ್ಟೇ ಪರಾಕ್ರಮಶಾಲಿಗಳಾದ ಸುರಾಸುರರಿರಲಿ ಅವರಿಂದ ಸೀತೆಯನ್ನು ವಶಪಡಿಸಿಕೊಳ್ಳುವುದು ಸಾಧ್ಯವಾಗದು. ॥ 24 ॥ </p>
<p class="Shlok-Number" id="toc_marker-57-25">ಶ್ಲೋಕ - 25</p>
<p class="Shlok">ತಪಃಸಂತಾಪಲಬ್ಧಸ್ತೇ ಯೋಯಂ ಧರ್ಮಪರಿಗ್ರಹಃ ।</p>
<p class="Shlok">ನ ಸ ನಾಶಯಿತುಂ ನ್ಯಾಯ್ಯ ಆತ್ಮಪ್ರಾಣಪರಿಗ್ರಹಃ ॥</p>
<p class="Text">ನೀನು ಕಷ್ಟಪಟ್ಟು ತಪಸ್ಸನ್ನು ಮಾಡಿ ಧರ್ಮವನ್ನು ಸಂಪಾದಿಸಿರುವೆ. ಆತ್ಮರಕ್ಷಣೆಯನ್ನು ಪಡೆದಿರುವೆ. ಅದನ್ನು ನೀನನು ಸೀತಾಪಹರಣರೂಪೀ ಅಧರ್ಮದಿಂದ ಕೈಯಾರೆ ಕೆಡಿಸಿಕೊಳ್ಳುವುದು ನ್ಯಾಯವಲ್ಲ. ॥ 25 ॥</p>
<p class="Shlok-Number" id="toc_marker-57-26">ಶ್ಲೋಕ - 26</p>
<p class="Shlok">ಅವಧ್ಯತಾಂ ತಪೋಭಿರ್ಯಾಂ ಭವಾನ್ ಸಮನುಪಶ್ಯತಿ ।</p>
<p class="Shlok">ಆತ್ಮನಃ ಸಾಸುರೈರ್ದೇವೈರ್ಹೇತುಸ್ತತ್ರಾಪ್ಯಯಂ ಮಹಾನ್ ॥</p>
<p class="Text">ಕಠಿಣವಾದ ತಪಸ್ಸನ್ನಾಚರಿಸಿ ನೀನು ದೇವತೆಗಳಿಂದಾಗಲೀ, ಅಸುರರಿಂದಾಗಲೀ, ಮರಣವು ಬಾರದಿರುವಂತೆ ವರವನ್ನು ಪಡೆದಿರುವೆ. ಆದರೂ ನಿನ್ನ ಮರಣಕ್ಕಾಗಿ ಅನಿವಾರ್ಯವಾದ ದೊಡ್ಡ ಕಾರಣವಿದೆಯಲ್ಲ. (ನೀನು ನರವಾನರರಿಂದ ಅವಧ್ಯನಲ್ಲ ತಾನೆ!) ॥ 26 ॥ </p>
<p class="Shlok-Number" id="toc_marker-57-27">ಶ್ಲೋಕ - 27</p>
<p class="Shlok">ಸುಗ್ರೀವೋ ನ ಹಿ ದೇವೋಽಯಂ ನಾ ಸುರೋ ನ ಚ ರಾಕ್ಷಸಃ ।</p>
<p class="Shlok">ನ ದಾನವೋ ನ ಗಂಧರ್ವೋ ನ ಯಕ್ಷೋ ನ ಚ ಪನ್ನಗಃ ॥</p>
<p class="Shlok-Number" id="toc_marker-57-28">ಶ್ಲೋಕ - 28</p>
<p class="Shlok">ಮಾನುಷೋ ರಾಘವೋ ರಾಜನ್ ಸುಗ್ರೀವಶ್ಚ ಹರೀಶ್ಚರಃ ।</p>
<p class="Shlok">ತಸ್ಮಾತ್ ಪ್ರಾಣಪರಿತ್ರಾಣಂ ಕಥಂ ರಾಜನ್ ಕರಿಷ್ಯಸಿ ॥</p>
<p class="Text">ನಮ್ಮ ಒಡೆಯನಾದ ಸುಗ್ರೀವನು ದೇವತೆ ಅಲ್ಲ ; ಅಸುರನಲ್ಲ, ರಾಕ್ಷಸನೂ ಅಲ್ಲ; ದಾನವನಲ್ಲ, ಗಂಧರ್ವನಲ್ಲ, ಯಕ್ಷನಲ್ಲ, ನಾಗಜಾತಿಗೆ ಸೇರಿದವನೂ ಅಲ್ಲ, ಅವನೊಬ್ಬ ವಾನರ ಶ್ರೇಷ್ಠನು. ಶ್ರೀರಾಮನೂ ಮಾನವನು ಇವರಿಬ್ಬರೊಡನೆಯೂ ನೀನು ಹಗೆತನವನ್ನು ಬೆಳೆಸಿಕೊಂಡಿರುವಾಗ ಪ್ರಾಣಗಳನ್ನು ಹೇಗೆ ತಾನೇ ಉಳಿಸಿಕೊಳ್ಳಬಲ್ಲೆ? ॥ 27-28 ॥</p>
<p class="Shlok-Number" id="toc_marker-57-29">ಶ್ಲೋಕ - 29</p>
<p class="Shlok">ನ ತು ಧರ್ಮೋಪಸಂಹಾರಮಧರ್ಮಫಲಸಂಹಿತಮ್ ।</p>
<p class="Shlok">ತದೇವ ಫಲಮನ್ವೇತಿ ಧರ್ಮಶ್ಚಾಧರ್ಮನಾಶನಃ ॥</p>
<p class="Text">ಧರ್ಮಫಲಗಳು, ಅಧರ್ಮಫಲಗಳು ಎಂದಿಗೂ ಕೂಡಿರುವುದಿಲ್ಲ. ಧರ್ಮಕಾರ್ಯಕ್ಕೆ ಶುಭಫಲಗಳೂ, ಅಧರ್ಮಕಾರ್ಯಕ್ಕೆ ಅಶುಭ ಲಗಳೂ ದೊರಕುವವು. ಧರ್ಮಕಾರ್ಯಾಚರಣೆಯಿಂದ ಅಧರ್ಮಕಾರ್ಯಲವು ನಶಿಸಲಾರದು. (‘‘ಅವಶ್ಯಮೇವ ಭೋಕ್ತವ್ಯಂ ಕೃತಂ ಕರ್ಮ ಶುಭಾಶುಭಮ್’’ ಎಂಬುದು ಆರ್ಯೋಕ್ತಿಯಲ್ಲವೇ?) ॥ 29 ॥</p>
<p class="Shlok-Number" id="toc_marker-57-30">ಶ್ಲೋಕ - 30</p>
<p class="Shlok">ಪ್ರಾಪ್ತಂ ಧರ್ಮಫಲಂ ಕೃತ್ಸ್ನಂ ಭವತಾ ನಾತ್ರ ಸಂಶಯಃ ।</p>
<p class="Shlok">ಫಲಮಸ್ಯಾಪ್ಯಧರ್ಮಸ್ಯ ಕ್ಷಿಪ್ರಮೇವ ಪ್ರಪತ್ಸ್ಯಸೇ ॥</p>
<p class="Text">ನೀನು ಆಚರಿಸಿದ ಧರ್ಮಫಲವು ಪೂರ್ತಿಯಾಗಿ ನಿನಗೆ ಲಭಿಸಿದೆ. ಇದರಲ್ಲಿ ಯಾವ ಸಂದೇಹವೂ ಇಲ್ಲ. ಈಗ ನಿನ್ನ ಅಧರ್ಮಫಲಗಳು ಬಹುಬೇಗನೇ ಹೊಂದಲಿರುವೆ. ॥ 30 ॥</p>
<p class="Shlok-Number" id="toc_marker-57-31">ಶ್ಲೋಕ - 31</p>
<p class="Shlok">ಜನಸ್ಥಾನವಧಂ ಬುದ್ಧ್ವಾ ಬುದ್ಧ್ವಾ ವಾಲಿವಧಂ ತಥಾ ।</p>
<p class="Shlok">ರಾಮಸುಗ್ರೀವಸಖ್ಯಂ ಚ ಬುದ್ಧ್ಯಸ್ವ ಹಿತಮಾತ್ಮನಃ ॥</p>
<p class="Text">ದಂಡಕಾರಣ್ಯದಲ್ಲಿನ ಖರದೂಷಣರ ವಧೆಯನ್ನೂ, ಕಿಷ್ಕಿಂಧೆಯಲ್ಲಿನ ವಾಲಿವಧೆಯನ್ನೂ, ರಾಮ-ಸುಗ್ರೀವರ ಮೈತ್ರಿಯ ಸಂಬಂಧವನ್ನು ಮನಸ್ಸಿಗೆ ತಂದುಕೊಂಡು, ತನ್ನ ಹಿತವಾಗುವಂತೆ ಚೆನ್ನಾಗಿ ಆಲೋಚಿಸಿಕೋ. ॥ 31 ॥</p>
<p class="Shlok-Number" id="toc_marker-57-32">ಶ್ಲೋಕ - 32</p>
<p class="Shlok">ಕಾಮಂ ಖಲ್ವಹಮಪ್ಯೇಕಃ ಸವಾಜಿರಥಕುಂಜರಾಮ್ ।</p>
<p class="Shlok">ಲಂಕಾಂ ನಾಶಯಿತುಂ ಶಕ್ತಸ್ತಸ್ಯೈಷ ತು ನ ನಿಶ್ಚಯಃ ॥</p>
<p class="Text">ಹಯ, ರಥ, ಗಜ, ಬಲದಿಂದೊಡಗೂಡಿದ ನಿನ್ನ ಲಂಕೆಯನ್ನು ಸರ್ವನಾಶಮಾಡಲು ನಾನೊಬ್ಬನೇ ಖಂಡಿತವಾಗಿ ಸಾಕು. ಆದರೆ ಅದಕ್ಕೆ ಶ್ರೀರಾಮನ ಅನುಮತಿಯಿಲ್ಲ. ॥ 32 ॥</p>
<p class="Shlok-Number" id="toc_marker-57-33">ಶ್ಲೋಕ - 33</p>
<p class="Shlok">ರಾಮೇಣ ಹಿ ಪ್ರತಿಜ್ಞಾತಂ ಹರ್ಯೃಕ್ಷಗಣಸಂನಿಧೌ ।</p>
<p class="Shlok">ಉತ್ಸಾದನಮಮಿತ್ರಾಣಾಂ ಸೀತಾ ಯೈಸ್ತು ಪ್ರಧರ್ಷಿತಾ ॥</p>
<p class="Text">‘‘ಸೀತಾದೇವಿಯನ್ನು ಅಪಹರಿಸಿದ ಶತ್ರುವನ್ನು ಕೊಂದೇ ಕಳೆಯುತ್ತೇನೆ’’ ಎಂದು ಶ್ರೀರಾಮನು ಭಲ್ಲೂಕ-ವಾನರರ ಸಮಕ್ಷಮದಲ್ಲಿ ಪ್ರತಿಜ್ಞೆಯನ್ನು ಮಾಡಿರುವನು. (ಈ ಕಾರ್ಯವನ್ನು ನಾನು ಮಾಡಿದರೆ ಆ ಸ್ವಾಮಿಯ ಪ್ರತಿಜ್ಞೆಗೆ ಭಂಗ ಬರುವುದು.) ॥ 33 ॥</p>
<p class="Shlok-Number" id="toc_marker-57-34">ಶ್ಲೋಕ - 34</p>
<p class="Shlok">ಅಪಕುರ್ವನ್ ಹಿ ರಾಮಸ್ಯ ಸಾಕ್ಷಾದಪಿ ಪುರಂದರಃ ।</p>
<p class="Shlok">ನ ಸುಖಂ ಪ್ರಾಪ್ನುಯಾದನ್ಯಃ ಕಿಂ ಪುನಸ್ತ್ವದ್ವಿಧೋ ಜನಃ ॥</p>
<p class="Text">ಶ್ರೀರಾಮನಿಗೆ ಅಪಕಾರ ಮಾಡಿರುವವನು ಸಾಕ್ಷಾತ್ ದೇವೇಂದ್ರನೇ ಆಗಿದ್ದರೂ, ಅವನು ಸುಖವನ್ನು ಹೊಂದಲಾರನು (ಬದುಕಿರಲಾರನು). ಹೀಗಿರುವಾಗ ನಿನ್ನಂತಹ ಸಾಮಾನ್ಯನ ವಿಷಯದಲ್ಲಿ ಹೇಳುವುದೇನಿದೆ? ॥ 34 ॥</p>
<p class="Shlok-Number" id="toc_marker-57-35">ಶ್ಲೋಕ - 35</p>
<p class="Shlok">ಯಾಂ ಸೀತೇತ್ಯಭಿಜಾನಾಸಿ ಯೇಯಂ ತಿಷ್ಠತಿ ತೇ ವಶೇ ।</p>
<p class="Shlok">ಕಾಲರಾತ್ರೀತಿ ತಾಂ ವಿದ್ಧಿ ಸರ್ವಲಂಕಾವಿನಾಶಿನೀಮ್ ॥</p>
<p class="Text">ನೀನು ಅಪಹರಿಸಿಕೊಂಡು ಬಂದು ಲಂಕೆಯಲ್ಲಿ ಬಂಧಿಸಿಟ್ಟ ಸೀತಾದೇವಿಯು ಸಾಮಾನ್ಯ ಸ್ತ್ರೀಯೆಂದು ತಿಳಿದಿರುವೆ. ಆದರೆ ಅವಳು ನಿನ್ನ ಲಂಕೆಯನ್ನು ಸರ್ವನಾಶ ಮಾಡಲು ಬಂದಿರುವ ಕಾಳರಾತ್ರಿಯೆಂದು ತಿಳಿ. ॥ 35 ॥</p>
<p class="Shlok-Number" id="toc_marker-57-36">ಶ್ಲೋಕ - 36</p>
<p class="Shlok">ತದಲಂ ಕಾಲಪಾಶೇನ ಸೀತಾವಿಗ್ರಹರೂಪಿಣಾ ।</p>
<p class="Shlok">ಸ್ವಯಂ ಸ್ಕಂಧಾವಸಕ್ತೇನ ಕ್ಷೇಮಮಾತ್ಮನಿ ಚಿಂತ್ಯತಾಮ್ ॥</p>
<p class="Text">ಸೀತಾವಿಗ್ರಹ ರೂಪವಾದ ಪ್ರಬಲವಾದ ಕಾಲಪಾಶವನ್ನು ನೀನೇ ಸ್ವತಃ ಕತ್ತಿಗೆ ತೊಡಿಸಿಕೊಂಡಿರುವೆ. (ಅವಳೇನು ಸ್ವಯಂ ಇಲ್ಲಿಗೆ ಬಂದವಳಲ್ಲ.) ಹೀಗಿರುವಾಗ ನೀನು ಕ್ಷೇಮವಾಗಿ ಹೇಗಿರಬಲ್ಲೆ? ಆಲೋಚಿಸು. ॥ 36 ॥</p>
<p class="Shlok-Number" id="toc_marker-57-37">ಶ್ಲೋಕ - 37</p>
<p class="Shlok">ಸೀತಾಯಾಸ್ತೇಜಸಾ ದಗ್ಧಾಂ ರಾಮಕೋಪಪ್ರದೀಪಿತಾಮ್ ।</p>
<p class="Shlok">ದಹ್ಯಮಾನಾಮಿಮಾಂ ಪಶ್ಯ ಪುರೀಂ ಸಾಟ್ಟಪ್ರತೋಲಿಕಾಮ್ ॥</p>
<p class="Text">ಎತ್ತರವಾದ ಉಪ್ಪರಿಗೆ ಮನೆಗಳಿಂದಲೂ, ವಿಶಾಲವಾದ ಬೀದಿಗಳಿಂದಲೂ ಶೋಭಿಸುತ್ತಿರುವ ಈ ಲಂಕೆಯು ಸೀತಾದೇವಿಯ ತೇಜಸ್ಸಿನಿಂದ ದಗ್ಧವಾಗಿದೆ. ಶ್ರೀರಾಮನ ಕೋಪಜ್ವಾಲೆಗಳಿಂದ ಇನ್ನೂ ಹೆಚ್ಚಾಗಿ ಪ್ರದೀಪ್ತವಾಗಿದೆ. ಹೀಗೆ ಉರಿಯುತ್ತಿರುವ ನಿನ್ನ ನಗರವನ್ನು ನೋಡು. ॥ 37 ॥</p>
<p class="Shlok-Number" id="toc_marker-57-38">ಶ್ಲೋಕ - 38</p>
<p class="Shlok">ಸ್ವಾನಿ ಮಿತ್ರಾಣಿ ಮಂತ್ರೀಂಶ್ಚ ಜ್ಞಾತೀನ್ ಭ್ರಾತೄನ್ ಸುತಾನ್ಹಿತಾನ್ ।</p>
<p class="Shlok">ಭೋಗಾನ್ ದಾರಾಂಶ್ಚ ಲಂಕಾಂ ಚ ಮಾ ವಿನಾಶಮುಪಾನಯ ॥</p>
<p class="Text">ನಿನ್ನೊಬ್ಬನ ಅಪರಾಧದಿಂದ ಆತ್ಮೀಯರಾದ ಮಿತ್ರರನ್ನು, ಮಂತ್ರಿಗಳನ್ನು, ಬಂಧುಗಳನ್ನು, ಜ್ಞಾತಿ-ಸಹೋದರರನ್ನು, ಮಡದಿ-ಮಕ್ಕಳನ್ನು, ಭೋಗೈಶ್ವರ್ಯಗಳನ್ನು, ಕಡೆಗೆ ನಿನ್ನ ಭಂಗಾರದ ಲಂಕೆಯನ್ನು ಕೈಯಾರೆ ಬಲಿಗೊಡಬೇಡ. ॥ 38 ॥</p>
<p class="Shlok-Number" id="toc_marker-57-39">ಶ್ಲೋಕ - 39</p>
<p class="Shlok">ಸತ್ಯಂ ರಾಕ್ಷಸರಾಜೇಂದ್ರ ಶೃಣುಷ್ವ ವಚನಂ ಮಮ ।</p>
<p class="Shlok">ರಾಮದಾಸಸ್ಯ ದೂತಸ್ಯ ವಾನರಸ್ಯ ವಿಶೇಷತಃ ॥</p>
<p class="Text">ರಾಕ್ಷಸೇಶ್ವರಾ! ನಾನು ಶ್ರೀರಾಮನ ಬಂಟನು. ಅವನ ಶಕ್ತಿಯಿಂದ ನಾನು ಏನು ಬೇಕಾದರೂ ಮಾಡಬಲ್ಲೆ. ದೂತನಾದವನು ಹೀತೋಪದೇಶ ಮಾಡುವುದು ನನ್ನ ಕರ್ತವ್ಯವು. ವಿಶೇಷವಾಗಿ ವಾನರನು. ಶ್ರೀರಾಮನು ಮಾನವನು. ನೀನು ರಾಕ್ಷಸನು. ಅದರಿಂದ ನಾನು ಮಧ್ಯಸ್ಥನು. ನನ್ನ ಸತ್ಯವಚನಗಳನ್ನು ಅವಧರಿಸು. ॥ 39 ॥ </p>
<p class="Shlok-Number" id="toc_marker-57-40">ಶ್ಲೋಕ - 40</p>
<p class="Shlok">ಸರ್ವಾನ್ ಲೋಕಾನ್ ಸುಸಂಹೃತ್ಯ ಸಭೂತಾನ್ ಸಚರಾಚರಾನ್ ।</p>
<p class="Shlok">ಪುನರೇವ ತಥಾ ಸ್ರಷ್ಟುಂ ಶಕ್ತೋ ರಾಮೋ ಮಹಾಯಶಾಃ ॥</p>
<p class="Text">ಮಹಾಯಶಸ್ವಿಯಾದ ಶ್ರೀರಾಮನು ರುದ್ರನಂತೆ ಸಮಸ್ತಲೋಕಗಳನ್ನು ಸಂಹರಿಸಬಲ್ಲನು. ಪಂಚ ಭೂತಾತ್ಮಕವಾದ ಚರಾಚರಗಳಿಂದೊಡಗೂಡಿದ ಜಗತ್ತನ್ನು ಮರಳಿ ಅದೇ ರೀತಿಯಿಂದ ಕ್ಷಣಾರ್ಧದಲ್ಲಿ ಸೃಷ್ಟಿಸಬಲ್ಲನು. ॥ 40 ॥</p>
<p class="Shlok-Number" id="toc_marker-57-41">ಶ್ಲೋಕ - 41</p>
<p class="Shlok">ದೇವಾಸುರನರೇಂದ್ರೇಷು ಯಕ್ಷರಕ್ಷೋಗಣೇಷು ಚ ।</p>
<p class="Shlok">ವಿದ್ಯಾಧರೇಷು ಸರ್ವೇಷು ಗಂಧರ್ವೇಷೂರಗೇಷು ಚ ॥</p>
<p class="Shlok-Number" id="toc_marker-57-42">ಶ್ಲೋಕ - 42</p>
<p class="Shlok">ಸಿದ್ಧೇಷು ಕಿನ್ನರೇಂದ್ರೇಷು ಪತತ್ರಿಷು ಚ ಸರ್ವತಃ ।</p>
<p class="Shlok">ಸರ್ವಭೂತೇಷು ಸರ್ವತ್ರ ಸರ್ವಕಾಲೇಷು ನಾಸ್ತಿ ಸಃ ।</p>
<p class="Shlok">ಯೋ ರಾಮಂ ಪ್ರತಿಯುಧ್ಯೇತ ವಿಷ್ಣುತುಲ್ಯಪರಾಕ್ರಮಮ್ ॥</p>
<p class="Text">ಅಂತಹ ಮಹಾಮಹಿಮನಾದ, ವಿಷ್ಣುವಿನಂತೇ ಪರಾಕ್ರಮಶಾಲಿಯಾದ ಶ್ರೀರಾಮನನ್ನು ಪ್ರತಿಭಟಿಸಿ ಯುದ್ಧಮಾಡುವನು-ದೇವಾಸುರ-ಮನುಷ್ಯರಲ್ಲಾಗಲೀ, ಯಕ್ಷರಾಕ್ಷಸರ ಸಮೂಹದಲ್ಲಾಗಲೀ, ವಿದ್ಯಾಧರ-ಪನ್ನಗರಲ್ಲಾಗಲೀ, ಗಂಧರ್ವರಲ್ಲಾಗಲೀ, ಮೃಗಗಳಲ್ಲಾಗಲೀ, ಸಿದ್ಧ-ಕಿನ್ನರರಲ್ಲಾಗಲೀ, ಪಕ್ಷಿಗಳಲ್ಲಾಗಲೀ, ಸಮಸ್ತ ಪ್ರಾಣಿಗಳಲ್ಲೇ ಆಗಲೀ ಯಾವುದೇ ಕಾಲದಲ್ಲಿಯೂ, ಎಲ್ಲಿಯೂ ಇರಲು ಸಾಧ್ಯವಿಲ್ಲ. ॥ 41-42 ॥</p>
<p class="Shlok-Number" id="toc_marker-57-43">ಶ್ಲೋಕ - 43</p>
<p class="Shlok">ಸರ್ವಲೋಕೇಶ್ವರಸ್ಯೈವಂ ಕೃತ್ವಾ ವಿಪ್ರಿಯಮೀದೃಶಮ್ ।</p>
<p class="Shlok">ರಾಮಸ್ಯ ರಾಜಸಿಂಹಸ್ಯ ದುರ್ಲಭಂ ತವ ಜೀವಿತಮ್ ॥</p>
<p class="Text">ಸರ್ವಲೋಕೇಶ್ವರನೂ, ರಾಜಸಿಂಹನೂ ಆದ ಶ್ರೀರಾಮನಿಗೆ ಇಂತಹ ಮಹತ್ತರ ಅಪರಾಧ ಮಾಡಿರುವ ನಿನ್ನ ಜೀವವುಳಿಯುವುದು ದುರ್ಲಭವೇ ಸರಿ. ॥43॥ </p>
<p class="Shlok-Number" id="toc_marker-57-44">ಶ್ಲೋಕ - 44</p>
<p class="Shlok">ದೇವಾಶ್ಚ ದೈತ್ಯಾಶ್ಚ ನಿಶಾಚರೇಂದ್ರ </p>
<p class="Shlok">ಗಂಧರ್ವವಿದ್ಯಾಧರನಾಗಯಕ್ಷಾಃ ।</p>
<p class="Shlok">ರಾಮಸ್ಯ ಲೋಕತ್ರಯನಾಯಕಸ್ಯ</p>
<p class="Shlok">ಸ್ಥಾತುಂ ನ ಶಕ್ತಾಃ ಸಮರೇಷು ಸರ್ವೇ ॥</p>
<p class="Text">ರಾಕ್ಷಸೇಶ್ವರಾ! ದೇವ-ದೈತ್ಯರಾಗಲೀ, ಗಂಧರ್ವ-ವಿದ್ಯಾಧರ-ನಾಗ-ಯಕ್ಷರಾಗಲೀ, ಪ್ರತ್ಯೇಕ-ಪ್ರತ್ಯೇಕವಾಗಲೀ, ಒಟ್ಟಾಗಿಯೇ ಆಗಲೀ, ಲೋಕತ್ರಯನಾಯಕನಾದ ಶ್ರೀರಾಮನ ಮುಂದೆ ಯುದ್ಧದಲ್ಲಿ ನಿಲ್ಲಲು ಖಂಡಿತವಾಗಿಯೂ ಸಮರ್ಥರಲ್ಲ. ॥ 44 ॥</p>
<p class="Shlok-Number" id="toc_marker-57-45">ಶ್ಲೋಕ - 45</p>
<p class="Shlok">ಬ್ರಹ್ಮಾ ಸ್ವಯಂಭೂಶ್ಚತುರಾನನೋ ವಾ </p>
<p class="Shlok">ರುದ್ರಸ್ತ್ರಿನೇತ್ರಸ್ತ್ರಿಪುರಾಂತಕೋ ವಾ ।</p>
<p class="Shlok">ಇಂದ್ರೋ ಮಹೇಂದ್ರಃ ಸುರನಾಯಕೋ ವಾ </p>
<p class="Shlok">ತ್ರಾತುಂ ನ ಶಕ್ತಾ ಯುಧಿ ರಾಮವಧ್ಯಮ್ ॥</p>
<p class="Text"> ಸ್ವಯಂಭುವಾದ ಚತುರ್ಮುಖನಾದ ಬ್ರಹ್ಮನಾಗಲೀ, ಮುಕ್ಕಣ್ಣನಾದ ತ್ರಿಪುರಾಂತಕ-ರುದ್ರನಾಗಲೀ, ಮಹೇಂದ್ರನಾದ ಸುರನಾಯಕ ಇಂದ್ರನಾಗಲೀ ಯುದ್ಧದಲ್ಲಿ ಶ್ರೀರಾಮನಿಂದ ವಧ್ಯನಾಗುವವನನ್ನು ರಕ್ಷಿಸಲಾರರು. ಹಾಗಿರುವಾಗ ಅವನನ್ನು ಯಾರೂ ರಕ್ಷಿಸಲು ಸಮರ್ಥರಲ್ಲ. ॥ 45 ॥</p>
<p class="Shlok-Number" id="toc_marker-57-46">ಶ್ಲೋಕ - 46</p>
<p class="Shlok">ಸ ಸೌಷ್ಠವೋಪೇತಮದೀನವಾದಿನಃ </p>
<p class="Shlok">ಕಪೇರ್ನಿಶಮ್ಯಾ ಪ್ರತಿಮೋಽ ಪ್ರಿಯಂ ವಚಃ । </p>
<p class="Shlok">ದಶಾನನಃ ಕೋಪವಿವೃತ್ತಲೋಚನಃ </p>
<p class="Shlok">ಸಮಾದಿಶತ್ತಸ್ಯ ವಧಂ ಮಹಾಕಪೇಃ ॥</p>
<p class="Text">ಹನುಮಂತನ ಮಾತಿನಲ್ಲಿ ಸುಂದರಭಾವ - ವಿಚಾರದಿಂದ ಕೂಡಿದ್ದವು. ದೈನ್ಯ-ಭಯವಿರಲಿಲ್ಲ. ಕಪೀಶ್ವರನ ಅಂತಹ ರಾವಣನಿಗೆ ಅಪ್ರಿಯವಾದರೂ ಹಿತವಚನವನ್ನು<span class="char-style-override-6">*</span> ಕೇಳಿ ಅಪ್ರತಿಮ ಪರಾಕ್ರಮಿಯಾದ ರಾವಣನು ಕೋಪದಿಂದ ಕಣ್ಣುಗಳನ್ನು ತಿರುಗಿಸುತ್ತಾ ಮಹಾಕಪಿಯ ವಧೆಗೆ ಒಡನೆಯೇ ಆಜ್ಞೆಮಾಡಿದನು. ॥ 46 ॥</p>
<p class="Footnote-Shloka"> <span class="char-style-override-6">*</span>‘‘ಸುಲಭಾಃ ಪುರುಷಾರಾಜನ್ ಸತತಂ ಪ್ರಿಯವಾದಿನ) ಅಪ್ರಿಯಸ್ಯ ಚ ಪಥ್ಯಸ್ಯ ವಕ್ತಾ ಶ್ರೋತಾ ಚ ದುರ್ಲಭಃ ॥’’</p>
<p class="Footnotes">	ಓ ರಾಜನೇ! ಮುಖಸ್ತುತಿಗಾಗಿ ಪ್ರಿಯವಾಗಿ ಮಾತಾಡುವವರು ಲೋಕದಲ್ಲಿ ಬಹುಮಂದಿ ಇದ್ದಾರೆ. ಆದರೆ ಅದು ಹಿತಕರವಾಗಲಾರವು. ಹಿತಕರವೂ, ಪ್ರಿಯಕರವೂ ಮಾತಾಡುವವರು ಜಗತ್ತಿನಲ್ಲಿ ದುರ್ಲಭರೇ ಆಗಿದ್ದಾರೆ.</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಏಕಪಂಚಾಶಃ ಸರ್ಗಃ ॥ 51 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಐವತ್ತೊಂದನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-58">ಐವತ್ತೆರಡನೆಯ ಸರ್ಗ</p>
<p class="Sub-Heading">ದೂತನ ವಧೆಯನ್ನು ನಿಷಿದ್ಧವೆಂದು ವಿಭೀಷಣನು ರಾವಣನಿಗೆ ಸಲಹೆ ನೀಡಿದುದು</p>
<p class="Shlok-Number" id="toc_marker-58-1">ಶ್ಲೋಕ - 1</p>
<p class="Shlok">ತಸ್ಯ ತದ್ವಚನಂ ಶ್ರುತ್ವಾ ವಾನರಸ್ಯ ಮಹಾತ್ಮನಃ ।</p>
<p class="Shlok">ಆಜ್ಞಾಪಯತ್ತಸ್ಯ ವಧಂ ರಾವಣಃ ಕ್ರೋಧಮೂರ್ಛಿತಃ ॥</p>
<p class="Text">ಮಹಾಪರಾಕ್ರಮಶಾಲಿಯಾದ ಆ ಹನುಮಂತನು ಆಡಿದ ಹಿತೋಕ್ತಿಗಳನ್ನು ಕೇಳಿ, ಕ್ರೋಧೋದ್ರಿಕ್ತನಾದ ರಾವಣನು ‘ಅವನನ್ನು ಕೊಂದುಬಿಡಿ’ ಎಂದು ಆಜ್ಞಾಪಿಸಿದನು. ॥ 1 ॥</p>
<p class="Shlok-Number" id="toc_marker-58-2">ಶ್ಲೋಕ - 2</p>
<p class="Shlok">ವಧೇ ತಸ್ಯ ಸಮಾಜ್ಞಪ್ತೇ ರಾವಣೇನ ದುರಾತ್ಮನಾ ।</p>
<p class="Shlok">ನಿವೇದಿತವತೋ ದೌತ್ಯಂ ನಾನುಮೇನೇ ವಿಭೀಷಣಃ ॥</p>
<p class="Text">ದುಷ್ಟನಾದ ರಾವಣನು ಹನುಮಂತನನ್ನು ಕೊಲ್ಲಲು ಆಜ್ಞಾಪಿಸಿದಾಗ ದೂತನಾಗಿ ಬಂದಿರುವವನನ್ನು ವಧಿಸುವುದಕ್ಕೆ ವಿಭೀಷಣನು ಅಂಗೀಕರಿಸಲಿಲ್ಲ. ಏಕೆಂದರೆ, ಒಡೆಯನ ಮಾತನ್ನು ಹೇಳುವುದು ದೂತನ ಧರ್ಮವಲ್ಲವೇ! ॥ 2 ॥</p>
<p class="Shlok-Number" id="toc_marker-58-3">ಶ್ಲೋಕ - 3</p>
<p class="Shlok">ತಂ ರಕ್ಷೋಽಧಿಪತಿಂ ಕ್ರುದ್ಧಂ ತಚ್ಚ ಕಾರ್ಯಮುಪಸ್ಥಿತಮ್ ।</p>
<p class="Shlok">ವಿದಿತ್ವಾ ಚಿಂತಯಾಮಾಸ ಕಾರ್ಯಂ ಕಾರ್ಯವಿಧೌ ಸ್ಥಿತಃ ॥</p>
<p class="Text">ರಾಕ್ಷಸೇಶ್ವರನಾದ ರಾವಣನು ಕೋಪಗೊಂಡಿರುವುದನ್ನು, ದೂತನ ವಧೆಗೆ ಆಜ್ಞೆಮಾಡಿರುವುದನ್ನೂ ಮನಗಂಡು, ಕಾರ್ಯಾಕಾರ್ಯ ವಿಚಕ್ಷಣನಾದ ವಿಭೀಷಣನು ಮುಂದೆ ತಾನು ಮಾಡಬೇಕಾದ ಕಾರ್ಯದ ಕುರಿತು ಚಿಂತಿಸತೊಡಗಿದನು.॥3॥</p>
<p class="Shlok-Number" id="toc_marker-58-4">ಶ್ಲೋಕ - 4</p>
<p class="Shlok">ನಿಶ್ಚಿತಾರ್ಥಸ್ತತಃ ಸಾಮ್ನಾ ಪೂಜ್ಯಂ ಶತ್ರುಜಿದಗ್ರಜಮ್ ।</p>
<p class="Shlok">ಉವಾಚ ಹಿತಮತ್ಯರ್ಥಂ ವಾಕ್ಯಂ ವಾಕ್ಯವಿಶಾರದಃ ॥</p>
<p class="Text">ಅಂತಃಶತ್ರುಗಳನ್ನು ಜಯಿಸಿದವನೂ, ವಾಕ್ಯ ವಿಶಾರದನೂ, ಕರ್ತವ್ಯಾ-ಕರ್ತವ್ಯವನ್ನು ತಿಳಿದವನೂ ಆದ ವಿಭಿಷಣನು-ವಿನಮ್ರನಾಗಿ ಅಣ್ಣನನ್ನು ಪ್ರಶಂಸಿಸಿ ಹಿತಕರವಾದ ವಚನಗಳನ್ನು ಗೌರವಪೂರ್ಣವಾಗಿ ಹೇಳಿದನು. ॥ 4 ॥ </p>
<p class="Shlok-Number" id="toc_marker-58-5">ಶ್ಲೋಕ - 5</p>
<p class="Shlok">ಕ್ಷಮಸ್ವ ರೋಷಂ ತ್ಯಜ ರಾಕ್ಷಸೇಂದ್ರ</p>
<p class="Shlok">ಪ್ರಸೀದ ಮದ್ವಾಕ್ಯಮಿದಂ ಶೃಣುಷ್ವ ।</p>
<p class="Shlok">ವಧಂ ನ ಕುರ್ವಂತಿ ಪರಾವರಜ್ಞಾಃ</p>
<p class="Shlok">ದೂತಸ್ಯ ಸಂತೋ ವಸುಧಾಧಿಪೇಂದ್ರಾಃ ॥</p>
<p class="Text">ಹೇ ರಾಕ್ಷಸೇಂದ್ರಾ! ಕ್ಷಮಿಸು. ಕೋಪವನ್ನು ಬಿಡು. ದಯವಿಟ್ಟು ನಾನು ಹೇಳಲಿರುವ ಮಾತನ್ನು ಕೇಳು. ಉಚಿತಾನುಚಿತಗಳನ್ನು ತಿಳಿದವರೂ, ಸಜ್ಜನರೂ, ರಾಜಶ್ರೇಷ್ಠರೂ, ದೂತನನ್ನು ವಧಿಸುವುದಿಲ್ಲ. ॥ 5 ॥ </p>
<p class="Shlok-Number" id="toc_marker-58-6">ಶ್ಲೋಕ - 6</p>
<p class="Shlok">ರಾಜಧರ್ಮವಿರುದ್ಧಂ ಚ ಲೋಕವೃತ್ತೇಶ್ಚ ಗರ್ಹಿತಮ್ ।</p>
<p class="Shlok">ತವ ಚಾಸದೃಶಂ ವೀರ ಕಪೇರಸ್ಯ ಪ್ರಮಾಪಣಮ್ ॥</p>
<p class="Text">ಮಹಾವೀರನೇ! ದೂತನಾಗಿ ಬಂದಿರುವ ಈ ವಾನರನನ್ನು ವಧಿಸುವುದು ರಾಜಧರ್ಮಕ್ಕೆ ವಿರುದ್ಧವಾದುದು. ಇದು ಲೋಕ ಮರ್ಯಾದೆಯೂ ಅಲ್ಲ. ಅದರಿಂದ ನಿಂದ್ಯವು. ನಿನ್ನಂತಹವನಿಗೆ ಇದು ಎಷ್ಟಕ್ಕೂ ತಕ್ಕುದಾಗಿಲ್ಲ. ॥ 6 ॥</p>
<p class="Shlok-Number" id="toc_marker-58-7">ಶ್ಲೋಕ - 7</p>
<p class="Shlok">ಧರ್ಮಜ್ಞಶ್ಚ ಕೃತಜ್ಞಶ್ಚ ರಾಜಧರ್ಮವಿಶಾರದಃ ।</p>
<p class="Shlok">ಪರಾವರಜ್ಞೋ ಭೂತಾನಾಂ ತ್ವಮೇವ ಪರಮಾರ್ಥವಿತ್ ॥</p>
<p class="Text">ನೀನು ಧರ್ಮಜ್ಞನೂ, ಕೃತಜ್ಞನೂ, ರಾಜಧರ್ಮವಿಶಾರದನೂ, ಯುಕ್ತಾಯುಕ್ತಗಳನ್ನು ತಿಳಿದವನೂ, ಪ್ರಾಣಿಕೋಟಿಗಳ ಒಳಿತು-ಕೆಡುಕನ್ನು ಚೆನ್ನಾಗಿ ತಿಳಿದುಕೊಂಡವನೂ, ಪರಮಾರ್ಥವನ್ನು ಅರಿತವನೂ ಆಗಿರುವೆ. ॥ 7 ॥</p>
<p class="Shlok-Number" id="toc_marker-58-8">ಶ್ಲೋಕ - 8</p>
<p class="Shlok">ಗೃಹ್ಯಂತೇ ಯದಿ ರೋಷೇಣ ತ್ವಾದೃಶೋಽಪಿ ವಿಪಶ್ಚಿತಃ ।</p>
<p class="Shlok">ತತಃ ಶಾಸ್ತ್ರವಿಪಶ್ಚಿತ್ತ್ವಂ ಶ್ರಮ ಏವ ಹಿ ಕೇವಲಮ್ ॥</p>
<p class="Text">ನಿನ್ನಂತಹ ವಿದ್ವಾಂಸರೂ ಕೂಡ ಕೋಪಕ್ಕೆ ವಶರಾಗುವುದಾದರೆ, ಕಷ್ಟಪಟ್ಟು ಶಾಸ್ತ್ರಪಾಂಡಿತ್ಯವನ್ನು ಸಂಪಾದಿಸುವುದು ಕೇವಲ ವೃಥಾ ಶ್ರಮವೇ ಸರಿ. ॥ 8 ॥ </p>
<p class="Shlok-Number" id="toc_marker-58-9">ಶ್ಲೋಕ - 9</p>
<p class="Shlok">ತಸ್ಮಾತ್ ಪ್ರಸೀದ ಶತ್ರುಘ್ನ ರಾಕ್ಷಸೇಂದ್ರ ದುರಾಸದ ।</p>
<p class="Shlok">ಯುಕ್ತಾಯುಕ್ತಂ ವಿನಿಶ್ಚಿತ್ಯ ದೂತೇ ದಂಡೋ ವಿಧೀಯತಾಮ್ ॥</p>
<p class="Text">ಆದ್ದರಿಂದ ಎಲೈ ಅರಿಮರ್ದನಾ! ಎದುರಿಸಲು ಸಾಧ್ಯವಿಲ್ಲದ ರಾಕ್ಷಸೇಂದ್ರಾ! ಪ್ರಸನ್ನನಾಗು. ಉಚಿತಾನುಚಿತವನ್ನು ವಿಚಾರಗೈದು ದೂತನಿಗೆ ಯೋಗ್ಯವಾದ ಶಿಕ್ಷೆಯನ್ನು ವಿಧಿಸು. ॥ 9 ॥ </p>
<p class="Shlok-Number" id="toc_marker-58-10">ಶ್ಲೋಕ - 10</p>
<p class="Shlok">ವಿಭೀಷಣವಚಃ ಶ್ರುತ್ವಾ ರಾವಣೋ ರಾಕ್ಷಸೇಶ್ವರಃ ।</p>
<p class="Shlok">ರೋಷೇಣ ಮಹತಾವಿಷ್ಟೋ ವಾಕ್ಯಮುತ್ತರಮಬ್ರವೀತ್ ॥</p>
<p class="Shlok-Number" id="toc_marker-58-11">ಶ್ಲೋಕ - 11</p>
<p class="Shlok">ನ ಪಾಪಾನಾಂ ವಧೇ ಪಾಪಂ ವಿದ್ಯತೇ ಶತ್ರುಸೂದನ ।</p>
<p class="Shlok">ತಸ್ಮಾದೇನಂ ವಧಿಷ್ಯಾಮಿ ವಾನರಂ ಪಾಪಕಾರಿಣಮ್ ॥</p>
<p class="Text">ರಾಕ್ಷಸರ ಒಡೆಯನಾದ ರಾವಣನು ವಿಭೀಷಣನ ವಚನಗಳನ್ನು ಕೇಳಿ ಪರಮಕ್ರುದ್ಧನಾಗಿ ಹೀಗೆ ಹೇಳಿದನು - ಎಲೈ ಶತ್ರುಹಂತಕನೇ! ಪಾಪಿಷ್ಟರನ್ನು ವಧಿಸುವುದರಿಂದ ಯಾವ ಪಾಪವೂ ಸೋಂಕದು. ಆದುದರಿಂದ ಪಾಪಕರ್ಮಿಯಾದ ಈ ವಾನರನನ್ನು ತಪ್ಪದೇ ವಧಿಸುತ್ತೇನೆ. ॥ 10-11 ॥</p>
<p class="Shlok-Number" id="toc_marker-58-12">ಶ್ಲೋಕ - 12</p>
<p class="Shlok">ಅಧರ್ಮಮೂಲಂ ಬಹುರೋಷಯುಕ್ತ-</p>
<p class="Shlok">ಮನಾರ್ಯಜುಷ್ಟಂ ವಚನಂ ನಿಶಮ್ಯ ।</p>
<p class="Shlok">ಉವಾಚ ವಾಕ್ಯಂ ಪರಮಾರ್ಥತತ್ತ್ವಂ </p>
<p class="Shlok">ವಿಭೀಷಣೋ ಬುದ್ಧಿಮತಾಂ ವರಿಷ್ಠಃ ॥</p>
<p class="Text">ಅಧರ್ಮಕ್ಕೆ ಮೂಲಭೂತವಾದ, ಅನೇಕ ದೋಷಗಳಿಂದ ಕೂಡಿರುವ, ಕ್ಷುದ್ರಜನರಿಗೆ ಉಚಿತವಾದ ರಾವಣೇಶ್ವರನ ಆ ಮಾತನ್ನು ಕೇಳಿ, ಬುದ್ಧಿವಂತರಲ್ಲಿ ಶ್ರೇಷ್ಠನಾದ ವಿಭೀಷಣನು ಪರಮಾರ್ಥತತ್ತ್ವ ರೂಪವಾದ ಹಿತಕರವಾದ ಈ ಮಾತನ್ನು ಹೇಳಿದನು. ॥ 12 ॥</p>
<p class="Shlok-Number" id="toc_marker-58-13">ಶ್ಲೋಕ - 13</p>
<p class="Shlok">ಪ್ರಸೀದ ಲಂಕೇಶ್ವರ ರಾಕ್ಷಸೇಂದ್ರ</p>
<p class="Shlok">ಧರ್ಮಾರ್ಥಯುಕ್ತಂ ವಚನಂ ಶೃಣುಷ್ವ ।</p>
<p class="Shlok">ದೂತಾ ನ ವಧ್ಯಾಃ ಸಮಯೇಷು ರಾಜನ್</p>
<p class="Shlok">ಸರ್ವೇಷು ಸರ್ವತ್ರ ವದಂತಿ ಸಂತಃ ॥</p>
<p class="Text">ಲಂಕೇಶ್ವರಾ! ರಾಕ್ಷಸೇಂದ್ರಾ! ಪ್ರಸನ್ನನಾಗು. ಧರ್ಮಾರ್ಥ ತತ್ತ್ವದಿಂದ ಕೂಡಿರುವ ಈ ನನ್ನ ಮಾತನ್ನು ಕೇಳು. ಸ್ವಾಮಿಯ ಸಂದೇಶವನ್ನು ತಿಳಿಸಲು ಬಂದ ದೂತನನ್ನು ಯಾವ ಕಾರಣದಿಂದಲೂ, ಎಂದೂ ವಧಿಸಬಾರದೆಂದು ಸತ್ಪುರುಷರು ಹೇಳುತ್ತಾರೆ. ॥ 13 ॥ </p>
<p class="Shlok-Number" id="toc_marker-58-14">ಶ್ಲೋಕ - 14</p>
<p class="Shlok">ಅಸಂಶಯಂ ಶತ್ರುರಯಂ ಪ್ರವೃದ್ಧಃ </p>
<p class="Shlok">ಕೃತಂ ಹ್ಯನೇನಾಪ್ರಿಯಮಪ್ರಮೇಯಮ್ ।</p>
<p class="Shlok">ನ ದೂತವಧ್ಯಾಂ ಪ್ರವದಂತಿ ಸಂತೋ </p>
<p class="Shlok">ದೂತಸ್ಯ ದೃಷ್ಟಾ ಬಹವೋ ಹಿ ದಂಡಾಃ ॥ </p>
<p class="Text">ಇವನು ಪ್ರಬಲ ಶತ್ರುವೇ, ಇದರಲ್ಲಿ ಸಂದೇಹವೇ ಇಲ್ಲ. ಇವನು ನಮಗೆ ಹೇಳಲಾರದಷ್ಟು ಅಪಕಾರ ಮಾಡಿರುವನು. ಆದರೂ ದೂತನನ್ನು ವಧಿಸಬಾರದೆಂದೇ ಸತ್ಪುರುಷರು ಹೇಳುತ್ತಾರೆ. ವಧೆಯನ್ನು ಬಿಟ್ಟು ದೂತನನ್ನು ದಂಡಿಸುವಂತಹ ಅನೇಕ ಪದ್ಧತಿಗಳು ಇವೆ. ॥ 14 ॥</p>
<p class="Shlok-Number" id="toc_marker-58-15">ಶ್ಲೋಕ - 15</p>
<p class="Shlok">ವೈರೂಪ್ಯಮಂಗೇಷು ಕಶಾಭಿಘಾತೋ </p>
<p class="Shlok">ಮೌಂಡ್ಯಂ ತಥಾ ಲಕ್ಷಣಸಂನಿಪಾತಃ ।</p>
<p class="Shlok">ಏತಾನ್ ಹಿ ದೂತೇ ಪ್ರವದಂತಿ ದಂಡಾನ್</p>
<p class="Shlok">ವಧಸ್ತು ದೂತಸ್ಯ ನ ನಃ ಶ್ರುತೋಽಪಿ ॥ </p>
<p class="Text">ಅವಯವಗಳಲ್ಲಿ ವಿರೂಪವನ್ನುಂಟುಮಾಡುವುದು, ಚಾವಟಿಯಿಂದ ಏಟು ಕೊಡುವುದು, ತಲೆ ಬೋಳಿಸುವುದು, ಅವಲಕ್ಷಣ ಗೊಳಿಸುವುದು - ಇಂತಹ ಶಿಕ್ಷೆಗಳು ದೂತನಿಗೆ ಯುಕ್ತವೆಂದು ಪ್ರಾಜ್ಞರು ಹೇಳುತ್ತಾರೆ. ಆದರೆ ದೂತನನ್ನು ವಧಿಸುವುದನ್ನು ನಾವು ಎಲ್ಲಿಯೂ ಕೇಳಿಯೇ ಇಲ್ಲ. ॥ 15 ॥ </p>
<p class="Shlok-Number" id="toc_marker-58-16">ಶ್ಲೋಕ - 16</p>
<p class="Shlok">ಕಥಂ ಚ ಧರ್ಮಾರ್ಥವಿನೀತಬುದ್ಧಿಃ </p>
<p class="Shlok">ಪರಾವರಪ್ರತ್ಯಯನಿಶ್ಚಿತಾರ್ಥಃ ।</p>
<p class="Shlok">ಭವದ್ವಿಧಃ ಕೋಪವಶೇ ಹಿ ತಿಷ್ಠೇತ್ </p>
<p class="Shlok">ಕೋಪಂ ನಿಯಚ್ಛಂತಿ ಹಿ ಸತ್ತ್ವವಂತಃ ॥</p>
<p class="Text">ನೀನು ಬುದ್ಧಿಬಲದಿಂದ ಧರ್ಮಾರ್ಥವನ್ನು ಚೆನ್ನಾಗಿ ತಿಳಿದುಕೊಂಡಿರುವೆ. ಯುಕ್ತಾಯುಕ್ತ ವಿಚಕ್ಷಣೆಯಿಂದ ಯಾವುದೇ ನಿರ್ಣಯವನ್ನು ಮಾಡುವವನಾಗಿರುವಿ. ಅಂತಹ ಪ್ರಾಜ್ಞನಾದ ನೀನು ಕೋಪಕ್ಕೆ ವಶನಾದರೆ ಹೇಗೆ? ಜ್ಞಾನಿಗಳು ಕೋಪವನ್ನು ನಿಗ್ರಹಿಸುವವರಲ್ಲವೇ? ॥ 16 ॥ </p>
<p class="Shlok-Number" id="toc_marker-58-17">ಶ್ಲೋಕ - 17</p>
<p class="Shlok">ನ ಧರ್ಮವಾದೇ ನ ಚ ಲೋಕವೃತ್ತೆ</p>
<p class="Shlok">ನ ಶಾಸ್ತ್ರಬುದ್ಧಿಗ್ರಹಣೇಷು ಚಾಪಿ ।</p>
<p class="Shlok">ವಿದ್ಯೇತ ಕಶ್ಚಿತ್ತವ ವೀರ ತುಲ್ಯ </p>
<p class="Shlok">ಸ್ತ್ವಂ ಹ್ಯುತ್ತಮಃ ಸರ್ವಸುರಾಸುರಾಣಾಮ್ ॥</p>
<p class="Text">ಧರ್ಮವನ್ನು ಪ್ರತಿಪಾದಿಸುವುದರಲ್ಲಿ, ಲೌಕಿಕಾಚಾರದಲ್ಲಿ, ಶಾಸ್ತ್ರಜ್ಞಾನದಲ್ಲಿ ಹಾಗೂ ಧಾರಣೆಯಲ್ಲಿ ನಿನಗೆ ಸಮಾನರಾದವರು ಯಾರೂ ಇಲ್ಲ. ಸಮಸ್ತ ಸುರಾಸುರರಿಂದಲೂ ನೀನೇ ಶ್ರೇಷ್ಠನಾಗಿರುವೆ. ॥ 17 ॥</p>
<p class="Shlok-Number" id="toc_marker-58-18">ಶ್ಲೋಕ - 18</p>
<p class="Shlok">ಶೂರೇಣ ವೀರೇಣ ನಿಶಾಚರೇಂದ್ರ</p>
<p class="Shlok">ಸುರಾಸುರಾಣಾಮಪಿ ದುರ್ಜಯೇನ ।</p>
<p class="Shlok">ತ್ವಯಾ ಪ್ರಗಲ್ಭಾಃ ಸುರದೈತ್ಯಸಂಘಾ</p>
<p class="Shlok">ಜಿತಾಶ್ಚ ಯುದ್ಧೇಷ್ವಸಕೃನ್ನರೇಂದ್ರಾಃ ॥</p>
<p class="Text">ಪರಾಕ್ರಮ, ಉತ್ಸಾಹಶಕ್ತಿ, ಮನೋಛಲಗಳಿಂದ ಮಹಾತ್ಮರಾದ ಸುರಾಸುರರೂ ನಿನ್ನನ್ನು ಜಯಿಸಲಾರರು. ಅಂತಹ ಸಾಟಿಯಿಲ್ಲದ ಶಕ್ತಿಯಿಂದ ನಿನ್ನ ಕೈಯಲ್ಲಿ ದೇವತೆಗಳು, ನರೇಂದ್ರರೂ ಎಷ್ಟೋ ಬಾರಿ ಪರಾಜಿತರಾಗಿರುವರು. ॥ 18 ॥ </p>
<p class="Shlok-Number" id="toc_marker-58-19">ಶ್ಲೋಕ - 19</p>
<p class="Shlok">ಇತ್ಥಂವಿಧಸ್ಯಾಮರದೈತ್ಯಶತ್ರೋಃ </p>
<p class="Shlok">ಶೂರಸ್ಯ ವೀರಸ್ಯ ತವಾಜಿತಸ್ಯ ।</p>
<p class="Shlok">ಕುರ್ವಂತಿ ಮೂಢಾ ಮನಸೋ ವ್ಯಲೀಕಂ </p>
<p class="Shlok">ಪ್ರಾಣೈರ್ವಿಯುಕ್ತಾ ನತು ಭೊಃ ಪುರಾ ತೇ ॥</p>
<p class="Text">ಇಂತಹ ಗುಣಗಳಿಂದ, ಅಮರರೂ, ದೈತ್ಯರೂ ನಿನಗೆ ಭಯಪಟ್ಟುಕೊಳ್ಳುವರು. ಶೂರನೂ, ವೀರನೂ, ಅಜೇಯನೂ ಆದ ನಿನಗೆ ಮನಸ್ಸಿನಲ್ಲಿ ಕೇಡುಬಗೆಯಲಾರರು. ಮಹರಾಜಾ! ಹಿಂದೆ ನಿನಗೆ ಹಾನಿ ಮಾಡಲು ಸಂಕಲ್ಪಿಸಿದ ವೀರರೆಲ್ಲರೂ ಪ್ರಾಣಗಳನ್ನು ಕಳೆದುಕೊಂಡಿದ್ದಾರೆ. ॥ 19 ॥</p>
<p class="Shlok-Number" id="toc_marker-58-20">ಶ್ಲೋಕ - 20</p>
<p class="Shlok">ನ ಚಾಪ್ಯ ಸ್ಯ ಕಪೇರ್ಘಾತೇ ಕಂಚಿತ್ ಪಶ್ಯಾಮ್ಯಹಂ ಗುಣಮ್ ।</p>
<p class="Shlok">ತೇಷ್ವಯಂ ಪಾತ್ಯತಾಂ ದಂಡೋ ಯೈರಯಂ ಪ್ರೇಷಿತಃ ಕಪಿಃ ॥</p>
<p class="Text">ಈ ಕಪಿಯನ್ನು ವಧಿಸುವುದರಿಂದ ಯಾವ ಪ್ರಯೋಜನವನ್ನು ನಾನು ನೋಡುತ್ತಿಲ್ಲ. ಈ ಮರಣದಂಡನೆಯನ್ನು ಇವನನ್ನು ಕಳಿಸಿದವರಿಗೆ ವಿಧಿಸಬೇಕು. ॥ 20 ॥</p>
<p class="Shlok-Number" id="toc_marker-58-21">ಶ್ಲೋಕ - 21</p>
<p class="Shlok">ಸಾಧುರ್ವಾ ಯದಿ ವಾಸಾಧುಃ ಪರೈರೇಷ ಸಮರ್ಪಿತಃ ।</p>
<p class="Shlok">ಬ್ರುವನ್ ಪರಾರ್ಥಂ ಪರವಾನ್ನ ದೂತೋ ವಧಮರ್ಹತಿ ॥</p>
<p class="Text">ಇವನು ದುಷ್ಟನೇ ಆಗಿರಲಿ, ಒಳ್ಳೆಯವನೇ ಆಗಿರಲಿ, ಬೇರೆಯವರಿಂದ ಕಳುಹಲ್ಪಟ್ಟು ಇವನು ಇಲ್ಲಿಗೆ ಬಂದಿರುವನು. ದೂತನು ಯಾವಾಗಲೂ ಇತರರ ಪ್ರಯೋಜನದ ಕುರಿತೇ ಮಾತಾಡುತ್ತಾನೆ. ಇತರರಿಗೆ ಅಧೀನನಾಗಿರುತ್ತಾನೆ. ಆದ್ದರಿಂದ ದೂತನು ವಧಾರ್ಹನಲ್ಲ. ॥ 21 ॥</p>
<p class="Shlok-Number" id="toc_marker-58-22">ಶ್ಲೋಕ - 22</p>
<p class="Shlok">ಅಪಿ ಚಾಸ್ಮಿನ್ ಹತೇ ರಾಜನ್ನಾನ್ಯಂ ಪಶ್ಯಾಮಿ ಖೇಚರಮ್ ।</p>
<p class="Shlok">ಇಹ ಯಃ ಪುನರಾಗಚ್ಛೇತ್ ಪರಂ ಪಾರಂ ಮಹೋದಧೇಃ ॥</p>
<p class="Text">ರಾಕ್ಷಸಪ್ರಭುವೇ! ಇವನು ಹತನಾದರೆ ಆಕಾಶದಲ್ಲಿ ಹಾರಿಕೊಂಡು ಮಹೋದಧಿಯ ದಕ್ಷಿಣತೀರದ ಈ ಲಂಕೆಗೆ ಬರುವ ಮತ್ಯಾರನ್ನೂ ನಾನು ನೋಡುವುದಿಲ್ಲ. (ಇವನ ಪ್ರಾಣಗಳು ಉಳಿದರೆ ಇವನು ರಾಮ-ಲಕ್ಷ್ಮಣರಲ್ಲಿಗೆ ಹೋಗಿ, ಇಲ್ಲಿಯ ಎಲ್ಲ ಸಮಾಚಾರವನ್ನು ತಿಳಿಸುವನು. ಅದರಿಂದ ಅವರು ಇಲ್ಲಿಗೆ ಬರುವರು. ಬಳಿಕ ಶತ್ರುಗಳನ್ನು ಮಟ್ಟ ಹಾಕುವುದು ಸುಲಭವು.) ॥ 22 ॥ </p>
<p class="Shlok-Number" id="toc_marker-58-23">ಶ್ಲೋಕ - 23</p>
<p class="Shlok">ತಸ್ಮಾನ್ನಾಸ್ಯ ವಧೇ ಯತ್ನಃ ಕಾರ್ಯಃ ಪರಪುರಂಜಯ ।</p>
<p class="Shlok">ಭವಾನ್ ಸೇಂದ್ರೇಷು ದೇವೇಷು ಯತ್ನಮಾಸ್ಥಾತುಮರ್ಹತಿ ॥</p>
<p class="Text">ಶತ್ರುಮರ್ದನಾ! ಆದ್ದರಿಂದ ಈತನನ್ನು ವಧಿಸುವ ಪ್ರಯತ್ನವನ್ನು ಬಿಟ್ಟುಬಿಡು. ಈ ಪ್ರಯತ್ನವನ್ನು ಇಂದ್ರಾದಿ ದೇವತೆಗಳ ವಿಷಯದಲ್ಲಿ ಕೈಗೊಳ್ಳುವುದು ಉಚಿತವು. (ಈ ಸಣ್ಣ ವಾನರನ ಮೇಲೆ ಬಲಪ್ರಯೋಗವೇಕೆ?) ॥ 23 ॥ </p>
<p class="Shlok-Number" id="toc_marker-58-24">ಶ್ಲೋಕ - 24</p>
<p class="Shlok">ಅಸ್ಮಿನ್ ವಿನಷ್ಟೇ ನ ಹಿ ದೂತಮನ್ಯಂ </p>
<p class="Shlok">ಪಶ್ಯಾಮಿ ಯಸ್ತೌ ನರರಾಜಪುತ್ರೌ ।</p>
<p class="Shlok">ಯುದ್ಧಾಯ ಯುದ್ಧಪ್ರಿಯ ದುರ್ವಿನೀತಾ-</p>
<p class="Shlok">ವುದ್ಯೋಜಯೇದ್ದೀರ್ಘಪಥಾವರುದ್ಧೌ ॥</p>
<p class="Text">ಯುದ್ಧಪ್ರಿಯನೇ! ಬಲಗರ್ವಿತರಾದ ಆ ರಾಜಕುಮಾರರೂ ಇಲ್ಲಿಂದ ತುಂಬಾ ದೂರ ಸಮುದ್ರದ ಆಚೆ-ದಡದಲ್ಲಿದ್ದಾರೆ. ಇವನನ್ನು ವಧಿಸಿದರೆ ಶತ್ರುಗಳಿಗೆ ವಾರ್ತೆಯನ್ನು ತಿಳಿಸುವ ಬೇರೆ ಯಾವ ದೂತನೂ ನನಗೆ ಕಾಣುವುದಿಲ್ಲ. ॥ 24 ॥</p>
<p class="Shlok-Number" id="toc_marker-58-25">ಶ್ಲೋಕ - 25</p>
<p class="Shlok">ಪರಾಕ್ರಮೋತ್ಸಾಹಮನಸ್ವಿನಾಂ ಚ </p>
<p class="Shlok">ಸುರಾಸುರಾಣಾಮಪಿ ದುರ್ಜಯೇನ ।</p>
<p class="Shlok">ತ್ವಯಾ ಮನೋನಂದನ ನೈರ್ಋತಾನಾಂ </p>
<p class="Shlok">ಯುದ್ಧಾಯತಿರ್ನಾಶಯಿತುಂ ನ ಯುಕ್ತಾ ॥</p>
<p class="Text">ರಾಕ್ಷಸರಿಗೆ ಆನಂದವನ್ನು (ಸುಖವನ್ನು) ಕೊಡುವವನೇ! ನೀನು ಸುರಾಸುರರಿಗೆ ಅಜೇಯನಾಗಿರುವೆ. ರಾಕ್ಷಸರಿಗೆ ಪರಾಕ್ರಮವು, ಉತ್ಸಾಹವು, ಮನೋಬಲವು ದೊರಕುವಂತಹ ಈ ಯುದ್ಧಾವಕಾಶವನ್ನು ನೀನು ಕೈಯ್ಯಾರೆ ಕಡೆಗಣಿಸಬೇಡ.॥25॥</p>
<p class="Shlok-Number" id="toc_marker-58-26">ಶ್ಲೋಕ - 26</p>
<p class="Shlok">ಹಿತಾಶ್ಚ ಶೂರಾಶ್ಚ ಸಮಾಹಿತಾಶ್ಚ </p>
<p class="Shlok">ಕುಲೇಷು ಜಾತಾಶ್ಚ ಮಹಾಗುಣೇಷು ।</p>
<p class="Shlok">ಮನಸ್ವಿನಃ ಶಸ್ತ್ರಭೃತಾಂ ವರಿಷ್ಠಾಃ </p>
<p class="Shlok">ಕೋಟ್ಯಗ್ರತಸ್ತೇ ಸುಭೃತಾಶ್ಚ ಯೋಧಾಃ ॥</p>
<p class="Text">ನಿನಗೆ ಹಿತವನ್ನು ಬಯಸುವವರೂ, ಶೂರರೂ, ಜಾಗರೂಕರಾಗಿ ಯುದ್ಧಸನ್ನದ್ಧರಾಗಿರುವವರೂ, ಸದ್ಗುಣ ವಂಶಸಂಜಾತರೂ, ಮನೋಬಲವುಳ್ಳವರೂ, ಶಸ್ತ್ರಧಾರಿಗಳಲ್ಲಿ ಶ್ರೇಷ್ಠರೂ, ನಿನ್ನಿಂದ ಪೋಷಿತರಾದ ಕೋಟ್ಯವಧಿ ಯೋಧರು ನಿನ್ನ ಕಡೆಗಿದ್ದಾರೆ. ॥ 26 ॥</p>
<p class="Shlok-Number" id="toc_marker-58-27">ಶ್ಲೋಕ - 27</p>
<p class="Shlok">ತದೇಕದೇಶೇನ ಬಲಸ್ಯ ತಾವತ್</p>
<p class="Shlok">ಕೇಚಿತ್ತವಾದೇಶಕೃತೋಭಿಯಾಂತು ।</p>
<p class="Shlok">ತೌ ರಾಜಪುತ್ರೌ ವಿನಿಗೃಹ್ಯ ಮೂಢೌ </p>
<p class="Shlok">ಪರೇಷು ತೇ ಭಾವಯಿತುಂ ಪ್ರಭಾವಮ್ ॥</p>
<p class="Text">ಅಂತಹ ನಿನ್ನ ಸೈನ್ಯದಲ್ಲಿನ ಕೆಲವು ಯೋಧರು ನಿನ್ನ ಆಜ್ಞೆಯಂತೆ ಹೋಗಿ ಮೂಢರಾದ ಆ ರಾಜಕುಮಾರರನ್ನು ಬಂಧಿಸಲಿ. ಆಗ ನಿನ್ನ ಪರಾಕ್ರಮ ಎಂತಹುದು ಎಂದು ಶತ್ರುಗಳಿಗೆ ತಿಳಿದುಬಂದೀತು. ॥ 27 ॥</p>
<p class="Shlok-Number" id="toc_marker-58-28">ಶ್ಲೋಕ - 28</p>
<p class="Shlok">ನಿಶಾಚರಾಣಾಮಧಿಪೋನುಜಸ್ಯ </p>
<p class="Shlok">ವಿಭೀಷಣಸ್ಯೋತ್ತಮವಾಕ್ಯಮಿಷ್ಟಮ್ ।</p>
<p class="Shlok">ಜಗ್ರಾಹ ಬುದ್ಧ್ಯಾಃ ಸುರಲೋಕಶತ್ರು</p>
<p class="Shlok">ರ್ಮಹಾಬಲೋ ರಾಕ್ಷಸರಾಜಮುಖ್ಯಃ ॥</p>
<p class="Text">ರಾಕ್ಷಸರಿಗೆ ಅಧಿಪತಿಯೂ, ಸುರಲೋಕಶತ್ರುವೂ, ಮಹಾ ಬಲಶಾಲಿಯೂ, ರಾಕ್ಷಸರಾಜ ಮುಖ್ಯನಾದ ರಾವಣೇಶ್ವರನಿಗೆ ತಮ್ಮನಾದ ವಿಭೀಷಣನ ಉತ್ತಮವೂ, ಇಷ್ಟವೂ ಆದ ಮಾತುಗಳು ಮನವರಿಕೆಯಾದುವು. ಮನಃಪೂರ್ವಕವಾಗಿ ಅಂಗೀಕರಿಸಿದನು. ॥ 28 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ದ್ವಿಪಂಚಾಶಃ ಸರ್ಗಃ ॥ 52 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಐವತ್ತೆರಡನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-59">ಐವತ್ತಮೂರನೆಯ ಸರ್ಗ</p>
<p class="Sub-Heading">ರಾಕ್ಷಸರು ಹನುಮಂತನ ಬಾಲಕ್ಕೆ ಬೆಂಕಿಯನ್ನು ಹಚ್ಚಿ ನಗರದಲ್ಲಿ ಮೆರವಣಿಗೆ ಮಾಡಿದುದು</p>
<p class="Shlok-Number" id="toc_marker-59-1">ಶ್ಲೋಕ - 1</p>
<p class="Shlok">ತಸ್ಯ ತದ್ವಚನಂ ಶ್ರುತ್ವಾ ದಶಗ್ರೀವೋ ಮಹಾತ್ಮನಃ ।</p>
<p class="Shlok">ದೇಶಕಾಲಹಿತಂ ವಾಕ್ಯಂ ಭ್ರಾತುರುತ್ತರಮಬ್ರವೀತ್ ॥</p>
<p class="Text">ಮಹಾತ್ಮನೂ, ಅನುಜನೂ ಆದ ವಿಭೀಷಣನ ದೇಶ-ಕಾಲೋಚಿತವಾದ ಹಾಗೂ ಹಿತವಾದ ಮಾತನ್ನು ಕೇಳಿ ರಾವಣನು ಹೀಗೆ ಉತ್ತರಿಸಿದನು. - ॥ 1 ॥</p>
<p class="Shlok-Number" id="toc_marker-59-2">ಶ್ಲೋಕ - 2</p>
<p class="Shlok">ಸಮ್ಯಗುಕ್ತಂ ಹಿ ಭವತಾ ದೂತವಧ್ಯಾ ವಿಗರ್ಹಿತಾ ।</p>
<p class="Shlok">ಅವಶ್ಯಂ ತು ವಧಾದನ್ಯಃ ಕ್ರಿಯತಾಮಸ್ಯ ನಿಗ್ರಹಃ ॥</p>
<p class="Text">ವಿಭೀಷಣಾ! ನೀನು ಉಚಿತವಾದುದನ್ನೇ ಹೇಳಿರುವೆ. ದೂತನ ವಧೆಯು ನಿಂದ್ಯವೇ ಸರಿ! ಈ ವಾನರನಿಗೆ ವಧೆಯನ್ನು ಬಿಟ್ಟು ಬೇರೆ ರೀತಿಯ ಶಿಕ್ಷೆಯು ಅವಶ್ಯವಾಗಿ ಆಗಲಿ. ॥ 2 ॥</p>
<p class="Shlok-Number" id="toc_marker-59-3">ಶ್ಲೋಕ - 3</p>
<p class="Shlok">ಕಪೀನಾಂ ಕಿಲ ಲಾಂಗೂಲಮಿಷ್ಟಂ ಭವತಿ ಭೂಷಣಮ್ ।</p>
<p class="Shlok">ತದಸ್ಯ ದೀಪ್ಯತಾಂ ಶೀಘ್ರಂ ತೇನ ದಗ್ಧೇನ ಗಚ್ಛತು ॥</p>
<p class="Text">ಕಪಿಗಳಿಗೆ ಬಾಲವು ಇಷ್ಟವಾಗಿರುತ್ತದೆ. ಭೂಷಣವೂ ಆಗಿರುತ್ತದೆ. ಆದುದರಿಂದ ಈ ಕಪಿಯ ಬಾಲಕ್ಕೆ ಬೆಂಕಿಹಚ್ಚಿರಿ. ಸುಟ್ಟುಹೋದ ಬಾಲದೊಡನೆ ಇವನು ಹಿಂದಿರುಗಲಿ. ॥ 3 ॥ </p>
<p class="Shlok-Number" id="toc_marker-59-4">ಶ್ಲೋಕ - 4</p>
<p class="Shlok">ತತಃ ಪಶ್ಯಂತ್ವಿಮಂ ದೀನಮಂಗವೈರೂಪ್ಯಕರ್ಶಿತಮ್ ।</p>
<p class="Shlok">ಸಮಿತ್ರಜ್ಞಾತಯಃ ಸರ್ವೇ ಬಾಂಧವಾಃ ಸಸುಹೃಜ್ಜನಾಃ ॥</p>
<p class="Text">ತಿರುಗಿಹೋದ ಬಳಿಕ ಅಂಗವಿಕಾರ ಬಾಧೆಯಿಂದ ದೀನನಾಗುವ ಈತನನ್ನು ಮಿತ್ರರೂ, ಆಪ್ತರೂ, ಬಂಧುಗಳೂ, ಸುಹೃಜ್ಜನರೂ, ಮೊದಲಾದ ಎಲ್ಲರೂ ನೋಡುವರು. ॥ 4 ॥ </p>
<p class="Shlok-Number" id="toc_marker-59-5">ಶ್ಲೋಕ - 5</p>
<p class="Shlok">ಆಜ್ಞಾಪಯದ್ರಾಕ್ಷಸೇಂದ್ರಃ ಪುರಂ ಸರ್ವಂ ಸಚತ್ವರಮ್ ।</p>
<p class="Shlok">ಲಾಂಗೂಲೇನ ಪ್ರದೀಪ್ತೇನ ರಕ್ಷೋಭಿಃ ಪರಿಣೀಯತಾಮ್ ॥</p>
<p class="Text">ಕೂಡಲೇ ಈ ವಾನರನ ಬಾಲಕ್ಕೆ ಬೆಂಕಿಯನ್ನು ಹೊತ್ತಿಸಿ, ಉರಿಯುತ್ತಿರುವ ಬಾಲದಿಂದ ಇವನನ್ನು ನಗರದಲ್ಲೆಲ್ಲ ಮೆರವಣಿಗೆ ಮಾಡಿರಿ ಎಂದು ರಾವಣನು ಆಜ್ಞಾಪಿಸಿದನು. ॥ 5 ॥</p>
<p class="Shlok-Number" id="toc_marker-59-6">ಶ್ಲೋಕ - 6</p>
<p class="Shlok">ತಸ್ಯ ತದ್ವಚನಂ ಶ್ರುತ್ವಾ ರಾಕ್ಷಸಾಃ ಕೋಪಕರ್ಕಶಾಃ ।</p>
<p class="Shlok">ವೇಷ್ಟಯಂತಿ ಸ್ಮ ಲಾಂಗೂಲಂ ಜೀರ್ಣೈಃ ಕಾರ್ಪಾಸಕೈಃ ಪಟ್ಟೆಃ ॥</p>
<p class="Text">ರಾವಣನ ಆ ಆದೇಶವನ್ನು ಕೇಳಿದ ರಾಕ್ಷಸರು ಕೋಪೊದ್ರಿಕ್ತರಾಗಿ ಹನುಮಂತನ ಬಾಲಕ್ಕೆ ಹಳೆಯದಾದ ಹತ್ತಿಯ ಹಾಗೂ ರೇಶ್ಮೆಯ ಬಟ್ಟೆಗಳನ್ನು ಸುತ್ತಿದರು. ॥ 6 ॥</p>
<p class="Shlok-Number" id="toc_marker-59-7">ಶ್ಲೋಕ - 7</p>
<p class="Shlok">ಸಂವೇಷ್ಟ್ಯಮಾನೇ ಲಾಂಗೂಲೇ ವ್ಯವರ್ಧತ ಮಹಾಕಪಿಃ ।</p>
<p class="Shlok">ಶುಷ್ಕಮಿಂಧನಮಾಸಾದ್ಯ ವನೇಷ್ವಿವ ಹುತಾಶನಃ ॥</p>
<p class="Text">ಆ ವಾನರೋತ್ತಮನು ತನ್ನ ಬಲಕ್ಕೆ ರಾಕ್ಷಸರು ಬಟ್ಟೆಯನ್ನು ಸುತ್ತುತ್ತಿರುವಾಗ - ಒಣಗಿಹೋದ ಕಟ್ಟಿಗೆಯಲ್ಲಿರುವ ಬೆಂಕಿಯು ಕ್ಷಣ-ಕ್ಷಣಕ್ಕೂ ವರ್ಧಿಸುವಂತೆ ತಾನು ಬೆಳೆಯತೊಡಗಿದನು. ಜೊತೆಗೆ ಅವನ ಬಾಲವೂ ಬೆಳೆಯಿತು. ॥7॥</p>
<p class="Shlok-Number" id="toc_marker-59-8">ಶ್ಲೋಕ - 8</p>
<p class="Shlok">ತೈಲೇನ ಪರಿಷಿಚ್ಯಾಥ ತೇಽಗ್ನಿಂ ತತ್ರಾಭ್ಯಪಾತಯನ್ । </p>
<p class="Shlok">ಲಾಂಗೂಲೇನ ಪ್ರದೀಪ್ತೇನ ರಾಕ್ಷಸಾಂಸ್ತಾನಪಾತಯತ್ ॥</p>
<p class="Text">ರಾಕ್ಷಸರು ಅವನ ಬಾಲಕ್ಕೆ ಬಟ್ಟೆ ಸುತ್ತಿ ಎಣ್ಣೆಯಲ್ಲಿ ನೆನೆಯಿಸಿ, ಅದಕ್ಕೆ ಬೆಂಕಿಯನ್ನಿಟ್ಟರು. ಕೂಡಲೇ ಅವನು ರೋಷಾವೇಶದಿಂದ ಕ್ರೋಧೋದ್ರಿಕ್ತನಾಗಿ ಬಾಲಸೂರ್ಯನಂತೆ ಮುಖಕಾಂತಿಯಿಂದ ಶೋಭಿಸುತ್ತಿದ್ದು ತನ್ನ ಬಾಲದಿಂದ ಆ ರಾಕ್ಷಸರನ್ನು ಓಡಿಸಿದನು. ॥ 8 ॥ </p>
<p class="Shlok-Number" id="toc_marker-59-9">ಶ್ಲೋಕ - 9</p>
<p class="Shlok">ಸ ತು ರೋಷಪರೀತಾತ್ಮಾ ಬಾಲಸೂರ್ಯಸಮಾನನಃ ।</p>
<p class="Shlok">ಲಾಂಗೂಲಂ ಸಂಪ್ರದೀಪ್ತಂ ತು ದ್ರಷ್ಟುಂ ತಸ್ಯ ಹನೂಮತಃ ॥</p>
<p class="Text">ರಾಕ್ಷಸರೆಲ್ಲರು ಅದರಿಂದ ಸಂತೋಷಪಟ್ಟು, ಚೆನ್ನಾಗಿ ಉರಿಯುತ್ತಿದ್ದ ಹನುಮಂತನ ಆ ಬಾಲವನ್ನು ವಿನೋದದಿಂದ ನೋಡಲಿಕ್ಕಾಗಿ ಸ್ತ್ರೀಯರೂ, ಬಾಲಕರೂ, ವೃದ್ಧರೂ ಹೀಗೆ ಎಲ್ಲರಿಂದ ಒಡಗೂಡಿ ಅಲ್ಲಿಗೆ ಬಂದು ಸೇರಿದರು. ॥ 9 ॥</p>
<p class="Shlok-Number" id="toc_marker-59-10">ಶ್ಲೋಕ - 10</p>
<p class="Shlok">ಸಹಸ್ತ್ರೀಬಾಲವೃದ್ಧಾಶ್ಚ ಜಗ್ಮುಃ ಪ್ರೀತಾ ನಿಶಾಚರಾಃ ।</p>
<p class="Shlok">ಸ ಭೂಯಃ ಸಂಗತೈಃ ಕ್ರೂರೈ ರಾಕ್ಷಸೈರ್ಹರಿಸತ್ತಮಃ ॥</p>
<p class="Text"> ಕ್ರೂರರಾದ ಆ ರಾಕ್ಷಸರೆಲ್ಲರೂ ಸೇರಿ ವಾನರೋತ್ತಮನನ್ನು ದೃಢವಾಗಿ ಬಂಧಿಸಿದ್ದರು. ಆ ಬಂಧನದಿಂದ ಬಿಡುಗಡೆ ಹೊಂದಲು ಸಾಮರ್ಥ್ಯವಿದ್ದರೂ, ಆಗ ವೀರನು ಸಮಯೋಚಿತವಾಗಿ ಆಲೋಚಿಸುತ್ತಾ ಬಂಧನದಲ್ಲೇ ಇದ್ದು ಬಿಟ್ಟನು. ॥10॥</p>
<p class="Shlok-Number" id="toc_marker-59-11">ಶ್ಲೋಕ - 11</p>
<p class="Shlok">ನಿಬದ್ಧಃ ಕೃತವಾನ್ ವೀರಸ್ತತ್ಕಾಲಸದೃಶೀಂ ಮತಿಮ್ ।</p>
<p class="Shlok">ಕಾಮಂ ಖಲು ನ ಮೇ ಶಕ್ತಾ ನಿಬದ್ಧಸ್ಯಾಪಿ ರಾಕ್ಷಸಾಃ ॥</p>
<p class="Text">ನಾನು ಬಂಧಿಸಲ್ಪಟ್ಟರೂ ರಾಕ್ಷಸರು ನನ್ನನ್ನು ಏನೂ ಮಾಡಲಾರರು. ನನಗೆ ತೊಂದರೆ ಕೊಡುವ ಶಕ್ತಿಯು ಇವರಿಗಿಲ್ಲ. ಕಟ್ಟಿರುವ ಹಗ್ಗಗಳನ್ನು ಕ್ಷಣಮಾತ್ರದಲ್ಲಿ ಕತ್ತರಿಸಿ ಮೇಲಕ್ಕೆ ಹಾರಿ ಇವರೆಲ್ಲರನ್ನು ಸಂಹರಿಸಿಬಿಡುವೆನು. ॥ 11 ॥</p>
<p class="Shlok-Number" id="toc_marker-59-12">ಶ್ಲೋಕ - 12</p>
<p class="Shlok">ಛಿತ್ವಾ ಪಾಶಾನ್ ಸಮುತ್ಪತ್ಯ ಹನ್ಯಾಮಹಮಿಮಾನ್ ಪುನಃ ।</p>
<p class="Shlok">ಯದಿ ಭರ್ತೃಹಿತಾರ್ಥಾಯ ಚರಂತಂ ಭರ್ತೃಶಾಸನಾತ್ ॥</p>
<p class="Text">ನನ್ನ ಸ್ವಾಮಿಯಾದ ಶ್ರೀರಾಮನ ಕಾರ್ಯಸಿದ್ಧಿಗಾಗಿ ಪ್ರಯತ್ನಿಸುತ್ತಿರುವ ನನ್ನನ್ನು ಈ ದುರ್ಮಾರ್ಗಿಗಳು ರಾವಣನ ಆಜ್ಞೆಯಿಂದ ಬಂಧಿಸಿರುವರು. ಇದರಿಂದ ನಾನು ಅವರಿಗೆ ಮಾಡಿದ ಕಷ್ಟ-ನಷ್ಟಗಳ ಮುಂದೆ ಇದು ಯಾವ ಲೆಕ್ಕಕ್ಕೂ ಇಲ್ಲ. ॥ 12 ॥ </p>
<p class="Shlok-Number" id="toc_marker-59-13">ಶ್ಲೋಕ - 13</p>
<p class="Shlok">ಬಧ್ನಂತ್ಯೇತೇ ದುರಾತ್ಮಾನೋ ನ ತು ಮೇ ನಿಷ್ಕೃತಿಃ ಕೃತಾ ।</p>
<p class="Shlok">ಸರ್ವೇಷಾಮೇವ ಪರ್ಯಾಪ್ತೋ ರಾಕ್ಷಸಾನಾಮಹಂ ಯುಧಿ ॥</p>
<p class="Shlok-Number" id="toc_marker-59-14">ಶ್ಲೋಕ - 14</p>
<p class="Shlok">ರಾಮಸ್ಯ ಕಿಂ ತು ಪ್ರೀತ್ಯರ್ಥಂ ವಿಷಹಿಷ್ಯೇಽಹಮೀದೃಶಮ್ ।</p>
<p class="Shlok">ಲಂಕಾ ಚಾರಯಿತವ್ಯಾ ವೈ ಪುನರೇವ ಭವೇದಿತಿ ॥</p>
<p class="Text">ಯುದ್ಧದಲ್ಲಿ ಎಲ್ಲ ರಾಕ್ಷಸರನ್ನು ಎದುರಿಸಲು ನಾನೊಬ್ಬನೇ ಸಾಕು. ಶ್ರೀರಾಮನ ಪ್ರೀತಿಗಾಗಿ ಈ ಬಂಧನವನ್ನು ಸುಮ್ಮನೆ ಸಹಿಸಿರುವೆನು. ಈ ನೆಪದಿಂದ ನನಗೆ ಲಂಕೆಯನ್ನು ಮತ್ತೊಮ್ಮೆ ಪರಿಶೀಲಿಸಲು, ಸುತ್ತಾಡಲು ಅವಕಾಶವಾಯಿತು. ॥ 13-14 ॥ </p>
<p class="Shlok-Number" id="toc_marker-59-15">ಶ್ಲೋಕ - 15</p>
<p class="Shlok">ರಾತ್ರೌ ನ ಹಿ ಸುದೃಷ್ಟಾ ಮೇ ದುರ್ಗಕರ್ಮವಿಧಾನತಃ ।</p>
<p class="Shlok">ಅವಶ್ಯಮೇವ ದ್ರಷ್ಟವ್ಯಾ ಮಯಾ ಲಂಕಾ ನಿಶಾಕ್ಷಯೇ ॥</p>
<p class="Text">ಇಷ್ಟರವರೆಗೆ ರಾತ್ರಿಯಲ್ಲಿ ದುರ್ಗನಿರ್ಮಾಣ ವಿಧಾನವನ್ನು (ನಗರ ರಕ್ಷಣೆಯ ರಹಸ್ಯಮಯ ಏರ್ಪಾಟು) ನಾನು ಸರಿಯಾಗಿ ನೋಡಲಾಗಲಿಲ್ಲ. ಆದ್ದರಿಂದ ಹಗಲಿನಲ್ಲಿ ಈ ಲಂಕೆಯನ್ನು ತಪ್ಪದೇ ಪರಿಶೀಲಿಸಿ ನೋಡಬೇಕು. (ಅದರಿಂದ ಮುಂದೆ ಲಂಕೆಯಲ್ಲಿ ಹೇಗೆ ಹೋರಾಡಬಹುದೆಂಬುದನ್ನು ನಿಶ್ಚಯಿಸಬಹುದು.) ॥ 15 ॥</p>
<p class="Shlok-Number" id="toc_marker-59-16">ಶ್ಲೋಕ - 16</p>
<p class="Shlok">ಕಾಮಂ ಬಧ್ನಂತು ಮೇ ಭೂಯಃ ಪುಚ್ಛಸ್ಯೋದ್ದೀಪನೇನ ಚ ।</p>
<p class="Shlok">ಪೀಡಾಂ ಕುರ್ವಂತು ರಕ್ಷಾಂಸಿ ನ ಮೇಽಸ್ತಿ ಮನಸಃ ಶ್ರಮಃ ॥</p>
<p class="Text">ಈ ರಾಕ್ಷಸರು ಬಾಲವನ್ನು ಉರಿಸುವುದರ ಮೂಲಕ ತಮಗೆ ಇಚ್ಛೆಬಂದಂತೆ ಎಷ್ಟಾದರೂ ಪೀಡಿಸಲಿ. ಇದರಿಂದ ನನಗೆ ಯಾವ ಆಯಾಸವೂ ಇಲ್ಲ. ॥ 16 ॥</p>
<p class="Shlok-Number" id="toc_marker-59-17">ಶ್ಲೋಕ - 17</p>
<p class="Shlok">ತತಸ್ತೇ ಸಂವೃತಾಕಾರಂ ಸತ್ತ್ವವಂತಂ ಮಹಾಕಪಿಮ್ ।</p>
<p class="Shlok">ಪರಿಗೃಹ್ಯ ಯಯುರ್ಹೃಷ್ಟಾ ರಾಕ್ಷಸಾಃ ಕಪಿಕುಂಜರಮ್ ॥</p>
<p class="Text">ಅನಂತರ ಆ ರಾಕ್ಷಸರು ಸಂತೋಷಪಟ್ಟು - ಬಾಲವು ಹೊತ್ತಿ ಉರಿಯುತ್ತಿದ್ದ ಮಹಾಬಲಿಯೂ, ತನ್ನ ಮನೋಭಾವವನ್ನು ತೋರಿಸಿ ಕೊಡದಿದ್ದ ಆ ಕಪಿಶ್ರೇಷ್ಠನನ್ನು ಹಿಡಿದುಕೊಂಡು ಹೊರಟರು. ॥ 17 ॥</p>
<p class="Shlok-Number" id="toc_marker-59-18">ಶ್ಲೋಕ - 18</p>
<p class="Shlok">ಶಂಖಭೇರೀನಿನಾದೈಶ್ಚ ಘೋಷಯಂತಃ ಸ್ವಕರ್ಮಭಿಃ ।</p>
<p class="Shlok">ರಾಕ್ಷಸಾಃ ಕ್ರೂರಕರ್ಮಾಣಶ್ಚಾರಯಂತಿ ಸ್ಮ ತಾಂ ಪುರೀಮ್ ॥</p>
<p class="Text">ಕ್ರೂರಕರ್ಮಿಗಳಾದ ರಾಕ್ಷಸರು ಶಂಖ-ಭೇರಿ ನಿನಾದಗಳಿಂದಲೂ, ಚಪ್ಪಾಳೆಗಳಿಂದಲೂ, ಸಿಂಹನಾದಗಳಿಂದಲೂ ಶಬ್ದಮಾಡುತ್ತಾ ಹನುಮಂತನನ್ನು ಲಂಕಾಪಟ್ಟಣದ ಎಲ್ಲೆಡೆ ಸುತ್ತಾಡಿಸಿದರು. ॥ 18 ॥</p>
<p class="Shlok-Number" id="toc_marker-59-19">ಶ್ಲೋಕ - 19</p>
<p class="Shlok">ಅನ್ವೀಯಮಾನೋ ರಕ್ಷೋಭಿರ್ಯಯೌ ಸುಖಮರಿಂದಮಃ ।</p>
<p class="Shlok">ಹನೂಮಾಂಶ್ಚಾರಯಾಮಾಸ ರಾಕ್ಷಸಾನಾಂ ಮಹಾಪುರೀಮ್ ॥</p>
<p class="Text">ಶತ್ರುಸೂದನನಾದ ಹನುಮಂತನು - ರಾಕ್ಷಸರು ಜೊತೆಯಲ್ಲಿ ನಡೆಸಿಕೊಂಡು ಹೋಗುತ್ತಿರುವಾಗ, ರಾಕ್ಷಸರ ನಗರಿಯನ್ನು ಚೆನ್ನಾಗಿ ಪರಿಶೀಲಿಸಿದನು. ॥ 19 ॥</p>
<p class="Shlok-Number" id="toc_marker-59-20">ಶ್ಲೋಕ - 20</p>
<p class="Shlok">ಅಥಾಪಶ್ಯದ್ವಿಮಾನಾನಿ ವಿಚಿತ್ರಾಣಿ ಮಹಾಕಪಿಃ ।</p>
<p class="Shlok">ಸಂವೃತಾನ್ ಭೂಮಿಭಾಗಾಂಶ್ಚ ಸುವಿಭಕ್ತಾಂಶ್ಚ ಚತ್ವರಾನ್ ॥</p>
<p class="Text">ಆಗ ವಾನರೋತ್ತಮನು ವಿಚಿತ್ರವಾದ ರಾಜ ಪ್ರಾಸಾದವನ್ನು, ಗುಪ್ತವಾಗಿದ್ದ ಭೂಗೃಹಗಳನ್ನು, (ನೆಲಮಾಳಿಗೆ) ಚೆನ್ನಾಗಿ ವಿಭಾಗಿಸಲ್ಪಟ್ಟ ವೀಥಿಗಳನ್ನು, ವೃತ್ತಗಳನ್ನು, ಗಮನವಿಟ್ಟು ನೋಡಿದನು. ॥ 20 ॥</p>
<p class="Shlok-Number" id="toc_marker-59-21">ಶ್ಲೋಕ - 21</p>
<p class="Shlok">ವೀಥೀಶ್ಚ ಗೃಹಸಂಬಾಧಾಃ ಕಪಿಃ ಶೃಂಗಾಟಕಾನಿ ಚ ।</p>
<p class="Shlok">ತಥಾ ರಥ್ಯೋಪರಥ್ಯಾಶ್ಚ ತಥೈವ ಚ ಗೃಹಾಂತರಾನ್ ॥</p>
<p class="Text">ಮನೆಗಳ ಸಮೂಹಗಳನ್ನು, ರಾಜಮಾರ್ಗಗಳನ್ನು, ಚಿಕ್ಕ-ಚಿಕ್ಕ ಕಾಲುದಾರಿಗಳನ್ನು, ರಹಸ್ಯ ದ್ವಾರಗಳಿಂದ ಕೂಡಿದ ಸಣ್ಣ-ಸಣ್ಣ ಮನೆಗಳನ್ನು, ಗಗನಚುಂಬಿ ಸೌಧಗಳನ್ನು ಆ ಮಾರುತಿಯು ನೋಡಿದನು. ॥ 21 ॥</p>
<p class="Shlok-Number" id="toc_marker-59-22">ಶ್ಲೋಕ - 22</p>
<p class="Shlok">ಗೃಹಾಂಶ್ಚ ಮೇಘಸಂಕಾಶಾನ್ ದದರ್ಶ ಪವನಾತ್ಮಜಃ ।</p>
<p class="Shlok">ಚತ್ವರೇಷು ಚತುಷ್ಕೇಷು ರಾಜಮಾರ್ಗೇ ತಥೈವ ಚ ॥</p>
<p class="Text">ಎಲ್ಲ ರಾಕ್ಷಸರು ನಾಲ್ಕು ರಸ್ತೆಗಳು ಕೂಡುವಲ್ಲಿ, ವೃತ್ತದಲ್ಲಿ ಇರುವ ನಾಲ್ಕು ಕಂಬಗಳ ಮಂಟಪದಲ್ಲಿ ಸೇರಿಕೊಂಡು, ರಾಜಮಾರ್ಗದಲ್ಲಿ ಹೋಗುತ್ತಿರುವ ಹನುಮಂತನನ್ನು ನೋಡಿ-ಗೂಢಚಾರನು ಸಿಕ್ಕಿಬಿದ್ದನು ನೋಡಿ-ನೋಡಿ ಎಂದು ಮಾತಾಡಿಕೊಳ್ಳುತ್ತಿದ್ದರು. ॥ 22 ॥</p>
<p class="Shlok-Number" id="toc_marker-59-23">ಶ್ಲೋಕ - 23</p>
<p class="Shlok">ಘೋಷಯಂತಿ ಕಪಿಂ ಸರ್ವೇ ಚಾರ ಇತ್ಯೇವ ರಾಕ್ಷಸಾಃ ।</p>
<p class="Shlok">ಸ್ತ್ರೀಬಾಲವೃದ್ಧಾ ನಿರ್ಜಗ್ಮುಸ್ತತ್ರ ತತ್ರಕುತೂಹಲಾತ್ ॥ </p>
<p class="Text">ಪ್ರಜ್ವಲಿಸುತ್ತಿದ್ದ ಬಾಲದಿಂದ ಕೂಡಿದ್ದ ಹನುಮಂತನನ್ನು ನೋಡುವ ಕುತೂಹಲದಿಂದ ಲಂಕಾಪಟ್ಟಣದ ಸ್ತ್ರೀ-ಬಾಲ-ವೃದ್ಧರೆಲ್ಲರೂ ಬೀದಿಗೆ ಧಾವಿಸಿದರು. ॥ 23 ॥</p>
<p class="Shlok-Number" id="toc_marker-59-24">ಶ್ಲೋಕ - 24</p>
<p class="Shlok">ತಂ ಪ್ರದೀಪಿತಲಾಂಗೂಲಂ ಹನುಮಂತಂ ದಿದೃಕ್ಷವಃ ।</p>
<p class="Shlok">ದೀಪ್ಯಮಾನೇ ತತಸ್ತಸ್ಯ ಲಾಂಗೂಲಾಗ್ರೇ ಹನೂಮತಃ ॥</p>
<p class="Text">ಹನುಮಂತನ ಬಾಲದ ತುದಿಯು ಹೊತ್ತಿಕೊಂಡು ಉರಿಯುತ್ತಿರುವಾಗ, ಸೀತಾದೇವಿಯ ಸುತ್ತಲೂ ಕುಳಿತಿದ್ದ, ವಿಕೃತವಾದ ಕಣ್ಣುಗಳುಳ್ಳ ರಾಕ್ಷಸಿಯರು ಅಪ್ರಿಯವಾದ ಆ ವಿಷಯವನ್ನು ಸೀತಾದೇವಿಗೆ ಹೇಳಿದರು. ॥ 24 ॥</p>
<p class="Shlok-Number" id="toc_marker-59-25">ಶ್ಲೋಕ - 25</p>
<p class="Shlok">ರಾಕ್ಷಸ್ಯಸ್ತಾ ವಿರೂಪಾಕ್ಷ್ಯಃ ಶಂಸುರ್ದೇವ್ಯಾಸ್ತದಪ್ರಿಯಮ್ । </p>
<p class="Shlok">ಯಸ್ತ್ವಯಾ ಕೃತಸಂವಾದಃ ಸೀತೇ ತಾಮ್ರಮುಖಃ ಕಪಿಃ ॥</p>
<p class="Text">ಎಲೈ ಸೀತೆ! ಕೆಂಪಾದ ಮುಖವುಳ್ಳ ಒಂದು ವಾನರನು ಸ್ವಲ್ಪ ಹೊತ್ತು ಮೊದಲು ನಿನ್ನೊಡನೆ ಮಾತಾಡುತ್ತಿದ್ದನಲ್ಲವೇ! ಅವನ ಬಾಲಕ್ಕೆ ಬೆಂಕಿಯನ್ನಿಟ್ಟು, ರಾಕ್ಷಸರು ಅವನನ್ನು ನಗರದಲ್ಲೆಲ್ಲ ಸುತ್ತಾಡಿಸುತ್ತಿದ್ದಾರೆ. ॥ 25 ॥</p>
<p class="Shlok-Number" id="toc_marker-59-26">ಶ್ಲೋಕ - 26</p>
<p class="Shlok">ಲಾಂಗೂಲೇನ ಪ್ರದೀಪ್ತೇನ ಸ ಏಷ ಪರಿಣೀಯತೇ ।</p>
<p class="Shlok">ಶ್ರುತ್ವಾ ತದ್ವಚನಂ ಕ್ರೂರಮಾತ್ಮಾಪಹರಣೋಪಮಮ್ ॥</p>
<p class="Text">ಆ ರಾಕ್ಷಸ ಸ್ತ್ರೀಯರ ವಚನಗಳು ಸೀತಾದೇವಿಯ ಕಿವಿಗಳಿಗೆ ಶೂಲಗಳಂತೆ ನಾಟಿದವು. ಆಗ ಅವಳು ರಾವಣನು ತನ್ನನ್ನು ಅಪಹರಿಸಿದಾಗ ಉಂಟಾದ ದುಃಖದಂತೆ ವಿಲಾಪಿಸಿ ಅಗ್ನಿದೇವನನ್ನು ಪ್ರಾರ್ಥಿಸತೊಡಗಿದಳು. ॥ 26 ॥</p>
<p class="Shlok-Number" id="toc_marker-59-27">ಶ್ಲೋಕ - 27</p>
<p class="Shlok">ವೈದೇಹೀ ಶೋಕಸಂತಪ್ತಾ ಹುತಾಶನಮುಪಾಗಮತ್ ।</p>
<p class="Shlok">ಮಂಗಲಾಭಿಮುಖೀ ತಸ್ಯ ಸಾ ತದಾಸೀನ್ಮಹಾಕಪೇಃ ॥</p>
<p class="Text">ವಿಶಾಲಾಕ್ಷಿಯೂ, ಸಾಧ್ವಿಯೂ ಆದ, ಸೀತಾದೇವಿಯು ಹನುಮಂತನ ಶ್ರೇಯಸ್ಸನ್ನೇ ಕೋರುತ್ತಾ ಅಗ್ನಿದೇವರಲ್ಲಿ ಹೀಗೆ ವಿನಂತಿಸಿಕೊಂಡಳು. ॥ 27 ॥</p>
<p class="Shlok-Number" id="toc_marker-59-28">ಶ್ಲೋಕ - 28</p>
<p class="Shlok">ಉಪತಸ್ಥೇ ವಿಶಾಲಾಕ್ಷೀ ಪ್ರಯತಾ ಹವ್ಯವಾಹನಮ್ ।</p>
<p class="Shlok">ಯದ್ಯಸ್ತಿ ಪತಿಶುಶ್ರೂಷಾ ಯದ್ಯಸ್ತಿ ಚರಿತಂ ತಪಃ ॥</p>
<p class="Text"> ಓ ಯಜ್ಞೇಶ್ವರಾ! ನಾನು ಪತಿಸೇವಾಪರಾಯಣೆಯಾಗಿದ್ದು, ತಪಸ್ಸನ್ನು ಆಚರಿಸಿದ್ದರೆ, ನನ್ನಲ್ಲಿ ಪಾತಿವ್ರತ್ಯ ಇರುವುದಾದರೆ, ನೀನು ಹನುಮಂತನ ವಿಷಯದಲ್ಲಿ ಶೀತಲನಾಗು.॥28॥</p>
<p class="Shlok-Number" id="toc_marker-59-29">ಶ್ಲೋಕ - 29</p>
<p class="Shlok">ಯದಿ ವಾಸ್ತ್ಯೇಕಪತ್ನೀತ್ವಂ ಶೀತೋ ಭವ ಹನೂಮತಃ ।</p>
<p class="Shlok">ಯದಿ ಕಿಂಚಿದನುಕ್ರೋಶಸ್ತಸ್ಯ ಮಯ್ಯಸ್ತಿ ಧೀಮತಃ ॥</p>
<p class="Text">ದೇವಾ! ನಾನು ಏನಾದರೂ ಧೀಮಂತನಾದ ಆ ಶ್ರೀರಾಮಪ್ರಭುವಿನ ಕರುಣೆಗೆ ಪಾತ್ರಳಾಗಿದ್ದರೆ, ನನ್ನಲ್ಲಿ ಭಾಗ್ಯವೇನಾದರೂ ಉಳಿದಿದ್ದರೆ, ಹನುಮಂತನ ವಿಷಯದಲ್ಲಿ ಶೀತಲನಾಗು. ॥ 29 ॥</p>
<p class="Shlok-Number" id="toc_marker-59-30">ಶ್ಲೋಕ - 30</p>
<p class="Shlok">ಯದಿ ವಾ ಭಾಗ್ಯಶೇಷೋ ಮೇ ಶೀತೋ ಭವ ಹನೂಮತಃ ।</p>
<p class="Shlok">ಯದಿ ಮಾಂ ವೃತ್ತಸಂಪನ್ನಾಂ ತತ್ಸಮಾಗಮಲಾಲಸಾಮ್ ॥</p>
<p class="Text">ಧರ್ಮಾತ್ಮನಾದ ಶ್ರೀರಾಮನು ನನ್ನನ್ನು ಸದಾಚಾರ ಸಂಪನ್ನಳೆಂದೂ, ತನ್ನೊಡನೆ ಸಮಾಗಮ ಹೊಂದುವ ಆಕಾಂಕ್ಷೆಯುಳ್ಳವಳೆಂದೂ ತಿಳಿದಿರುವುದಾದರೆ, ಅಗ್ನಿದೇವಾ! ನೀನು ಹನುಮಂತನಿಗಾಗಿ ಶೀತಲನಾಗು. ॥ 30 ॥</p>
<p class="Shlok-Number" id="toc_marker-59-31">ಶ್ಲೋಕ - 31</p>
<p class="Shlok">ಸ ವಿಜಾನಾತಿ ಧರ್ಮಾತ್ಮಾ ಶೀತೋ ಭವ ಹನೂಮತಃ ।</p>
<p class="Shlok">ಯದಿ ಮಾಂ ತಾರಯೇದಾರ್ಯಃ ಸುಗ್ರೀವಃ ಸತ್ಯಸಂಗರಃ ॥</p>
<p class="Text">ಪೂಜ್ಯನಾದ, ಸತ್ಯಸಂಧನಾದ ಸುಗ್ರೀವನು ನನ್ನನ್ನು ಈ ದುಃಖಸಾಗರದಿಂದ ಪಾರುಮಾಡುವುದು ಸತ್ಯವಾದರೆ, ವೈಶ್ವಾನರಾ! ಹನುಮಂತನ ವಿಷಯದಲ್ಲಿ ಶೀತಲನಾಗು. ॥ 31 ॥</p>
<p class="Shlok-Number" id="toc_marker-59-32">ಶ್ಲೋಕ - 32</p>
<p class="Shlok">ಅಸ್ಮಾದ್ದುಃಖಾಂಬುಸಂರೋಧಾಚ್ಛೀತೋ ಭವ ಹನೂಮತಃ ।</p>
<p class="Shlok">ತತಸ್ತೀಕ್ಷ್ಣಾರ್ಚಿರವ್ಯಗ್ರಃ ಪ್ರದಕ್ಷಿಣಶಿಖೋಽನಲಃ ॥</p>
<p class="Text">ಸೀತಾದೇವಿಯ ಮಹಿಮೆಯಿಂದ ಹನುಮಂತನು ಸೌಖ್ಯನಾಗಿರುವನೆಂದು ಸೂಚಿಸುತ್ತಿರುವನೋ ಎಂಬಂತೆ ತೀಕ್ಷ್ಣವಾದ ಅಗ್ನಿಯು ಪ್ರದಕ್ಷಿಣ ಪೂರ್ವಕವಾಗಿ ಪ್ರಜ್ವಲಿಸುತ್ತಾ ಹೋದನು. ॥32॥</p>
<p class="Shlok-Number" id="toc_marker-59-33">ಶ್ಲೋಕ - 33</p>
<p class="Shlok">ಜಜ್ವಾಲ ಮೃಗಶಾವಾಕ್ಷ್ಯಾಃ ಶಂಸನ್ನಿವ ಶಿವಂ ಕಪೇಃ ।</p>
<p class="Shlok">ಹನುಮಜ್ಜನಕಶ್ಚಾಪಿ ಪುಚ್ಛಾನಲಯುತೋಽನಿಲಃ ॥</p>
<p class="Text">ಹನುಮಂತನ ತಂದೆಯಾದ ವಾಯುದೇವರೂ ಕೂಡ ಕಪೀಶ್ವರನ ಬಾಲದ ಬೆಂಕಿಯೊಡನೆ ಸೇರಿಕೊಂಡು, ಸೀತಾದೇವಿಯ ಪ್ರಭಾವದಿಂದ ಹನುಮಂತನಿಗಾಗಿ ಹಿಮಪರ್ವತದಲ್ಲಿ ಬೀಸುವ ಶೀತಲವಾದ ವಾಯುವಿನಷ್ಟು ತಂಪಾಗಿ ಬೀಸತೊಡಗಿದನು.॥33॥</p>
<p class="Shlok-Number" id="toc_marker-59-34">ಶ್ಲೋಕ - 34</p>
<p class="Shlok">ವವೌ ಸ್ವಾಸ್ಥ್ಯಕರೋ ದೇವ್ಯಾಃ ಪ್ರಾಲೇಯಾನಿಲಶೀತಲಃ ।</p>
<p class="Shlok">ದಹ್ಯಮಾನೇ ಚ ಲಾಂಗೂಲೇ ಚಿಂತಯಾಮಾಸ ವಾನರಃ ॥</p>
<p class="Shlok-Number" id="toc_marker-59-35">ಶ್ಲೋಕ - 35</p>
<p class="Shlok">ಪ್ರದೀಪ್ತೋಽಗ್ನಿರಯಂ ಕಸ್ಮಾನ್ನಮಾಂ ದಹತಿ ಸರ್ವತಃ ।</p>
<p class="Shlok">ದೃಶ್ಯತೇ ಚ ಮಹಾಜ್ವಾಲೋ ನ ಕರೋತಿ ಚ ಮೇ ರುಜಮ್ ॥</p>
<p class="Text">ಬಾಲದಲ್ಲಿ ಬೆಂಕಿಯು ಧಗಧಗಿಸುತ್ತಾ ಇರುವಾಗ ವಾನರೋತ್ತಮನು ಹೀಗೆ ಆಲೋಚಿಸಿದನು - ಪ್ರಜ್ವಲಿಸುತ್ತಿರುವ ಈ ಅಗ್ನಿಯಿಂದ ನನ್ನ ಶರೀರಕ್ಕೆ ಯಾವ ಬಿಸಿಯೂ ತಟ್ಟುವುದಿಲ್ಲ. ಮಹಾಜ್ವಾಲೆಗಳಿಂದ ಕಂಡುಬಂದರೂ ಈ ಅಗ್ನಿಯು ನನ್ನನ್ನು ಬಾಧಿಸುವುದಿಲ್ಲವಲ್ಲ! ॥34-35॥</p>
<p class="Shlok-Number" id="toc_marker-59-36">ಶ್ಲೋಕ - 36</p>
<p class="Shlok">ಶಿಶಿರಸ್ಯೇವ ಸಂಪಾತೋ ಲಾಂಗೂಲಾಗ್ರೇ ಪ್ರತಿಷ್ಠಿತಃ ।</p>
<p class="Shlok">ಅಥವಾ ತದಿದಂ ವ್ಯಕ್ತಂ ಯದ್ದೃಷ್ಟಂ ಪ್ಲವತಾ ಮಯಾ ॥</p>
<p class="Shlok-Number" id="toc_marker-59-37">ಶ್ಲೋಕ - 37</p>
<p class="Shlok">ರಾಮಪ್ರಭಾವಾದಾಶ್ಚರ್ಯಂ ಪರ್ವತಃ ಸರಿತಾಂ ಪತೌ ।</p>
<p class="Shlok">ಯದಿ ತಾವತ್ ಸಮುದ್ರಸ್ಯ ಮೈನಾಕಸ್ಯ ಚ ಧೀಮತಃ ॥</p>
<p class="Text">ನನ್ನ ಬಾಲದ ಮೇಲೆ ಒಂದು ಮಂಜಿನರಾಶಿಯೇ ಇಟ್ಟಂತಿದೆಯಲ್ಲ ಅಥವಾ ಶ್ರೀರಾಮನ ಪ್ರಭಾವದಿಂದ ಬೆಂಕಿಯು ನನ್ನ ವಿಷಯದಲ್ಲಿ ಶೀತಲವಾಗಿ ಪರಿಣಮಿಸಿರಬಹುದು. ಏಕೆಂದರೆ, ನಿನ್ನೆ ನಾನು ಸಮುದ್ರದ ಮೇಲಿನಿಂದ ಹಾರಿಕೊಂಡು ಬರುವಾಗ ಶ್ರೀರಾಮನ ಮೇಲೆ ಹಾಗೂ ರಾಮದಾಸನ ಮೇಲೆ ಆದರ ವಿರುವುದರಿಂದ ಮೈನಾಕಪರ್ವತವು ನನಗೆ ಆತಿಥ್ಯವನ್ನೀಯಲು ಸಮುದ್ರದಿಂದ ಮೇಲಕ್ಕೆ ಬಂದುದು, ಇದೊಂದು ಆಶ್ಚರ್ಯಕರವಾದ ದೃಶ್ಯವಾಗಿತ್ತು. ಸಮುದ್ರಕ್ಕೆ, ಧೀಮಂತನಾದ ಮೈನಾಕಕ್ಕೆ ಶ್ರೀರಾಮನ ವಿಷಯದಲ್ಲಿ ಇಷ್ಟೊಂದು ಆದರವಿರುವಾಗ, ಅಗ್ನಿಯು ಏಕೆ ಸಹಾಯಮಾಡಲಾರನು? ॥ 36-37 ॥</p>
<p class="Shlok-Number" id="toc_marker-59-38">ಶ್ಲೋಕ - 38</p>
<p class="Shlok">ರಾಮಾರ್ಥಂ ಸಂಭ್ರಮಸ್ತಾದೃಕ್ಕಿಮಗ್ನಿರ್ನ ಕರಿಷ್ಯತಿ ।</p>
<p class="Shlok">ಸೀತಾಯಾಶ್ಚಾನೃಶಂಸ್ಯೇನ ತೇಜಸಾ ರಾಘವಸ್ಯ ಚ ॥</p>
<p class="Shlok-Number" id="toc_marker-59-39">ಶ್ಲೋಕ - 39</p>
<p class="Shlok">ಪಿತುಶ್ಚ ಮಮ ಸಖ್ಯೇನ ನ ಮಾಂ ದಹತಿ ಪಾವಕಃ ।</p>
<p class="Shlok">ಭೂಯಃ ಸ ಚಿಂತಯಾಮಾಸ ಮುಹೂರ್ತಂ ಕಪಿಕುಂಜರಃ ॥</p>
<p class="Text">ಸೀತಾದೇವಿಯ ದಯಾಪರತೆಯಿಂದಲೂ, ಶ್ರೀರಾಮನ ತೇಜಃ ಪ್ರಭಾವದಿಂದಲೂ, ಅಗ್ನಿಗೂ ಮತ್ತು ನನ್ನ ತಂದೆಯಾದ ವಾಯು ದೇವರಿಗೆ ಗೆಳೆತನವಿರುವುದರಿಂದಲೂ ಅಗ್ನಿಯು ನನ್ನನ್ನು ಸುಡುತ್ತಿಲ್ಲ. ಹನುಮಂತನು ಹೀಗೆ ಅಗ್ನಿಯು ಸುಡದಿರುವುದಕ್ಕೆ ನಾನಾ ಕಾರಣಗಳನ್ನು ಯೋಚಿಸುತ್ತಾ ಪುನಃ ತನ್ನ ಮುಂದಿನ ಕಾರ್ಯದ ವಿಷಯವಾಗಿ ಆಲೋಚಿಸತೊಡಗಿದನು. ॥38-39॥ </p>
<p class="Shlok-Number" id="toc_marker-59-40">ಶ್ಲೋಕ - 40</p>
<p class="Shlok">ಕಥಮಸ್ಮದ್ ವಿಧಸ್ಯೇಹ ಬಂಧನಂ ರಾಕ್ಷಸಾಧಮೈಃ ।</p>
<p class="Shlok">ಪ್ರತಿಕ್ರಿಯಾಸ್ಯ ಯುಕ್ತಾ ಸ್ಯಾತ್ ಸತಿ ಮಹ್ಯಂ ಪರಾಕ್ರಮೇ ॥</p>
<p class="Text">ಈ ರಾಕ್ಷಸಾಧಮರು ಶ್ರೀರಾಮನ ಬಂಟನಾದ ನನ್ನನ್ನು ಹೀಗೆ ಬಂಧಿಸಿದ್ದಾರಲ್ಲ, ಸರಿ! ನಾನು ಪರಾಕ್ರಮವಂತನಹುದಾದರೆ ಇವರಿಗೆ ಪ್ರತೀಕಾರವನ್ನು ಮಾಡಿಯೇ ತೀರುವೆನು. ॥ 40 ॥</p>
<p class="Shlok-Number" id="toc_marker-59-41">ಶ್ಲೋಕ - 41</p>
<p class="Shlok">ತತಚ್ಛಿತ್ವಾ ಚ ತಾನ್ ಪಾಶಾನ್ ವೇಗವಾನ್ ವೈ ಮಹಾಕಪಿಃ ।</p>
<p class="Shlok">ಉತ್ಪಪಾತಾಥ ವೇಗೇನ ನನಾದ ಚ ಮಹಾಕಪಿಃ ॥</p>
<p class="Text">ಹೀಗೆ ನಿಶ್ಚಯಿಸಿ, ಮಹಾಬಲಶಾಲಿಯಾದ ಹನುಮಂತನು, ಆ ಬಂಧನವನ್ನು ಹರಿದೊಗೆದು, ವೇಗವಾಗಿ ಆಕಾಶಕ್ಕೆ ಹಾರಿ ಗಟ್ಟಿಯಾಗಿ ಗರ್ಜಿಸಿದನು. ॥ 41 ॥</p>
<p class="Shlok-Number" id="toc_marker-59-42">ಶ್ಲೋಕ - 42</p>
<p class="Shlok">ಪುರದ್ವಾರಂ ತತಃ ಶ್ರೀಮಾನ್ ಶೈಲಶೃಂಗಮಿವೋನ್ನತಮ್ ।</p>
<p class="Shlok">ವಿಭಕ್ತರಕ್ಷಃಸಂಬಾಧಮಾಸಸಾದಾನಿಲಾತ್ಮಜಃ ॥  </p>
<p class="Text">ಆಗ ಸರ್ವಶುಭಲಕ್ಷಣ ಸಂಪನ್ನನಾದ ಹನುಮಂತನು ಪರ್ವತ ಶಿಖರದಂತೆ ಎತ್ತರವಾಗಿ ಬೆಳೆದು, ರಾಕ್ಷಸರ ಹೆಚ್ಚು ಸಂಚಾರವಿಲ್ಲದ ಲಂಕಾನಗರದ ಮಹಾದ್ವಾರದ ಮೇಲೆ ಹಾರಿದನು. ॥ 42 ॥</p>
<p class="Shlok-Number" id="toc_marker-59-43">ಶ್ಲೋಕ - 43</p>
<p class="Shlok">ಸ ಭೂತ್ವಾ ಶೈಲಸಂಕಾಶಃ ಕ್ಷಣೇನ ಪುನರಾತ್ಮವಾನ್ ।</p>
<p class="Shlok">ಹ್ರಸ್ವತಾಂ ಪರಮಾಂ ಪ್ರಾಪ್ತೋ ಬಂಧನಾನ್ಯವಶಾತಯತ್ ॥  </p>
<p class="Text">ಪ್ರತಿಭಾಶಾಲಿಯಾದ ಮಾರುತಿಯು ಪರ್ವತದಂತೆ ಬೆಳೆಸಿದ್ದ ತನ್ನ ದೇಹವನ್ನು ಮರುಕ್ಷಣದಲ್ಲೇ ಪುಟ್ಟದಾಗಿಸಿಕೊಂಡು, ಬಿಗಿದಿರುವ ಕಟ್ಟುಗಳಿಂದ ಬಿಡಿಸಿಕೊಂಡನು. ॥ 43 ॥</p>
<p class="Shlok-Number" id="toc_marker-59-44">ಶ್ಲೋಕ - 44</p>
<p class="Shlok">ವಿಮುಕ್ತಶ್ಚಾಭವಚ್ಛ್ರೀಮಾನ್ ಪುನಃ ಪರ್ವತಸನ್ನಿಭಃ ।</p>
<p class="Shlok">ವೀಕ್ಷಮಾಣಶ್ಚ ದದೃಶೇ ಪರಿಘಂ ತೋರಣಾಶ್ರಿತಮ್ ॥</p>
<p class="Text">ಧೀಮಂತನಾದ ಮಾರುತಿಯು ಬಂಧನದಿಂದ ಬಿಡುಗಡೆಹೊಂದಿ ಪುನಃ ಪರ್ವತದಂತಾದನು. ಅತ್ತ-ಇತ್ತ ಪರಿಶೀಲಿಸಿ ನೋಡುತ್ತಾ ಅವನ ದೃಷ್ಟಿಯು ಮಹಾದ್ವಾರದಲ್ಲಿದ್ದ ಕಬ್ಬಿಣದ ಅಗಳಿಯನ್ನು ನೋಡಿದನು. ॥ 44 ॥</p>
<p class="Shlok-Number" id="toc_marker-59-45">ಶ್ಲೋಕ - 45</p>
<p class="Shlok">ಸ ತಂ ಗೃಹ್ಯ ಮಹಾಬಾಹುಃ ಕಾಲಾಯಸಪರಿಷ್ಕೃತಮ್ ।</p>
<p class="Shlok">ರಕ್ಷಿಣಸ್ತಾನ್ ಪುನಃ ಸರ್ವಾನ್ ಸೂದಯಾಮಾಸ ಮಾರುತಿಃ ॥</p>
<p class="Text">ಮಹಾಬಾಹುವಾದ ಹನುಮಂತನು ಆ ಅಗಳಿಯನ್ನೆತ್ತಿಕೊಂಡು, ಅಲ್ಲಿದ್ದ ದ್ವಾರರಕ್ಷಕರಾದ ರಾಕ್ಷಸರೆಲ್ಲರನ್ನು ಸದೆ ಬಡಿದನು. ॥ 45 ॥</p>
<p class="Shlok-Number" id="toc_marker-59-46">ಶ್ಲೋಕ - 46</p>
<p class="Shlok">ಸ ತಾನ್ನಿ ಹತ್ವಾ ರಣಚಂಡವಿಕ್ರಮಃ </p>
<p class="Shlok">ಸಮೀಕ್ಷಮಾಣಃ ಪುನರೇವ ಲಂಕಾಮ್ ।</p>
<p class="Shlok">ಪ್ರದೀಪ್ತಲಾಂಗೂಲಕೃತಾರ್ಚಿಮಾಲೀ</p>
<p class="Shlok">ಪ್ರಕಾಶತಾದಿತ್ಯ ಇವಾರ್ಚಿಮಾಲೀ ॥ 46 ॥</p>
<p class="Text">ಯುದ್ಧದಲ್ಲಿ ಕಡುಗಲಿಯಾದ ಹನುಮಂತನು ಪುರದ್ವಾರದ ರಕ್ಷಕರೆಲ್ಲರನ್ನು ಸಂಹರಿಸಿ, ಪುನಃ ಲಂಕಾಪಟ್ಟಣವನ್ನೇ ನೋಡುತ್ತಿದ್ದನು. ಆಗ ಅವನು ಧಗ-ಧಗನೆ ಉರಿಯುತ್ತಿದ್ದ ಬಾಲದ ಬೆಂಕಿಯ ಜ್ವಾಲೆಗಳಿಂದ, ಕಿರಣಮಾಲೆಯಿಂದ ಪ್ರಕಾಶಿಸುತ್ತಿರುವ ಸೂರ್ಯನಂತೆ ಪ್ರಕಾಶಿಸುತ್ತಿದ್ದನು. ॥ 46 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ತ್ರಿಪಂಚಾಶಃ ಸರ್ಗಃ ॥ 53 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಐವತ್ತಮೂರನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-60">ಐವತ್ತನಾಲ್ಕನೆಯ ಸರ್ಗ</p>
<p class="Sub-Heading">ಲಂಕಾದಹನವು ರಾಕ್ಷಸರ ವಿಲಾಪ</p>
<p class="Shlok-Number" id="toc_marker-60-1">ಶ್ಲೋಕ - 1</p>
<p class="Shlok">ವೀಕ್ಷಮಾಣಸ್ತತೋ ಲಂಕಾಂ ಕಪಿಃ ಕೃತಮನೋರಥಃ ।</p>
<p class="Shlok">ವರ್ಧಮಾನಸಮುತ್ಸಾಹಃ ಕಾರ್ಯಶೇಷಮಚಿಂತಯತ್ ॥</p>
<p class="Text">ಇಷ್ಟಾರ್ಥವನ್ನು ಪೂರೈಸಿಕೊಂಡ, ಹೆಚ್ಚುತ್ತಿರುವ ಉತ್ಸಾಹದಿಂದ ಕೂಡಿದ್ದ ಮಾರುತಿಯು, ಲಂಕಾಪಟ್ಟಣವನ್ನೇ ನೋಡುತ್ತಾ, ಉಳಿದಿರುವ ಕಾರ್ಯದ ಬಗ್ಗೆ ಆಲೋಚಿಸತೊಡಗಿದನು. ॥ 1 ॥</p>
<p class="Shlok-Number" id="toc_marker-60-2">ಶ್ಲೋಕ - 2</p>
<p class="Shlok">ಕಿಂ ನು ಖಲ್ವವಶಿಷ್ಟಂ ಮೇ ಕರ್ತವ್ಯಮಿಹ ಸಾಂಪ್ರತಮ್ ।</p>
<p class="Shlok">ಯದೇಷಾಂ ರಕ್ಷಸಾಂ ಭೂಯಃ ಸಂತಾಪಜನನಂ ಭವೇತ್ ॥</p>
<p class="Text">ಈ ಸಮಯದಲ್ಲಿ ನಾನು ಮಾಡಬೇಕಾಗಿರುವ ಯಾವ ಕಾರ್ಯವು ಉಳಿದಿದೆ? ಇಲ್ಲಿರುವ ಎಲ್ಲ ರಾಕ್ಷಸರಿಗೆ ಮತ್ತಷ್ಟು ತಾಪವನ್ನುಂಟುಮಾಡುವ ಯಾವ ಕಾರ್ಯವನ್ನು ಮಾಡಲಿ? ॥ 2 ॥</p>
<p class="Shlok-Number" id="toc_marker-60-3">ಶ್ಲೋಕ - 3</p>
<p class="Shlok">ವನಂ ತಾವತ್ ಪ್ರಮಥಿತಂ ಪ್ರಕೃಷ್ಟಾ ರಾಕ್ಷಸಾ ಹತಾಃ ।</p>
<p class="Shlok">ಬಲೈಕದೇಶಃ ಕ್ಷಪಿತಃ ಶೇಷಂ ದುರ್ಗವಿನಾಶನಮ್ ॥</p>
<p class="Text">ಅಶೋಕವನವನ್ನು ಹಾಳುಮಾಡಿದ್ದಾಯಿತು. ಬಲಿಷ್ಠರಾದ ರಾಕ್ಷಸರನ್ನು ಕೊಂದದ್ದೂ ಆಯಿತು. ರಾಕ್ಷಸ ಸೈನ್ಯದ ಒಂದು ಭಾಗವನ್ನು ನಾಶಗೊಳಿಸಿಯೂ ಆಯಿತು. ಇನ್ನು ಉಳಿದಿರುವುದೆಂದರೆ ಲಂಕೆಯ ನಾಶ. ॥ 3 ॥</p>
<p class="Shlok-Number" id="toc_marker-60-4">ಶ್ಲೋಕ - 4</p>
<p class="Shlok">ದುರ್ಗೇ ವಿನಾಶಿತೇ ಕರ್ಮ ಭವೇತ್ ಸುಖಪರಿಶ್ರಮಮ್ ।</p>
<p class="Shlok">ಅಲ್ಪಯತ್ನೇನ ಕಾರ್ಯೇಽಸ್ಮಿನ್ ಮಮ ಸ್ಯಾತ್ ಸಫಲಃ ಶ್ರಮಃ ॥</p>
<p class="Text">ದುರ್ಗ (ಲಂಕೆ)ವನ್ನು ವಿನಾಶಗೊಳಿಸುವುದು ಪೂರ್ತಿಯಾದರೆ, ನಾನು ಇಷ್ಟರವರೆಗೆ ಗೈದ - (ಸಮುದ್ರೋಲ್ಲಂಘನ, ಸೀತಾದೇವಿಯ ದರ್ಶನ, ಅಶೋಕಾವನದ ಧ್ವಂಸ, ರಾಕ್ಷಸರೊಡನೆ ಯುದ್ಧ, ರಾವಣನೊಡನೆ ಮಾತುಕತೆ) ಕಾರ್ಯಗಳು ಅನಾಯಾಸವಾಗಿ ನೆರವೇರಿದಂತೆ, ಅಲ್ಪ ಪ್ರಯತ್ನದ ಈ ನನ್ನ ಕಾರ್ಯವೂ ಕೂಡ ಪೂರ್ತಿಯಾದರೆ ನನ್ನ ಎಲ್ಲ ಶ್ರಮಗಳು ಸಾರ್ಥಕವಾದಂತೆಯೇ. ॥ 4 ॥</p>
<p class="Shlok-Number" id="toc_marker-60-5">ಶ್ಲೋಕ - 5</p>
<p class="Shlok">ಯೋ ಹ್ಯಯಂ ಮಮ ಲಾಂಗೂಲೇ ದೀಪ್ಯತೇ ಹವ್ಯವಾಹನಃ ।</p>
<p class="Shlok">ಅಸ್ಯ ಸಂತರ್ಪಣಂ ನ್ಯಾಯ್ಯಂ ಕರ್ತುಮೇಭಿರ್ಗೃಹೋತ್ತಮೈಃ ॥</p>
<p class="Text">ನನ್ನ ಬಾಲದಲ್ಲಿ ಪ್ರಜ್ವಲಿಸುತ್ತಿರುವ ಯಜ್ಞೇಶ್ವರನಿಗೆ ಈ ಮಹಾಭವನಗಳನ್ನು ಆಹುತಿಯಾಗಿ ಸಮರ್ಪಿಸುವುದು ನ್ಯಾಯವೇ ಆಗಿದೆ. ॥ 5 ॥</p>
<p class="Shlok-Number" id="toc_marker-60-6">ಶ್ಲೋಕ - 6</p>
<p class="Shlok">ತತಃ ಪ್ರದೀಪ್ತಲಾಂಗೂಲಃ ಸವಿದ್ಯುದಿವ ತೋಯದಃ ।</p>
<p class="Shlok">ಭವನಾಗ್ರೇಷು ಲಂಕಾಯಾ ವಿಚಚಾರ ಮಹಾಕಪಿಃ ॥</p>
<p class="Text">ಹೀಗೆ ಯೋಚಿಸಿದ ಬಳಿಕ ಬಾಲದ ಅಗ್ನಿಜ್ವಾಲೆಗಳಿಂದ ಬೆಳಗುತ್ತಿದ್ದ ಹನುಮಂತನು ಮಿಂಚಿನಿಂದ ಕೂಡಿದ ಮೇಘದಂತೆ ಪ್ರಕಾಶಿಸುತ್ತಾ, ಲಂಕಾನಗರದ ಭವನಾಗ್ರಗಳಲ್ಲಿ ಸಂಚರಿಸತೊಡಗಿದನು. ॥ 6 ॥</p>
<p class="Shlok-Number" id="toc_marker-60-7">ಶ್ಲೋಕ - 7</p>
<p class="Shlok">ಗೃಹಾದ್ಗೃಹಂ ರಾಕ್ಷಸಾನಾಮುದ್ಯಾನಾನಿ ಚ ವಾನರಃ ।</p>
<p class="Shlok">ವೀಕ್ಷಮಾಣೋ ಹ್ಯಸಂತ್ರಸ್ತಃ ಪ್ರಾಸಾದಾಂಶ್ಚ ಚಚಾರ ಸಃ ॥</p>
<p class="Text"> ಒಬ್ಬ ರಾಕ್ಷಸನ ಮನೆಯಿಂದ ಮತ್ತೊಬ್ಬ ರಾಕ್ಷಸನ ಮನೆಗೂ, ಒಂದು ಕೈದೋಟದಿಂದ ಮತ್ತೊಂದು ಕೈದೋಟಕ್ಕೂ ಹೋಗುತ್ತಾ, ಉಪ್ಪರಿಗೆ ಮನೆಗಳನ್ನು ನೋಡುತ್ತಾ ನಿರ್ಭಯನಾಗಿ ಸಂಚರಿಸುತ್ತಿದ್ದನು. ॥ 7 ॥</p>
<p class="Shlok-Number" id="toc_marker-60-8">ಶ್ಲೋಕ - 8</p>
<p class="Shlok">ಅವಪ್ಲುತ್ಯ ಮಹಾವೇಗಃ ಪ್ರಹಸ್ತಸ್ಯ ನಿವೇಶನಮ್ ।</p>
<p class="Shlok">ಅಗ್ನಿಂ ತತ್ರ ಸ ನಿಕ್ಷಿಪ್ಯ ಶ್ವಸನೇನ ಸಮೋ ಬಲೀ ॥</p>
<p class="Text">ಮಹಾಬಲಪರಾಕ್ರಮಶಾಲಿಯೂ, ವಾಯುವೇಗದಂತೆ ವೇಗವುಳ್ಳವನೂ ಆದ ಹನುಮಂತನು ಮೊದಲಿಗೆ ಪ್ರಹಸ್ತನ ಮನೆಗೆ ಹೋಗಿ ಅದಕ್ಕೆ ಬೆಂಕಿಯಿಟ್ಟನು. (ಅವನು ರಾಜ್ಯದ ಪ್ರಧಾನಮಂತ್ರಿಯಾದ್ದರಿಂದ ಅವನ ಮನೆಯಿಂದಲೇ ಪ್ರಾರಂಭಿಸಿ ಲಂಕಾದಹನ ಕಾರ್ಯಕ್ರಮಕ್ಕೆ ನಾಂದಿಹಾಡಿದನು.) ॥ 8 ॥</p>
<p class="Shlok-Number" id="toc_marker-60-9">ಶ್ಲೋಕ - 9</p>
<p class="Shlok">ತತೋಽನ್ಯತ್ಪುಪ್ಲುವೇ ವೇಶ್ಮ ಮಹಾಪಾರ್ಶ್ವಸ್ಯ ವೀರ್ಯವಾನ್ ।</p>
<p class="Shlok">ಮುಮೋಚ ಹನುಮಾನಗ್ನಿಂ ಕಾಲಾನಲಶಿಖೋಪಮಮ್ ॥</p>
<p class="Text">ಬಳಿಕ ಮಹಾಶಕ್ತಿವಂತನಾದ ಮಾರುತಿಯು ಅಲ್ಲೇ ಸಮೀಪದಲ್ಲಿದ್ದ ಮಹಾಪಾರ್ಶ್ವನ ಭವನಕ್ಕೆ ನೆಗೆದು, ಪ್ರಳಯಾಗ್ನಿಯಂತಿರುವ ಬಾಲದ ಬೆಂಕಿಯಿಂದ ಅದನ್ನು ಉರಿಸಿದನು. ॥ 9 ॥</p>
<p class="Shlok-Number" id="toc_marker-60-10">ಶ್ಲೋಕ - 10</p>
<p class="Shlok">ವಜ್ರದಂಷ್ಟ್ರಸ್ಯ ಚ ತಥಾ ಪುಪ್ಲುವೇ ಸ ಮಹಾಕಪಿಃ ।</p>
<p class="Shlok">ಶುಕಸ್ಯ ಚ ಮಹಾತೇಜಾಃ ಸಾರಣಸ್ಯ ಚ ಧೀಮತಃ ॥</p>
<p class="Shlok-Number" id="toc_marker-60-11">ಶ್ಲೋಕ - 11</p>
<p class="Shlok">ತಥಾ ಚೇಂದ್ರಜಿತೋ ವೇಶ್ಮ ದದಾಹ ಹರಿಯೂಥಪಃ ।</p>
<p class="Shlok">ಜಂಬುಮಾಲೇಃ ಸುಮಾಲೇಶ್ಚ ದದಾಹ ಭವನಂ ತತಃ ॥</p>
<p class="Text">ಹಾಗೆಯೇ ಮಹಾತೇಜಶ್ಶಾಲಿಯೂ, ವಾನರೋತ್ತಮನೂ ಆದ ಹನುಮಂತನು ಕ್ರಮವಾಗಿ ಒಂದಾದಮೇಲೆ ಮತ್ತೊಂದರಂತೆ, ವಜ್ರದಂಷ್ಟ್ರನ ಭವನವನ್ನು, ಪ್ರಜ್ಞಾಶಾಲಿಯಾದ ಶುಕನ, ಸಾರಣನ ಮನೆಗಳಿಗೆ ಬೆಂಕಿಯಿಟ್ಟನು. ಅನಂತರ ಇಂದ್ರಜಿತುವಿನ ಪ್ರಾಸಾದವನ್ನು, ಜಂಬುಮಾಲಿ, ಸುಮಾಲಿ ಇವರ ಮನೆಗಳನ್ನು ಬೆಂಕಿಗೆ ಆಹುತಿಯಾಗಿಸಿದನು. ॥ 10-11 ॥</p>
<p class="Shlok-Number" id="toc_marker-60-12">ಶ್ಲೋಕ - 12</p>
<p class="Shlok">ರಶ್ಮಿಕೇತೋಶ್ಚ ಭವನಂ ಸೂರ್ಯಶತ್ರೋಸ್ತಥೈವ ಚ ।</p>
<p class="Shlok">ಹ್ರಸ್ವಕರ್ಣಸ್ಯ ದಂಷ್ಟ್ರಸ್ಯ ರೋಮಶಸ್ಯ ಚ ರಕ್ಷಸಃ ॥</p>
<p class="Shlok-Number" id="toc_marker-60-13">ಶ್ಲೋಕ - 13</p>
<p class="Shlok">ಯುದ್ಧೋನ್ಮತ್ತಸ್ಯ ಮತ್ತಸ್ಯ ಧ್ವಜಗ್ರೀವಸ್ಯ ರಕ್ಷಸಃ ।</p>
<p class="Shlok">ವಿದ್ಯುಜ್ಜಿಹ್ವಸ್ಯ ಘೋರಸ್ಯ ತಥಾ ಹಸ್ತಿಮುಖಸ್ಯ ಚ ॥</p>
<p class="Shlok-Number" id="toc_marker-60-14">ಶ್ಲೋಕ - 14</p>
<p class="Shlok">ಕರಾಲಸ್ಯ ವಿಶಾಲಸ್ಯ ಶೋಣಿತಾಕ್ಷಸ್ಯ ಚೈವ ಹಿ ।</p>
<p class="Shlok">ಕುಂಭಕರ್ಣಸ್ಯ ಭವನಂ ಮಕರಾಕ್ಷಸ್ಯ ಚೈವ ಹಿ ॥</p>
<p class="Shlok-Number" id="toc_marker-60-15">ಶ್ಲೋಕ - 15</p>
<p class="Shlok">ಯಜ್ಞಶತ್ರೋಶ್ಚ ಭವನಂ ಬ್ರಹ್ಮಶತ್ರೋಸ್ತಥೈವ ಚ ।</p>
<p class="Shlok">ನರಾಂತಕಸ್ಯ ಕುಂಭಸ್ಯ ನಿಕುಂಭಸ್ಯ ದುರಾತ್ಮನಃ ॥</p>
<p class="Shlok-Number" id="toc_marker-60-16">ಶ್ಲೋಕ - 16</p>
<p class="Shlok">ವರ್ಜಯಿತ್ವಾ ಮಹಾತೇಜಾ ವಿಭೀಷಣಗೃಹಂ ಪ್ರತಿ ।</p>
<p class="Shlok">ಕ್ರಮಮಾಣಃ ಕ್ರಮೇಣೈವ ದದಾಹ ಹರಿಪುಂಗವಃ ॥</p>
<p class="Text">ಬಳಿಕ ಮುಂದು - ಮುಂದಕ್ಕೆ ಹಾರಿಕೊಂಡು ಹೋಗುತ್ತಾ, ರಶ್ಮಿಕೇತು, ಸೂರ್ಯಶತ್ರು, ಹ್ರಸ್ವಕರ್ಣ, ದಂಷ್ಟ್ರ, ರೋಮಶ, ಯುದ್ಧೋನ್ಮತ್ತ, ಮತ್ತ, ಧ್ವಜಗ್ರೀವ, ವಿದ್ಯುಜ್ಜಿಹ್ವ, ಘೋರ, ಹಸ್ತಿಮುಖ, ಕರಾಲ, ಪಿಶಾಚ, ಶೋಣಿತಾಕ್ಷ, ಕುಂಭಕರ್ಣ, ಮಕರಾಕ್ಷ, ನರಾಂತಕ, ಕುಂಭ, ದುರಾತ್ಮನಾದ ನಿಶುಂಭ, ಯಜ್ಞ, ಶತ್ರು, ಬ್ರಹ್ಮಶತ್ರು ಇವರೆಲ್ಲರ ಸೌಧಗಳನ್ನು ಅನುಕ್ರಮವಾಗಿ ಸುಟ್ಟುಹಾಕಿದನು. ಆದರೆ ಕೃತಜ್ಞತೆಯಿಂದ ಮಾರುತಿಯು ವಿಭೀಷಣನ ಪ್ರಾಸಾದವನ್ನು ಮಾತ್ರ ಸುಡಲಿಲ್ಲ. (ಏಕೆಂದರೆ ವಿಭೀಷಣನು ರಾಜಸಭೆಯಲ್ಲಿ ತನ್ನ ಪರವಾಗಿ ಧರ್ಮವಚನಗಳನ್ನು ಆಡಿದ್ದನು.) ॥ 12-16 ॥</p>
<p class="Shlok-Number" id="toc_marker-60-17">ಶ್ಲೋಕ - 17</p>
<p class="Shlok">ತೇಷು ತೇಷು ಮಹಾರ್ಹೇಷು ಭವನೇಷು ಮಹಾಯಶಾಃ ।</p>
<p class="Shlok">ಗೃಹೇಷ್ವೃದ್ಧಿಮತಾಮೃದ್ಧಿಂ ದದಾಹ ಸ ಮಹಾಕಪಿಃ ॥</p>
<p class="Text">ಮಹಾಕೀರ್ತಿಶಾಲಿಯಾದ ವಾನರೋತ್ತಮನು - ಐಶ್ವರ್ಯ ಸಂಪನ್ನರಾದ ರಾಕ್ಷಸರ ಎಲ್ಲ ಭವನಗಳನ್ನೂ, ಬಹುಮೂಲ್ಯವಾದ ಹರ್ಮ್ಯಗಳಲ್ಲಿ ಇದ್ದ ಮಣಿ-ರತ್ನಾದಿ ಸಮಸ್ತ ಸಂಪತ್ತನ್ನು ಭಸ್ಮಮಾಡಿಬಿಟ್ಟನು. (ಮೊದಲು ಅಗ್ನಿ-ವಾಯುಗಳು ರಾವಣನಿಗೆ ಭಯಪಟ್ಟು ಹೆಚ್ಚು ಬೀಸದೇ, ಉರಿಯದೇ ಮಂದವಾಗಿದ್ದವು. ಈಗ ಸೀತಾದೇವಿಯ ಪ್ರಭಾವದಿಂದ, ಹನುಮಂತನ ಉತ್ಕರ್ಷದಿಂದ ಜೋರಾಗಿ ವಿಜೃಂಭಿಸಿದವು.) ॥ 17 ॥</p>
<p class="Shlok-Number" id="toc_marker-60-18">ಶ್ಲೋಕ - 18</p>
<p class="Shlok">ಸರ್ವೇಷಾಂ ಸಮತಿಕ್ರಮ್ಯ ರಾಕ್ಷಸೇಂದ್ರಸ್ಯ ವೀರ್ಯವಾನ್ ।</p>
<p class="Shlok">ಆಸಸಾದಾಥ ಲಕ್ಷ್ಮೀವಾನ್ ರಾವಣಸ್ಯ ನಿವೇಶನಮ್ ॥</p>
<p class="Text">ಸರ್ವಶುಭಲಕ್ಷಣ ಸಂಪನ್ನನಾದ, ಮಹಾವೀರನಾದ ಹನುಮಂತನು - ಎಲ್ಲರ ಮನೆಗಳನ್ನು ಅಗ್ನಿಗೆ ಆಹುತಿಯನ್ನಾಗಿಸಿದ ಬಳಿಕ, ರಾಕ್ಷಸ ರಾಜನಾದ ರಾವಣನ ಮಹಾಪ್ರಾಸಾದವನ್ನು ಸೇರಿದನು. ॥ 18 ॥</p>
<p class="Shlok-Number" id="toc_marker-60-19">ಶ್ಲೋಕ - 19</p>
<p class="Shlok">ತತಸ್ತಸ್ಮಿನ್ ಗೃಹೇ ಮುಖ್ಯೇ ನಾನಾರತ್ನವಿಭೂಷಿತೇ ।</p>
<p class="Shlok">ಮೇರುಮಂದರಸಂಕಾಶೇ ಸರ್ವಮಂಗಲಶೋಭಿತೇ ॥</p>
<p class="Shlok-Number" id="toc_marker-60-20">ಶ್ಲೋಕ - 20</p>
<p class="Shlok">ಪ್ರದೀಪ್ತಮಗ್ನಿಮುತ್ಸೃಜ್ಯ ಲಾಂಗೂಲಾಗ್ರೇ ಪ್ರತಿಷ್ಠಿತಮ್ ।</p>
<p class="Shlok">ನನಾದ ಹನುಮಾನ್ ವೀರೋ ಯುಗಾಂತೇ ಜಲದೋ ಯಥಾ ॥</p>
<p class="Text">ವೀರನಾದ ಹನುಮಂತನು - ಮೇರುಮಂದರ ಪರ್ವತದಂತೆ ಮಹೋನ್ನತ ವಾಗಿರುವ, ಸರ್ವವಿಧವಾದ ಶುಭಲಕ್ಷಣಗಳಿಂದ ಕೂಡಿರುವ, ನಾನಾವಿಧ ರತ್ನಗಳಿಂದ ಅಲಂಕೃತವಾಗಿದ್ದ ಆ ಮುಖ್ಯಪ್ರಾಸಾದಕ್ಕೆ ತನ್ನ ಬಾಲದ ತುದಿಯಲ್ಲಿ ಉರಿಯುತ್ತಿದ್ದ ಬೆಂಕಿಯನ್ನಿಟ್ಟು, ಪ್ರಳಯಕಾಲದ ಕಾಲಮೇಘದಂತೆ ಗರ್ಜಿಸಿದನು. ॥ 19-20 ॥</p>
<p class="Shlok-Number" id="toc_marker-60-21">ಶ್ಲೋಕ - 21</p>
<p class="Shlok">ಶ್ವಸನೇನ ಚ ಸಂಯೋಗಾದತಿವೇಗೋ ಮಹಾಬಲಃ ।</p>
<p class="Shlok">ಕಾಲಾಗ್ನಿರಿವ ಸಂದೀಪ್ತಃ ಪ್ರಾವರ್ಧತ ಹುತಾಶನಃ ॥</p>
<p class="Text">ಮಹಾಬಲಶಾಲಿಯಾದ ಅಗ್ನಿದೇವನು ವಾಯುವಿನ ಸಹಯೋಗದಿಂದ ಪ್ರಳಯಕಾಲದ ಅಗ್ನಿಯಂತೆ ಪ್ರಜ್ವಲಿಸುತ್ತಾ ಎಲ್ಲ ಕಡೆಗಳಲ್ಲಿಯೂ ಹರಡಿಕೊಂಡನು. ॥ 21 ॥</p>
<p class="Shlok-Number" id="toc_marker-60-22">ಶ್ಲೋಕ - 22</p>
<p class="Shlok">ಪ್ರವೃದ್ಧಮಗ್ನಿಂ ಪವನಸ್ತೇಷು ವೇಶ್ಮ ಸ್ವಚಾರಯತ್ ।</p>
<p class="Shlok">ಅಭೂಚ್ಛ್ವಸನಸಂಯೋಗಾದತಿವೇಗೋ ಹುತಾಶನಃ ॥</p>
<p class="Text">ರಾಕ್ಷಸರ ಮನೆಗಳಲ್ಲಿ ಪ್ರಜ್ವಲಿಸುತ್ತಿದ್ದ ಅಗ್ನಿಯನ್ನು ವಾಯುವು ತನ್ನ ಪ್ರಭಾವದಿಂದ ಸರ್ವತ್ರ ಹರಡಲು ಸಹಕರಿಸಿದನು. ॥ 22 ॥</p>
<p class="Shlok-Number" id="toc_marker-60-23">ಶ್ಲೋಕ - 23</p>
<p class="Shlok">ತಾನಿ ಕಾಂಚನಜಾಲಾನಿ ಮುಕ್ತಾಮಣಿಮಯಾನಿ ಚ ।</p>
<p class="Shlok">ಭವನಾನಿ ವ್ಯಶೀರ್ಯಂತ ರತ್ನವಂತಿ ಮಹಾಂತಿ ಚ ॥</p>
<p class="Text">ಸುವರ್ಣಮಯವಾದ ಗವಾಕ್ಷಗಳಿಂದಲೂ, ಮುಕ್ತಾಮಣಿಗಳಿಂದಲೂ, ರತ್ನರಾಶಿಗಳಿಂದಲೂ, ಸಮೃದ್ಧವಾಗಿದ್ದ ಎಲ್ಲ ಮಹಾಸೌಧಗಳನ್ನು ಅಗ್ನಿಯು ವಿನಾಶಗೊಳಿಸಿದನು. ॥ 23 ॥</p>
<p class="Shlok-Number" id="toc_marker-60-24">ಶ್ಲೋಕ - 24</p>
<p class="Shlok">ತಾನಿ ಭಗ್ನವಿಮಾನಾನಿ ನಿಪೇತುರ್ಧರಣೀತಲೇ ।</p>
<p class="Shlok">ಭವನಾನೀವ ಸಿದ್ಧಾನಾಮಂಬರಾತ್ ಪುಣ್ಯಸಂಕ್ಷಯೇ ॥</p>
<p class="Text">ಪುಣ್ಯವು ಕ್ಷಯಿಸಿದ ನಂತರ ಆಕಾಶದಿಂದ ಸಿದ್ಧರ ಭವ್ಯಭವನಗಳು ಕೆಳಕ್ಕೆ ಬೀಳುವಂತೆ, ಲಂಕೆಯ ಎತ್ತರವಾದ ಪ್ರಾಸಾದಗಳು ಉರಿದು ನೆಲಸಮವಾದವು. ॥ 24 ॥</p>
<p class="Shlok-Number" id="toc_marker-60-25">ಶ್ಲೋಕ - 25</p>
<p class="Shlok">ಸಂಜಜ್ಞೇ ತುಮುಲಃ ಶಬ್ದೋ ರಾಕ್ಷಸಾನಾಂ ಪ್ರಧಾವತಾಮ್ ।</p>
<p class="Shlok">ಸ್ವಗೃಹಸ್ಯ ಪರಿತ್ರಾಣೇ ಭಗ್ನೋತ್ಸಾಹೋರ್ಜಿತಶ್ರಿಯಾಮ್ ॥</p>
<p class="Text">ಸ್ವಗೃಹಗಳನ್ನು ರಕ್ಷಿಸಿಕೊಳ್ಳಲು ಪರದಾಡುತ್ತಿದ್ದವರೂ, ಉತ್ಸಾಹ, ಬಲ, ಸಂಪತ್ತನ್ನು ಕಳಕೊಂಡವರಾದ ರಾಕ್ಷಸರು - ಅಯ್ಯೋ! ಎಂದು ವಿಕಾರವಾಗಿ ಕೂಗುತ್ತಾ ಓಡುತ್ತಿದ್ದರು. ॥ 25 ॥</p>
<p class="Shlok-Number" id="toc_marker-60-26">ಶ್ಲೋಕ - 26</p>
<p class="Shlok">ನೂನಮೇಷೋಽಗ್ನಿರಾಯಾತಃ ಕಪಿರೂಪೇಣ ಹಾ ಇತಿ ।</p>
<p class="Shlok">ಕ್ರಂದಂತ್ಯಃ ಸಹಸಾ ಪೇತುಃ ಸ್ತನಂಧಯಧರಾಃ ಸ್ತ್ರಿಯಃ ॥</p>
<p class="Text">ನಿಜವಾಗಿ ಅಗ್ನಿಯೇ ಕಪಿಯರೂಪವನ್ನು ಧರಿಸಿ ನಮ್ಮೆಲ್ಲರನ್ನು ಸುಟ್ಟುಹಾಕಲು ಬಂದಿರುವನು. ಎಂದು ಕೂಗಿಕೊಳ್ಳುತ್ತಾ ಮಕ್ಕಳನ್ನೆತ್ತಿಕೊಂಡಿದ್ದ ಕೆಲವು ಸ್ತ್ರೀಯರು ಕೆಳಗುರುಳಿದರು. ॥ 26 ॥</p>
<p class="Shlok-Number" id="toc_marker-60-27">ಶ್ಲೋಕ - 27</p>
<p class="Shlok">ಕಾಶ್ಚಿದಗ್ನಿಪರೀತಾಂಗ್ಯೋ ಹರ್ಮ್ಯೇಭ್ಯೋ ಮುಕ್ತಮೂರ್ಧಜಾಃ ।</p>
<p class="Shlok">ಪತಂತ್ಯೋ ರೇಜಿರೇಽಭ್ರೇಭ್ಯಃ ಸೌದಾಮಿನ್ಯ ಇವಾಂಬರಾತ್ ॥</p>
<p class="Text">ಅಗ್ನಿಯಿಂದ ಸಮಾವೃತರಾದ ಕೆಲವು ಸ್ತ್ರೀಯರು ಕೆದರಿದ ಕೂದಲುಗಳಿಂದ ಎತ್ತರವಾದ ಉಪ್ಪರಿಗೆಗಳಿಂದ ಕೆಳಕ್ಕೆ ಬೀಳುವಾಗ, ಆಕಾಶದಿಂದ ಕೆಳಗೆ ಬೀಳುವ ಮಿಂಚಿನಂತೆ ಗೋಚರಿಸುತ್ತಿದ್ದವು. ॥ 27 ॥</p>
<p class="Shlok-Number" id="toc_marker-60-28">ಶ್ಲೋಕ - 28</p>
<p class="Shlok">ವಜ್ರವಿದ್ರುಮವೈದೂರ್ಯಮುಕ್ತಾರಜತಸಂಹಿತಾನ್ ।</p>
<p class="Shlok">ವಿಚಿತ್ರಾನ್ ಭವನಾದ್ಧಾತೂನ್ ಸ್ಯಂದಮಾನಾನ್ ದದರ್ಶ ಸಃ ॥</p>
<p class="Text">ವಜ್ರ, ಹವಳ, ವೈಡೂರ್ಯ, ಮುತ್ತು, ಬೆಳ್ಳಿ ಮುಂತಾದುವುಗಳಿಂದ ಸಮೃದ್ಧವಾಗಿದ್ದು, ವಿಚಿತ್ರವಾದ ಭವನಗಳು ಅಗ್ನಿಗೆ ಆಹುತಿಯಾಗುವುದನ್ನು, ಸುವರ್ಣವೇ ಮುಂತಾದ ಧಾತುಗಳು ಕರಗಿ ಹರಿಯುತ್ತಿ ರುವುದನ್ನು ಹನುಮಂತನು ನೋಡಿದನು. ॥ 28 ॥</p>
<p class="Shlok-Number" id="toc_marker-60-29">ಶ್ಲೋಕ - 29</p>
<p class="Shlok">ನಾಗ್ನಿಸ್ತೃಪ್ಯತಿ ಕಾಷ್ಠಾನಾಂ ತೃಣಾನಾಂ ಚ ಯಥಾ ತಥಾ ।</p>
<p class="Shlok">ಹನೂಮಾನ್ ರಾಕ್ಷಸೇಂದ್ರಾಣಾಂ ವಧೇ ಕಿಂಚಿನ್ನ ತೃಪ್ಯತಿ ॥</p>
<p class="Text">ಅಗ್ನಿಯು ಕಟ್ಟಿಗೆಗಳಿಂದಾಗಲೀ, ಹುಲ್ಲಿನಿಂದಾಗಲೀ, ತೃಪ್ತನಾಗದಿರುವಂತೆ; ಹನುಮಂತನು ರಾಕ್ಷಸರ ಎಷ್ಟು ಭವನಗಳನ್ನು ಸುಟ್ಟರೂ ತೃಪ್ತನಾಗಲಿಲ್ಲ. ಹನುಮಂತನ ಕೈಯಿಂದ ಹತರಾದ ರಾಕ್ಷಸರ ಶವಗಳಿಂದ ಭೂಮಿಗೂ ತೃಪ್ತಿಯಾಗಲಿಲ್ಲ. ॥ 29 ॥</p>
<p class="Shlok-Number" id="toc_marker-60-30">ಶ್ಲೋಕ - 30</p>
<p class="Shlok">ನ ಹನೂಮದ್ವಿಶಸ್ತಾನಾಂ ರಾಕ್ಷಸಾನಾಂ ವಸುಂಧರಾ ।</p>
<p class="Shlok">ಕ್ವಚಿತ್ ಕಿಂಶುಕಸಂಕಾಶಾಃ ಕ್ವಚಿಚ್ಛಾಲ್ಮಲಿಸನ್ನಿಭಾಃ ॥ </p>
<p class="Text">ಅಲ್ಲಿ ಉರಿಯುತ್ತಿದ್ದ ಕೆಲವು ಅಗ್ನಿಜ್ವಾಲೆಗಳು ಮುತ್ತುಗದ ಹೂವಿನಂತೆ ಕೆಂಪಗಿದ್ದವು. ಮತ್ತೆ ಕೆಲವು ಜ್ವಾಲೆಗಳು ಗೋಧೂಮ ಬಣ್ಣದಿಂದಿದ್ದರೆ, ಇನ್ನು ಕೆಲವುಗಳು ತಾವರೆಯಂತಹ ಕುಂಕುಮ ಬಣ್ಣದಿಂದ ಪ್ರಕಾಶಿಸುತ್ತಿದ್ದವು. ॥ 30 ॥</p>
<p class="Shlok-Number" id="toc_marker-60-31">ಶ್ಲೋಕ - 31</p>
<p class="Shlok">ಕ್ವಚಿತ್ ಕುಂಕುಮಸಂಕಾಶಾಃ ಶಿಖಾ ವಹ್ನೇಶ್ಚಕಾಶಿರೇ । </p>
<p class="Shlok">ಹನೂಮತಾ ವೇಗವತಾ ವಾನರೇಣ ಮಹಾತ್ಮನಾ ॥</p>
<p class="Text">ಮಹಾತ್ಮನೂ, ಮಹಾಬಲ ಪರಾಕ್ರಮಗಳುಳ್ಳವನೂ, ವಾನರೋತ್ತಮನೂ ಆದ ಹನುಮಂತನಿಂದ ಆ ಲಂಕಾನಗರವು - ರುದ್ರನಿಂದ ತ್ರಿಪುರಗಳು ದಗ್ಧವಾಗುವಂತೆ ಸುಟ್ಟು ಹೋಗುತ್ತಿತ್ತು. ॥ 31 ॥</p>
<p class="Shlok-Number" id="toc_marker-60-32">ಶ್ಲೋಕ - 32</p>
<p class="Shlok">ಲಂಕಾಪುರಂ ಪ್ರದಗ್ಧಂ ತದ್ರುದ್ರೇಣ ತ್ರಿಪುರಂ ಯಥಾ ॥</p>
<p class="Text">ಮಹಾಶಕ್ತಿಶಾಲಿಯಾದ ಹನುಮಂತನು ಉರಿಸಿದ - ಭೀಮಪರಾಕ್ರಮಿಯಾದ ಅಗ್ನಿಯು ತ್ರಿಕೂಟಾಚಲದಲ್ಲಿ ನೆಲೆಸಿದ್ದ ಲಂಕಾನಗರದಲ್ಲಿ ವಲಯಾಕಾರದಲ್ಲಿ ಪ್ರಜ್ವಲಿಸುತ್ತಾ ಎಲ್ಲ ರಾಕ್ಷಸರ ಮನೆಗಳಲ್ಲಿ ವಿಜೃಂಭಿಸಿದನು. ॥ 32 ॥</p>
<p class="Shlok-Number" id="toc_marker-60-33">ಶ್ಲೋಕ - 33</p>
<p class="Shlok">ತತಸ್ತು ಲಂಕಾಪುರಪರ್ವತಾಗ್ರೇ </p>
<p class="Shlok">ಸಮುತ್ಥಿತೋ ಭೀಮಪರಾಕ್ರಮೋಽಗ್ನಿಃ ।</p>
<p class="Shlok">ಪ್ರಸಾರ್ಯ ಚೂಡಾವಲಯಂ ಪ್ರದೀಪ್ತೋ </p>
<p class="Shlok">ಹನೂಮತಾ ವೇಗವತಾ ವಿಸೃಷ್ಟಃ ॥</p>
<p class="Shlok-Number" id="toc_marker-60-34">ಶ್ಲೋಕ - 34</p>
<p class="Shlok">ಯುಗಾಂತಕಾಲಾನಲತುಲ್ಯವೇಗಃ  </p>
<p class="Shlok">ಸಮಾರುತೋಽಗ್ನಿರ್ವವೃಧೇ ದಿವಿಸ್ಪೃಕ್ ।</p>
<p class="Shlok">ವಿಧೂಮರಶ್ಮಿರ್ಭವನೇಷು ಸಕ್ತೋ </p>
<p class="Shlok">ರಕ್ಷಃಶರೀರಾಜ್ಯಸಮರ್ಪಿತಾರ್ಚಿಃ ॥</p>
<p class="Shlok-Number" id="toc_marker-60-35">ಶ್ಲೋಕ - 35</p>
<p class="Shlok">ಆದಿತ್ಯ ಕೋಟಿಸದೃಶಃ ಸುತೇಜಾ</p>
<p class="Shlok">ಲಂಕಾಂ ಸಮಸ್ತಾಂ ಪರಿವಾರ್ಯ ತಿಷ್ಠನ್ ।</p>
<p class="Shlok">ಶಬ್ದೈರನೇಕೈರಶನಿಪ್ರರೂಢೈ-</p>
<p class="Shlok">ರ್ಭಿಂದನ್ನಿವಾಂಡಂ ಪ್ರಬಭೌ ಮಹಾಗ್ನಿಃ ॥</p>
<p class="Text">ಹೊಗೆಯಿಲ್ಲದ ಜ್ವಾಲೆಗಳಿಂದ ಕೂಡಿದ್ದ, ರಾಕ್ಷಸರ ಶರೀರಗಳೆಂಬ ಆಹುತಿಗಳಿಂದ ತೃಪ್ತಿಗೊಳ್ಳುತ್ತಿದ್ದ ಅಗ್ನಿಯು, ಗಾಳಿಯ ಸಹಾಯದಿಂದ ಕ್ಷಣ-ಕ್ಷಣಕ್ಕೂ ವೃದ್ಧಿಹೊಂದಿತ್ತು. ಪ್ರಳಯಕಾಲದ ಅಗ್ನಿಯಂತೆ ಆಕಾಶವನ್ನು ಮುಟ್ಟುತ್ತಿತ್ತು. ಆ ಮಹಾಗ್ನಿಯು ಕೋಟಿ ಸೂರ್ಯರ ತೇಜಸ್ಸಿನಂತೆ ಸಮಗ್ರವಾದ ಲಂಕೆಯನ್ನು ವ್ಯಾಪಿಸಿಬಿಟ್ಟಿತು. ಸಿಡಿಲಿನ ಶಬ್ದದಂತೆ ಭಯಂಕರವಾದ ಶಬ್ದಮಾಡುತ್ತಾ ಬ್ರಹ್ಮಾಂಡವನ್ನೇ ಭೇದಿಸು ತ್ತಿರುವುದೋ ಎಂಬಂತೆ ಕಾಣುತ್ತಿತ್ತು. ತೀವ್ರವಾದ ಕಾಂತಿಯುಳ್ಳ, ಮುತ್ತುಗದ ಹೂವುಗಳಂತೆ ಕೆಂಪಾದ ಅಗ್ನಿಜ್ವಾಲೆಗಳು ಆಕಾಶದವರೆವಿಗೂ ವ್ಯಾಪಿಸಿದವು. ಬೆಂಕಿಯು ಆರಿಹೋದ ಬಳಿಕ ಹುಟ್ಟಿದ ಹೊಗೆಯ ಸಾಲುಗಳಿಂದ ಸಮಾವೃತವಾದ ಮೇಘಗಳು ಕನ್ನೈದಿಲೆ ಹೂಗಳಂತೆ ಪ್ರಕಾಶಿಸುತ್ತಿದ್ದವು. ॥ 33-35 ॥</p>
<p class="Shlok-Number" id="toc_marker-60-36">ಶ್ಲೋಕ - 36</p>
<p class="Shlok">ತತ್ರಾಂಬರಾದಗ್ನಿರತಿಪ್ರವೃದ್ಧೋ </p>
<p class="Shlok">ರೂಕ್ಷಪ್ರಭಃ ಕಿಂಶುಕಪುಷ್ಪಚೂಡಃ ।</p>
<p class="Shlok">ನಿರ್ವಾಣಧೂಮಾಕುಲರಾಜಯಶ್ಚ  </p>
<p class="Shlok">ನೀಲೋತ್ಪಲಾಭಾಃ ಪ್ರಚಕಾಶಿರೇಽಭ್ರಾಃ ॥</p>
<p class="Shlok-Number" id="toc_marker-60-37">ಶ್ಲೋಕ - 37</p>
<p class="Shlok">ವಜ್ರೀ ಮಹೇಂದ್ರಸ್ತ್ರಿದಶೇಶ್ವರೋ ವಾ </p>
<p class="Shlok">ಸಾಕ್ಷಾದ್ಯಮೋ ವಾ ವರುಣೋನಿಲೋ ವಾ ।</p>
<p class="Shlok">ರುದ್ರೋಽಗ್ನಿರರ್ಕೋ ಧನದಶ್ಚ ಸೋಮೋ </p>
<p class="Shlok">ನ ವಾನರೋಽಯಂ ಸ್ವಯಮೇವ ಕಾಲಃ ॥</p>
<p class="Shlok-Number" id="toc_marker-60-38">ಶ್ಲೋಕ - 38</p>
<p class="Shlok">ಕಿಂ ಬ್ರಹ್ಮಣಃ ಸರ್ವಪಿತಾಮಹಸ್ಯ</p>
<p class="Shlok">ಸರ್ವಸ್ಯ ಧಾತುಶ್ಚತುರಾನನಸ್ಯ ।</p>
<p class="Shlok">ಇಹಾಗತೋ ವಾನರರೂಪಧಾರೀ </p>
<p class="Shlok">ರಕ್ಷೋಪಸಂಹಾರಕರಃ ಪ್ರಕೋಪಃ ॥</p>
<p class="Shlok-Number" id="toc_marker-60-39">ಶ್ಲೋಕ - 39</p>
<p class="Shlok">ಕಿಂ ವೈಷ್ಣವಂ ವಾ ಕಪಿರೂಪಮೇತ್ಯ</p>
<p class="Shlok">ರಕ್ಷೋವಿನಾಶಾಯ ಪರಂ ಸುತೇಜಃ ।</p>
<p class="Shlok">ಅನಂತಮವ್ಯಕ್ತಮಚಿಂತ್ಯಮೇಕಂ </p>
<p class="Shlok">ಸ್ವಮಾಯಯಾ ಸಾಂಪ್ರತಮಾಗತಂ ವಾ ॥</p>
<p class="Text">ಮನೆ-ಮಠಗಳು ಸುಟ್ಟು ನಿರ್ಗತಿಕರಾದ ರಾಕ್ಷಸರು ಈ ರೀತಿಯಾಗಿ ತರ್ಕಿಸುತ್ತಾ ಗೋಳಾಡುತ್ತಿದ್ದರು - ಇವನು ನೋಡಲು ವಾನರನಾಗಿದ್ದರೂ ಖಂಡಿತವಾಗಿಯೂ ಇವನು ವಾನರನಲ್ಲ. ಸಾಕ್ಷಾತ್ ಕಾಲನೇ ಆಗಿರಬೇಕು. ಅಥವಾ ತ್ರಿದಶೇಶ್ವರನಾದ, ವಜ್ರಪಾಣಿಯಾದ ಇಂದ್ರನೇ ಆಗಿರಬೇಕು. ಅಥವಾ ಸಾಕ್ಷಾತ್ ಯಮಧರ್ಮನೇ ಆಗಿರಬೇಕು. ಅಥವಾ ವರುಣ, ವಾಯು, ರುದ್ರ, ಅಗ್ನಿ, ಸೂರ್ಯ, ಕುಬೇರ, ಸೋಮ - ಇವರಲ್ಲಿ ಯಾವನಾದರೂ ಒಬ್ಬನಾಗಿರಬೇಕು. ಸರ್ವರಿಗೂ ಪಿತಾಮಹನಾದ, ಚತುರ್ಮುಖನಾದ, ಲೋಕರಕ್ಷಕನಾದ ಬ್ರಹ್ಮನೇ ಕೋಪಗೊಂಡು ರಾಕ್ಷಸರ ಸಂಹಾರಕ್ಕಾಗಿ ವಾನರ ರೂಪವನ್ನು ಧರಿಸಿ ಇಲ್ಲಿಗೆ ಆಗಮಿಸಿರಬಹುದೇ? ಚಿಂತಿಸಲು ಅವಶ್ಯವಾದ, ಅನಂತವಾದ, ಅದ್ವಿತೀಯವಾದ, ವೈಷ್ಣವ ಮಹಾತೇಜಸ್ಸೇನಾದರೂ ತನ್ನ ಮಾಯೆಯಿಂದ ಕಪಿ ರೂಪವನ್ನು ಧರಿಸಿ ರಾಕ್ಷಸರ ಸಂಹಾರಕ್ಕಾಗಿಯೇ ಇಲ್ಲಿಗೆ ಬಂದಿರಬಹುದೇ? ॥ 36-39 ॥ </p>
<p class="Shlok-Number" id="toc_marker-60-40">ಶ್ಲೋಕ - 40</p>
<p class="Shlok">ಇತ್ಯೇವಮೂಚುರ್ಬಹವೋ ವಿಶಿಷ್ಟಾ </p>
<p class="Shlok">ರಕ್ಷೋಗಣಾಸ್ತತ್ರ ಸಮೇತ್ಯ ಸರ್ವೇ ।</p>
<p class="Shlok">ಸಪ್ರಾಣಿಸಂಘಾಂ ಸಗೃಹಾಂ ಸವೃಕ್ಷಾಂ </p>
<p class="Shlok">ದಗ್ಧಾಂ ಪುರೀಂ ತಾಂ ಸಹಸಾ ಸಮೀಕ್ಷ್ಯ ॥ </p>
<p class="Text">ಪ್ರಾಣಿಸಂಕುಲಗಳು, ವೃಕ್ಷಗಳು, ಸೌಧಗಳೊಡಗೂಡಿ ಕ್ಷಣಾರ್ಧದಲ್ಲಿ ಸುಟ್ಟು ಭಸ್ಮವಾದ ಆ ಲಂಕಾನಗರವನ್ನು ನೋಡಿ, ಪ್ರಮುಖ ರಾಕ್ಷಸರೆಲ್ಲರೂ ಅಲ್ಲಲ್ಲಿ ಒಟ್ಟಿಗೆ ಸೇರಿ ವಿಧವಿಧವಾಗಿ ಮಾತಾಡಿಕೊಳ್ಳುತ್ತಿದ್ದರು. ॥ 40 ॥ </p>
<p class="Shlok-Number" id="toc_marker-60-41">ಶ್ಲೋಕ - 41</p>
<p class="Shlok">ತತಸ್ತು ಲಂಕಾ ಸಹಸಾ ಪ್ರದಗ್ಧಾ</p>
<p class="Shlok">ಸರಾಕ್ಷಸಾ ಸಾಶ್ವರಥಾ ಸನಾಗಾ ।</p>
<p class="Shlok">ಸಪಕ್ಷಿಸಂಘಾಸಮೃಗಾ ಸವೃಕ್ಷಾ </p>
<p class="Shlok">ರುರೋದ ದೀನಾ ತುಮುಲಂ ಸಶಬ್ದಮ್ ॥</p>
<p class="Text">ಮತ್ತೆ ರಾಕ್ಷಸರು, ರಥಾಶ್ವ ಗಜಗಳು, ಪಕ್ಷಿಗಳ ಗುಂಪುಗಳು, ಮೃಗಗಳ ಸಮೂಹಗಳು, ವೃಕ್ಷಗಳು, ಹೀಗೆ ಇವೆಲ್ಲದರೊಡನೆ ಭಸ್ಮವಾಗಿಹೋಗಿದ್ದ ಲಂಕೆಯ ಉಳಿದ ಜನರು ದೀನರಾಗಿ ಗಟ್ಟಿಯಾಗಿ ಅಳತೊಡಗಿದರು. ॥ 41 ॥</p>
<p class="Shlok-Number" id="toc_marker-60-42">ಶ್ಲೋಕ - 42</p>
<p class="Shlok">ಹಾ ತಾತ ಹಾ ಪುತ್ರಕ ಕಾಂತ ಮಿತ್ರ </p>
<p class="Shlok">ಹಾ ಜೀವಿತಂ ಭೋಗಯುತಂ ಸುಪುಣ್ಯಮ್ ।</p>
<p class="Shlok">ರಕ್ಷೋಭಿರೇವಂ ಬಹುಧಾ ಬ್ರುವದ್ಭಿಃ </p>
<p class="Shlok">ಶಬ್ದಃ ಕೃತೋ ಘೋರತರಃ ಸುಭೀಮಃ ॥</p>
<p class="Text">ಅಯ್ಯೋ! ತಂದೆಯೇ! ಅಯ್ಯೋ ಮಗನೇ! ಹಾ ನಾಥಾ! ಎಲೈ ಮಿತ್ರನೇ! ಪುಣ್ಯಫಲರೂಪವಾದ ಓ ಭೋಗಮಯ ಜೀವಿತವೇ! ಎಂದು ವಿಲಾಪಿಸುತ್ತಾ ರಾಕ್ಷಸರೆಲ್ಲರೂ ಅಳುತ್ತಿದ್ದರು. ಅವರ ಅಳುವಿನ ಧ್ವನಿಗಳು ಜೋರಾಗಿಯೂ, ಭಯಂಕರವಾಗಿಯೂ ಇದ್ದವು. ॥ 42 ॥ </p>
<p class="Shlok-Number" id="toc_marker-60-43">ಶ್ಲೋಕ - 43</p>
<p class="Shlok">ಹುತಾಶನಜ್ವಾಲಸಮಾವೃತಾ ಸಾ </p>
<p class="Shlok">ಹತಪ್ರವೀರಾ ಪರಿವೃತ್ತಯೋಧಾ ।</p>
<p class="Shlok">ಹನೂಮತಃ ಕ್ರೋಧಬಲಾಭಿಭೂತಾ </p>
<p class="Shlok">ಬಭೂನ ಶಾಪೋಪಹತೇವ ಲಂಕಾ ॥</p>
<p class="Text">ಹನುಮಂತನ ಕ್ರೋಧಪ್ರಭಾವದಿಂದ ಲಂಕೆಯು ನಿರ್ಜೀವವಾಯಿತು. ಅದರ ಸುತ್ತಲೂ ಅಗ್ನಿಜ್ವಾಲೆಗಳು ಆವರಿಸಿಕೊಂಡವು. ಅದರಲ್ಲಿರುವ ಕೆಲವು ವೀರರು ಹತರಾದರು. ಸೈನಿಕರೆಲ್ಲರೂ ಪಲಾಯನ ಮಾಡಿದರು. ಲಂಕಾನಗರವು ಶಾಪಗ್ರಸ್ತವಾದಂತೆ ಕಾಣುತ್ತಿತ್ತು. ॥ 43 ॥</p>
<p class="Shlok-Number" id="toc_marker-60-44">ಶ್ಲೋಕ - 44</p>
<p class="Shlok">ಸ ಸಂಭ್ರಮತ್ರಸ್ತವಿಷಣ್ಣರಾಕ್ಷಸಾಂ </p>
<p class="Shlok">ಸುಮುಜ್ವಲಜ್ಜ್ವಾಲಹುತಾಶನಾಂಕಿತಾಮ್ ।</p>
<p class="Shlok">ದದರ್ಶ ಲಂಕಾಂ ಹನುಮಾನ್ ಮಹಾಮನಾಃ </p>
<p class="Shlok">ಸ್ವಯಃಭುಕೋಪೋಪಹತಾಮಿವಾವನಿಮ್ ॥</p>
<p class="Text">ಭಯದಿಂದ ವಿಹ್ವಲರಾಗಿ ವಿಷಣ್ಣವದನರಾಗಿದ್ದ, ರಾಕ್ಷಸರಿಂದ ಕೂಡಿದ್ದ, ಊರ್ಧ್ವಮುಖವಾಗಿ ಉರಿಯುತ್ತಿದ್ದ ಜ್ವಾಲೆಗಳುಳ್ಳ ಬೆಂಕಿಯು ಸುಟ್ಟ ಗುರುತಿನಿಂದ ವ್ಯಾಪ್ತವಾಗಿದ್ದ, ಬ್ರಹ್ಮನ ಕೋಪದಿಂದ ವಿನಾಶಹೊಂದಿದ ಭೂಮಿಯಂತೆ ಕಾಣುತ್ತಿದ್ದ ಲಂಕಾಪಟ್ಟಣವನ್ನು ಮಹಾತ್ಮನಾದ ಹನುಮಂತನು ನೋಡಿದನು. ॥ 44 ॥</p>
<p class="Shlok-Number" id="toc_marker-60-45">ಶ್ಲೋಕ - 45</p>
<p class="Shlok">ಭಂಕ್ತ್ವಾ ವನಂ ಪಾದಪರತ್ನಸಂಕುಲಂ </p>
<p class="Shlok">ಹತ್ವಾ ತು ರಕ್ಷಾಂಸಿ ಮಹಾಂತಿ ಸಂಯುಗೇ ।</p>
<p class="Shlok">ದಗ್ಧ್ವಾಪುರೀಂ ತಾಂ ಗೃಹರತ್ನ ಮಾಲಿನೀಂ</p>
<p class="Shlok">ತಸ್ಥೌ ಹನೂಮಾನ್ ಪವನಾತ್ಮಜಃ ಕಪಿಃ ॥</p>
<p class="Text">ಮರುತಾತ್ಮಜನಾದ ಮಾರುತಿಯು ಶ್ರೇಷ್ಠವಾದ ವೃಕ್ಷಗಳಿಂದ ಒಡಗೊಂಡ ಅಶೋಕವನವನ್ನು ಭಂಗಗೊಳಿಸಿದನು. ರಣರಂಗದಲ್ಲಿ ಮಹಾರಾಕ್ಷಸ ಯೋಧರನ್ನು ಸಂಹರಿಸಿದನು. ಎತ್ತರವಾದ ಮನೆಗಳ ಸಾಲುಗಳಿಂದ ಸಮಲಂಕೃತವಾದ ಲಂಕೆಯನ್ನು ಸುಟ್ಟುಹಾಕಿದನು. ಹೀಗೆ ಸಂಕಲ್ಪಿಸಿದ ಕಾರ್ಯಗಳೆಲ್ಲವನ್ನು ಚೆನ್ನಾಗಿ ಪೂರ್ತಿಗೊಳಿಸಿ ನೆಮ್ಮದಿಯನ್ನು ಹೊಂದಿದನು. ॥ 45 ॥</p>
<p class="Shlok-Number" id="toc_marker-60-46">ಶ್ಲೋಕ - 46<span class="char-style-override-5"></span></p>
<p class="Shlok">ತ್ರಿಕೂಟಶೃಂಗಾಗ್ರತಲೇ ವಿಚಿತ್ರೇ </p>
<p class="Shlok">ಪ್ರತಿಷ್ಠಿತೋ ವಾನರರಾಜಸಿಂಹಃ ।</p>
<p class="Shlok">ಪ್ರದೀಪ್ತಲಾಂಗೂಲಕೃತಾರ್ಚಿಮಾಲೀ</p>
<p class="Shlok">ವ್ಯರಾಜತಾದಿತ್ಯ ಇವಾಂಶುಮಾಲೀ ॥</p>
<p class="Text">ವಿಚಿತ್ರವಾದ ತ್ರಿಕೂಟಪರ್ವತದ ತುದಿಯಲ್ಲಿ ನಿಂತಿದ್ದ ವಾನರೋತ್ತಮನು, ಬಾಲದಲ್ಲಿ ಪ್ರಜ್ವಲಿಸುತ್ತಿರುವ ಅಗ್ನಿಜ್ವಾಲಾ ಮಾಲಿಕೆಯಿಂದ ಶೋಭಿತನಾಗಿ, ಕಿರಣ ಪುಂಜದಿಂದ ಪ್ರಕಾಶಿಸುತ್ತಿರುವ ಸೂರ್ಯನಂತೆ ಪ್ರಕಾಶಿಸುತ್ತಿದ್ದನು. ॥ 46 ॥</p>
<p class="Shlok-Number" id="toc_marker-60-47">ಶ್ಲೋಕ - 47</p>
<p class="Shlok">ಸ ರಾಕ್ಷಸಾಂಸ್ತಾನ್ ಸುಬಹೂಂಶ್ಚ ಹತ್ವಾ </p>
<p class="Shlok">ವನಂ ಚ ಭಂಕ್ತ್ವಾ ಬಹುಪಾದಪಂ ತತ್ ।</p>
<p class="Shlok">ವಿಸೃಜ್ಯ ರಕ್ಷೋಭವನೇಷು ಚಾಗ್ನಿಂ </p>
<p class="Shlok">ಜಗಾಮ ರಾಮಂ ಮನಸಾ ಮಹಾತ್ಮಾ ॥</p>
<p class="Text">ಮಹಾತ್ಮನಾದ ಹನುಮಂತನು ಗುಂಪು-ಗುಂಪಾಗಿದ್ದ ರಾಕ್ಷಸರನ್ನು ಸಂಹರಿಸಿ, ಅನೇಕ ವೃಕ್ಷಗಳಿಂದ ನಿಬಿಡವಾದ ಅಶೋಕವನವನ್ನು ಧ್ವಂಸಮಾಡಿ, ರಾಕ್ಷಸರ ಮನೆಗಳಿಗೆ ಬೆಂಕಿಯನ್ನಿಟ್ಟು ರಾಮಧ್ಯಾನದಲ್ಲಿ ನಿಮಗ್ನನಾದನು. ॥ 47 ॥ </p>
<p class="Shlok-Number" id="toc_marker-60-48">ಶ್ಲೋಕ - 48</p>
<p class="Shlok">ತತಸ್ತು ತಂ ವಾನರವೀರಮುಖ್ಯಂ </p>
<p class="Shlok">ಮಹಾಬಲಂ ಮಾರುತತುಲ್ಯವೇಗಮ್ ।</p>
<p class="Shlok">ಮಹಾಮತಿಂ ವಾಯುಸುತಂ ವರಿಷ್ಠಂ </p>
<p class="Shlok">ಪ್ರತುಷ್ಟುವುರ್ದೇವಗಣಾಶ್ಚ ಸರ್ವೇ ॥</p>
<p class="Text">ವಾನರ ವೀರರಲ್ಲಿ ಪ್ರಮುಖನಾದವನೂ, ಮಹಾ ಬಲಶಾಲಿಯೂ, ವಾಯುವಿನಂತೆ ವೇಗಶಾಲಿಯೂ, ಬುದ್ಧಿವಂತ ರಲ್ಲಿ ವರಿಷ್ಠನೂ, ಸರ್ವಶ್ರೇಷ್ಠನೂ ಆದ ಮಾರುತಿಯನ್ನು ಎಲ್ಲ ದೇವತೆಗಳು ಆದರದಿಂದ ಸ್ತೋತ್ರಮಾಡಿದರು. ॥ 48 ॥ </p>
<p class="Shlok-Number" id="toc_marker-60-49">ಶ್ಲೋಕ - 49</p>
<p class="Shlok">ಭಂಕ್ತ್ವಾವನಂ ಮಹಾತೇಜಾ ಹತ್ವಾ ರಕ್ಷಾಂಸಿ ಸಂಯುಗೇ ।</p>
<p class="Shlok">ದಗ್ಧ್ವಾ ಲಂಕಾಪುರೀಂ ರಮ್ಯಾಂ ರರಾಜ ಸ ಮಹಾಕಪಿಃ ॥ </p>
<p class="Text">ಮಹಾತೇಜಶ್ಶಾಲಿಯಾದ ಆ ವಾನರೋತ್ತಮನು ಅಶೋಕವನವನ್ನು ಧ್ವಂಸಮಾಡಿ, ರಾಕ್ಷಸರನ್ನು ಸಮರ ಭೂಮಿಯಲ್ಲಿ ಬಲಿಗೊಟ್ಟು, ರಮ್ಯವಾದ ಲಂಕಾನಗರವನ್ನು ಧಗಧಗಿಸುವ ಬೆಂಕಿಗೆ ಪಾಲಾಗಿಸಿ, ವಿರಾಜಿಸುತ್ತಿದ್ದನು. ॥ 49 ॥</p>
<p class="Shlok-Number" id="toc_marker-60-50">ಶ್ಲೋಕ - 50</p>
<p class="Shlok">ತತೋ ದೇವಾಃ ಸಗಂಧರ್ವಾಃ ಸಿದ್ಧಾಶ್ಚ ಪರಮರ್ಷಯಃ ।</p>
<p class="Shlok">ದೃಷ್ಟ್ವಾ ಲಂಕಾಂ ಪ್ರದಗ್ಧಾಂ ತಾಂ ವಿಸ್ಮಯಂ ಪರಮಂ ಗತಾಃ ॥</p>
<p class="Text">ಆಗ ದೇವತೆಗಳೂ, ಗಂಧರ್ವರೂ, ಸಿದ್ಧರೂ, ಮಹರ್ಷಿಗಳೂ, ಅಗ್ನಿಜ್ವಾಲೆಗಳಿಂದ ಸುಟ್ಟುಹೋದ ಆ ಲಂಕೆಯನ್ನು ನೋಡಿ ಎಣೆಯಿಲ್ಲದ ಪ್ರೀತಿಯನ್ನು ಹೊಂದಿದರು. ॥ 50 ॥</p>
<p class="Shlok-Number" id="toc_marker-60-51">ಶ್ಲೋಕ - 51</p>
<p class="Shlok">ತಂ ದೃಷ್ಟ್ವಾ ವಾನರಶ್ರೇಷ್ಠಂ ಹನುಮಂತಂ ಮಹಾಕಪಿಮ್ ।</p>
<p class="Shlok">ಕಾಲಾಗ್ನಿರಿತಿ ಸಂಚಿಂತ್ಯ ಸರ್ವಭೂತಾನಿ ತತ್ರಸುಃ ॥</p>
<p class="Text">ಸಕಲ ಪ್ರಾಣಿಗಳು ವಾನರೋತ್ತಮನಾದ ಆ ಹನುಮಂತನನ್ನು ನೋಡಿ, ಅವನನ್ನು ಪ್ರಳಯಕಾಲಾಗ್ನಿ ಸ್ವರೂಪನೆಂದು ಭಾವಿಸಿ ಭಯಗೊಂಡರು. ॥ 51 ॥</p>
<p class="Shlok-Number" id="toc_marker-60-52">ಶ್ಲೋಕ - 52</p>
<p class="Shlok">ದೇವಾಶ್ಚ ಸರ್ವೇ ಮುನಿಪುಂಗವಾಶ್ಚ</p>
<p class="Shlok">ಗಂಧರ್ವವಿದ್ಯಾಧರಕಿಂನರಾಶ್ಚ ।</p>
<p class="Shlok">ಭೂತಾನಿ ಸರ್ವಾಣಿ ಮಹಾಂತಿ ತತ್ರ</p>
<p class="Shlok">ಜಗ್ಮುಃ ಪರಾಂ ಪ್ರೀತಿಮತುಲ್ಯರೂಪಾಮ್ ॥</p>
<p class="Text">ಸಮಸ್ತ ದೇವತೆಗಳು, ಮುನೀಶ್ವರರು, ಗಂಧರ್ವರು, ವಿದ್ಯಾಧರರು, ನಾಗಗಳು, ಯಕ್ಷರು ಹಾಗೂ ಅಲ್ಲಿರುವ ಸಕಲ ಪ್ರಾಣಿಗಳು ಅತುಳ ಆನಂದಭರಿತರಾದವು. ॥ 52 ॥</p>
<p class="Text"> </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಚತುಃಪಂಚಾಶಃ ಸರ್ಗಃ ॥ 54 ॥</p>
<p class="ChapterEnd">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಐವತ್ತನಾಲ್ಕನೆಯ ಸರ್ಗವು ಮುಗಿಯಿತು.</p>
<p class="Text para-style-override-3"><span> </span></p>


<p class="Page-Break"> </p>
<p class="Chapter-Heading" id="toc_marker-61">ಐವತ್ತೈದನೆಯ ಸರ್ಗ</p>
<p class="Sub-Heading">ಹನುಮಂತನು ಸೀತಾದೇವಿಯ ಬಗ್ಗೆ ಚಿಂತಿಸಿದುದು, ಅದರ ಪರಿಹಾರ</p>
<p class="Shlok-Number" id="toc_marker-61-1">ಶ್ಲೋಕ - 1</p>
<p class="Shlok">ಲಂಕಾಂ ಸಮಸ್ತಾಂ ಸಂದೀಪ್ಯ ಲಾಂಗೂಲಾಗ್ನಿಂ ಮಹಾಬಲಃ ।</p>
<p class="Shlok">ನಿರ್ವಾಪಯಾಮಾಸ ತದಾ ಸಮುದ್ರೇ ಹರಿಸತ್ತಮಃ ॥</p>
<p class="Text">ಮಹಾಬಲಶಾಲಿಯಾದ ಹನುಮಂತನು ಲಂಕೆಯೆಲ್ಲವನ್ನು ಸುಟ್ಟು ಬೂದಿಮಾಡಿ, ಬಾಲದ ಬೆಂಕಿಯನ್ನು ಸಮುದ್ರದಲ್ಲಿ ಅದ್ದಿ ಆರಿಸಿದನು. ಈ ವಿಧವಾಗಿ ಬುದ್ಧಿಶಾಲಿಯಾದ ಆಂಜನೇಯ ಸ್ವಾಮಿಯು ಎಲ್ಲ ರಾಕ್ಷಸರಿಗೆ ಬುದ್ಧಿಕಲಿಸಿದನು. ॥ 1 ॥</p>
<p class="Shlok-Number" id="toc_marker-61-2">ಶ್ಲೋಕ - 2</p>
<p class="Shlok">ಸಂದೀಪ್ಯಮಾನಾಂ ವಿಧ್ವಸ್ತಾಂ ತ್ರಸ್ತರಕ್ಷೋಗಣಾಂ ಪುರೀಮ್ ।</p>
<p class="Shlok">ಅವೇಕ್ಷ್ಯ ಹನುಮಾನ್ ಲಂಕಾಂ ಚಿಂತಯಾಮಾಸ ವಾನರಃ ॥</p>
<p class="Text">ಲಂಕಾನಗರವು ಅಗ್ನಿಜ್ವಾಲೆಗಳಿಂದ ಭಸ್ಮವಾಗಿ ಹೋಯಿತು. ಅಲ್ಲಿದ್ದ ರಾಕ್ಷಸರೆಲ್ಲರೂ ಭಯದಿಂದ ನಡುಗಿಹೋಗಿದ್ದರು. ಅಂತಹ ಲಂಕೆಯನ್ನು ನೋಡಿದ ಬಳಿಕ ವಾನರೋತ್ತಮನಾದ ಹನುಮಂತನು ಹೀಗೆ ಆಲೋಚಿಸತೊಡಗಿದನು. ॥ 2 ॥ </p>
<p class="Shlok-Number" id="toc_marker-61-3">ಶ್ಲೋಕ - 3</p>
<p class="Shlok">ತಸ್ಯಾಭೂತ್ ಸುಮಹಾಂಸ್ತ್ರಾಸಃ ಕುತ್ಸಾ ಚಾತ್ಮನ್ಯಜಾಯತ ।</p>
<p class="Shlok">ಲಂಕಾಂ ಪ್ರದಹತಾ ಕರ್ಮ ಕಿಂಸ್ವಿತ್ ಕೃತಮಿದಂ ಮಯಾ ॥</p>
<p class="Text">ಅಯ್ಯೋ! ಈ ಲಂಕೆಯನ್ನು ಭಸ್ಮಮಾಡಿ ನಾನು ಎಂತಹ ತಪ್ಪುಕೆಲಸ ಮಾಡಿದೆ? ಎಂದು ಪಶ್ಚಾತ್ತಾಪಪಡುತ್ತಾ, ಹನುಮಂತನು ತನ್ನನ್ನು ನಿಂದಿಸಿಕೊಂಡನು. ॥ 3 ॥</p>
<p class="Shlok-Number" id="toc_marker-61-4">ಶ್ಲೋಕ - 4</p>
<p class="Shlok">ಧನ್ಯಾಸ್ತೇ ಪುರುಷಶ್ರೇಷ್ಠಾ ಯೇ ಬುದ್ಧ್ಯಾ ಕೋಪಮುತ್ಥಿತಮ್ ।</p>
<p class="Shlok">ನಿರುಂಧಂತಿ ಮಹಾತ್ಮಾನೋ ದೀಪ್ತಮಗ್ನಿಮಿವಾಂಭಸಾ ॥</p>
<p class="Text">ಉರಿಯುತ್ತಿರುವ ಬೆಂಕಿಯನ್ನು ನೀರಿನಿಂದ ನಂದಿಸುವಂತೆ-ಹೃದಯಾಂತರಾಳದಿಂದ ಉಕ್ಕಿಬರುವ ಕೋಪವನ್ನು ಬುದ್ಧಿಪೂರ್ವಕವಾಗಿ ತಡೆಯುವ ಮಹಾತ್ಮರೇ ನಿಜವಾಗಿ ಧನ್ಯರು. ॥ 4 ॥</p>
<p class="Shlok-Number" id="toc_marker-61-5">ಶ್ಲೋಕ - 5</p>
<p class="Shlok">ಕ್ರುದ್ಧಃ ಪಾಪಂ ನ ಕುರ್ಯಾತ್ ಕಃ ಕ್ರುದ್ಧೋ ಹನ್ಯಾದ್ಗುರೂನಪಿ ।</p>
<p class="Shlok">ಕ್ರುದ್ಧಃ ಪರುಷಯಾ ವಾಚಾ ನರಃ ಸಾಧೂನಧಿಕ್ಷಿಪೇತ್ ॥</p>
<p class="Text">ಕೋಪಗೊಂಡ ಯಾವನು ತಾನೇ ಪಾಪವನ್ನು ಮಾಡುವುದಿಲ್ಲ? ಕೋಪಗೊಂಡವನು ಕಾರ್ಯಾಕಾರ್ಯಗಳ ವಿವೇಚನೆಯೇ ಇಲ್ಲದೆ ಗುರುಹಿರಿಯರನ್ನು ಸಂಹರಿಸುತ್ತಾನೆ. ಸತ್ಪುರುಷರನ್ನು ಕ್ರೂರವಾದ ಮಾತುಗಳಿಂದ ಹೀಯಾಳಿಸುತ್ತಾನೆ. ॥ 5 ॥</p>
<p class="Shlok-Number" id="toc_marker-61-6">ಶ್ಲೋಕ - 6</p>
<p class="Shlok">ವಾಚ್ಯಾವಾಚ್ಯಂ ಪ್ರಕುಪಿತೋ ನ ವಿಜಾನಾತಿ ಕರ್ಹಿಚಿತ್ ।</p>
<p class="Shlok">ನಾ ಕಾರ್ಯಮಸ್ತಿ ಕ್ರುದ್ಧಸ್ಯ ನಾವಾಚ್ಯಂ ವಿದ್ಯತೇ ಕ್ವಚಿತ್ ॥</p>
<p class="Text">ಕೋಪಗೊಂಡವನಿಗೆ ಯಾವ ಮಾತನ್ನು ಆಡಬೇಕು, ಯಾವುದನ್ನು ಆಡಬಾರದು ಎಂಬ ಪರಿಜ್ಞಾನವು ಇರುವುದಿಲ್ಲ. ಅವನು ಮಾಡಬಾರದೆನ್ನುವ ಕಾರ್ಯವಿಲ್ಲ ; ಆಡಬಾರದೆನ್ನುವ ಮಾತು ಇಲ್ಲ. ॥ 6 ॥</p>
<p class="Shlok-Number" id="toc_marker-61-7">ಶ್ಲೋಕ - 7</p>
<p class="Shlok">ಯಃ ಸಮುತ್ಪತಿತಂ ಕ್ರೋಧಂ ಕ್ಷಮಯೈವ ನಿರಸ್ಯತಿ ।</p>
<p class="Shlok">ಯಥೋರಗಸ್ತ್ವಚಂ ಜೀರ್ಣಾಂ ಸ ವೈ ಪುರುಷ ಉಚ್ಯತೇ ॥</p>
<p class="Text">ಹೃದಯಾಂತರಾಳದಿಂದ ಹುಟ್ಟಿಬಂದ ಹುಚ್ಚುಕೋಪವನ್ನು, ಹಾವು ತನ್ನ ಪೊರೆಯನ್ನು ಕಳಚಿಹಾಕುವಂತೆ, ಕ್ಷಮೆಯನ್ನಾಶ್ರಯಿಸಿ ತೊರೆಯುವವನೇ ನಿಜವಾದ ಪುರುಷನೆನಿಸಿಕೊಳ್ಳುವನು. ॥ 7 ॥</p>
<p class="Shlok-Number" id="toc_marker-61-8">ಶ್ಲೋಕ - 8</p>
<p class="Shlok">ಧಿಗಸ್ತು ಮಾಂ ಸುದುರ್ಬುದ್ಧಿಂ ನಿರ್ಲಜ್ಜಂ ಪಾಪಕೃತ್ತಮಮ್ ।</p>
<p class="Shlok">ಅಚಿಂತಯಿತ್ವಾ ತಾಂ ಸೀತಾಮಗ್ನಿದಂ ಸ್ವಾಮಿಘಾತಕಮ್ ॥</p>
<p class="Text">ಛೀ! ನಾನೆಂತಹ ಬುದ್ಧಿಹೀನನು? ನಾಚಿಕೆಯಿಲ್ಲದವನು! ಎಂತಹ ಮಹಾಪಾಪಿ ನಾನು! ಮುಂದಿನದನ್ನು ಆಲೋಚಿಸದೆ, ಸೀತಾದೇವಿಯನ್ನು ಬೆಂಕಿಗಾಹುತಿಗೈದು, ಸ್ವಾಮಿದ್ರೋಹಕ್ಕೆ ಪಾತ್ರನಾದೆನಲ್ಲ! ॥ 8 ॥</p>
<p class="Shlok-Number" id="toc_marker-61-9">ಶ್ಲೋಕ - 9</p>
<p class="Shlok">ಯದಿ ದಗ್ಧಾ ತ್ವಿಯಂ ಲಂಕಾ ನೂನಮಾರ್ಯಾಪಿ ಜಾನಕೀ ।</p>
<p class="Shlok">ದಗ್ಧಾ ತೇನ ಮಯಾ ಭರ್ತುರ್ಹತಂ ಕಾರ್ಯಮಜಾನತಾ ॥</p>
<p class="Text">ಈ ಲಂಕೆಯು ಸಂಪೂರ್ಣವಾಗಿ ಸುಟ್ಟುಹೋಗಿರುವಾಗ ಜಾನಕಿಯು ನಿಜವಾಗಿಯೂ ಇದರಲ್ಲೇ ಬೆಂದುಹೋಗಿರಬಹುದು. ಅಜ್ಞಾನ ವಶದಿಂದ ನಾನು ಮಾಡಿದ ಈ ಕಾರ್ಯದಿಂದ ನನ್ನ ಸ್ವಾಮಿ ಕಾರ್ಯಕ್ಕೆ ಭಂಗ ಬಂದಂತಾಯಿತಲ್ಲ ! ॥ 9 ॥</p>
<p class="Shlok-Number" id="toc_marker-61-10">ಶ್ಲೋಕ - 10</p>
<p class="Shlok">ಯದರ್ಥಮಯಮಾರಂಭಸ್ತತ್ಕಾರ್ಯಮವಸಾದಿತಮ್ ।</p>
<p class="Shlok">ಮಯಾ ಹಿ ದಹತಾ ಲಂಕಾಂ ನ ಸೀತಾ ಪರಿರಕ್ಷಿತಾ ॥</p>
<p class="Text">ನಾನು ಲಂಕೆಗೆ ಬೆಂಕಿಯನ್ನಿಟ್ಟಿದುದರಿಂದ ಸೀತಾಮಾತೆಯ ರಕ್ಷಣೆಗೆ ಭಂಗವೇರ್ಪಟ್ಟಂತಾಯಿತು. ಅದರಿಂದ ನಾನು ಮಾಡಿದ ಎಲ್ಲ ಪ್ರಯತ್ನಗಳು ವ್ಯರ್ಥವಾಗಿ ಹೋದುವು. ॥10॥</p>
<p class="Shlok-Number" id="toc_marker-61-11">ಶ್ಲೋಕ - 11</p>
<p class="Shlok">ಈಷತ್ಕಾರ್ಯಮಿದಂ ಕಾರ್ಯಂ ಕೃತಮಾಸೀನ್ನ ಸಂಶಯಃ ।</p>
<p class="Shlok">ತಸ್ಯ ಕ್ರೋಧಾಭಿಭೂತೇನ ಮಯಾ ಮೂಲಕ್ಷಯಃ ಕೃತಃ ॥</p>
<p class="Text">ಸೀತಾನ್ವೇಷಣೆಯ ಮಹತ್ಕಾರ್ಯವನ್ನು ಪೂರ್ತಿಗೊಳಿಸಿದೆ. ಸೀತಾದೇವಿಯ ಸಂದೇಶವನ್ನು ಶ್ರೀರಾಮನಿಗೆ ನಿವೇದಿಸುವ ಒಂದು ಸಣ್ಣ ಕಾರ್ಯ ಮಾತ್ರ ಉಳಿದಿತ್ತು. ಆದರೆ ಕೋಪಾವಿಷ್ಟನಾದ ನಾನು ಮಾಡಬಾರದುದನ್ನು ಮಾಡಿ ಮೂಲವನ್ನೇ ವಿನಾಶ ಮಾಡಿಬಿಟ್ಟೆನು. ಇದರಲ್ಲಿ ಸಂಶಯವೇ ಇಲ್ಲ. ॥ 11 ॥</p>
<p class="Shlok-Number" id="toc_marker-61-12">ಶ್ಲೋಕ - 12</p>
<p class="Shlok">ವಿನಷ್ಟಾ ಜಾನಕೀ ವ್ಯಕ್ತಂ ನ ಹ್ಯದಗ್ಧಃ ಪ್ರದೃಶ್ಯತೇ ।</p>
<p class="Shlok">ಲಂಕಾಯಾಂ ಕಶ್ಚಿದುದ್ದೇಶಃ ಸರ್ವಾ ಭಸ್ಮೀಕೃತಾ ಪುರೀ ॥</p>
<p class="Text">ಲಂಕಾಪಟ್ಟಣವೆಲ್ಲವೂ ಭಸ್ಮವಾಗಿದೆ. ಸುಡದೇ ಇರುವ ಒಂದು ಗೇಣು ಸ್ಥಳವೂ ಇಲ್ಲ. ಅದರಿಂದಾಗಿ ಸೀತಾದೇವಿಯು ವಿನಾಶ ಹೊಂದಿರಬಹುದೇ? ॥ 12 ॥</p>
<p class="Shlok-Number" id="toc_marker-61-13">ಶ್ಲೋಕ - 13</p>
<p class="Shlok">ಯದಿ ತದ್ವಿಹತಂ ಕಾರ್ಯಂ ಮಮ ಪ್ರಜ್ಞಾವಿಪರ್ಯಯಾತ್ ।</p>
<p class="Shlok">ಇಹೈವ ಪ್ರಾಣಸಂನ್ಯಾಸೋ ಮಮಾಪಿ ಹ್ಯದ್ಯ ರೋಚತೇ ॥</p>
<p class="Text">ಹೀಗೆ ನಾನು ಪ್ರಾರಂಭಿಸಿದ್ದ ಕಾರ್ಯವನ್ನು ಬುದ್ಧಿಯ ವಿಪರ್ಯಾಸದಿಂದ ನಾನೇ ಹಾಳುಮಾಡಿಬಿಟ್ಟೆನು. (ಸೀತಾದೇವಿಯ ಪ್ರಾಣಗಳಿಗೆ ಮುಪ್ಪುತಂದಿರುವುದರಿಂದ ) ಇದರಿಂದ ಈಗಲೇ ಇಲ್ಲಿಯೇ ನಾನು ಪ್ರಾಣತ್ಯಾಗ ಮಾಡುವುದೇ ಯುಕ್ತವಾಗಿದೆ. ॥ 13 ॥</p>
<p class="Shlok-Number" id="toc_marker-61-14">ಶ್ಲೋಕ - 14</p>
<p class="Shlok">ಕಿಮಗ್ನೌ ನಿಪತಾಮ್ಯದ್ಯ ಆಹೋಸ್ವಿದ್ಬಡವಾಮುಖೇ ।</p>
<p class="Shlok">ಶರೀರಮಿಹ ಸತ್ತ್ವಾನಾಂ ದದ್ಮಿ ಸಾಗರವಾಸಿನಾಮ್ ॥</p>
<p class="Text">ಅಯ್ಯೋ! ನಾನಿನ್ನು ಹೇಗೆ ಅಸುನೀಗಲಿ? ಬೆಂಕಿಯಲ್ಲಿ ಬೀಳಲೇ? ಸಮುದ್ರದಲ್ಲಿರುವ ಬಡವಾಗ್ನಿಯಲ್ಲಿ ಬಿದ್ದು ಪ್ರಾಣತೊರೆಯಲೇ? ಅಥವಾ ನನ್ನ ಶರೀರವನ್ನು ಸಾಗರ ಜಲಜಂತುಗಳಿಗೆ ಆಹಾರವಾಗಿ ಅರ್ಪಿಸಿ ಬಿಡಲೇ? ॥ 14 ॥</p>
<p class="Shlok-Number" id="toc_marker-61-15">ಶ್ಲೋಕ - 15</p>
<p class="Shlok">ಕಥಂ ಹಿ ಜೀವತಾ ಶಕ್ಯೋ ಮಯಾ ದ್ರಷ್ಟುಂ ಹರೀಶ್ವರಃ ।</p>
<p class="Shlok">ತೌ ವಾ ಪುರುಷಶಾರ್ದೂಲೌ ಕಾರ್ಯಸರ್ವಸ್ವಘಾತಿನಾ ॥</p>
<p class="Text">ಸರ್ವಕಾರ್ಯವನ್ನು ಹಾಳುಗೆಡಹಿದ ನಾನು ಜೀವಂತನಾಗಿ ಹರೀಶ್ವರನಾದ ಸುಗ್ರೀವನನ್ನು ಹೇಗೆ ನೋಡಲಿ? ಪುರುಷಸಿಂಹರಾದ ರಾಮ-ಲಕ್ಷ್ಮಣರಿಗೆ ಹೇಗೆ ಮುಖತೋರಲಿ? ॥ 15 ॥</p>
<p class="Shlok-Number" id="toc_marker-61-16">ಶ್ಲೋಕ - 16</p>
<p class="Shlok">ಮಯಾ ಖಲು ತದೇವೇದಂ ರೋಷದೋಷಾತ್ ಪ್ರದರ್ಶಿತಮ್ ।</p>
<p class="Shlok">ಪ್ರಥಿತಂ ತ್ರಿಷು ಲೋಕೇಷು ಕಪಿತ್ವಮನವಸ್ಥಿತಮ್ ॥</p>
<p class="Text">ಕೋಪದ ದೋಷದಿಂದಾಗಿ, ಮೂರು ಲೋಕಗಳಲ್ಲಿ ವಾನರರಿಗೆ ಪ್ರಸಿದ್ಧವಾಗಿರುವ ಕಪಿತ್ವದ ಸಹಜ ಬುದ್ಧಿ ಚಂಚಲತ್ವವನ್ನೇ ನಾನು ಪ್ರದರ್ಶಿಸಿದೆನಲ್ಲ ! ॥ 16 ॥</p>
<p class="Shlok-Number" id="toc_marker-61-17">ಶ್ಲೋಕ - 17</p>
<p class="Shlok">ಧಿಗಸ್ತು ರಾಜಸಂ ಭಾವಮನೀಶಮನವಸ್ಥಿತಮ್ ।</p>
<p class="Shlok">ಈಶ್ವರೇಣಾಪಿ ಯದ್ರಾಗಾನ್ಮಯಾ ಸೀತಾ ನ ರಕ್ಷಿತಾ ॥ </p>
<p class="Text">ಹಿಡಿತಕ್ಕೊಳಪಡದ ಅಸ್ಥಿರತೆಯ ರಾಜಸ ಭಾವಕ್ಕೆ ಧಿಕ್ಕಾರ ವಿರಲಿ. ನಾನು ಜಿತೇಂದ್ರಿಯನಾಗಿ, ಸರ್ವಸಮರ್ಥನಾಗಿದ್ದರೂ, ಕ್ರೋಧಕ್ಕೆ ವಶನಾಗಿ ಬುದ್ಧಿಗೆಟ್ಟು ಸೀತಾದೇವಿಯನ್ನು ರಕ್ಷಿಸದೆ ಹೋದೆನಲ್ಲ ! ॥ 17 ॥</p>
<p class="Shlok-Number" id="toc_marker-61-18">ಶ್ಲೋಕ - 18</p>
<p class="Shlok">ವಿನಷ್ಟಾಯಾಂ ತು ಸೀತಾಯಾಂ ತಾವುಭೌ ವಿನಶಿಷ್ಯತಃ ।</p>
<p class="Shlok">ತಯೋರ್ವಿನಾಶೇ ಸುಗ್ರೀವಃ ಸಬಂಧುರ್ವಿನಶಿಷ್ಯತಿ ॥ </p>
<p class="Text">ಸೀತಾದೇವಿಯ ವಿನಾಶದಿಂದಾಗಿ ರಾಮ-ಲಕ್ಷ್ಮಣರಿಬ್ಬರೂ ವಿನಾಶಹೊಂದುವರು. ರಾಜಕುಮಾರರ ವಿನಾಶದಿಂದ ಸುಗ್ರೀವನೂ ಬಂಧುಗಳೊಡನೆ ವಿನಾಶ ಹೊಂದುವನು. ॥ 18 ॥</p>
<p class="Shlok-Number" id="toc_marker-61-19">ಶ್ಲೋಕ - 19</p>
<p class="Shlok">ಏತದೇವ ವಚಃ ಶ್ರುತ್ವಾ ಭರತೋ ಭ್ರಾತೃವತ್ಸಲಃ ।</p>
<p class="Shlok">ಧರ್ಮಾತ್ಮಾ ಸಹಶತ್ರುಘ್ನಃ ಕಥಂ ಶಕ್ಷ್ಯತಿ ಜೀವಿತುಮ್ ॥</p>
<p class="Text">ಈ ದಾರುಣವಾದ ವಾರ್ತೆಯನ್ನು ಕೇಳಿದ ಬಳಿಕ ಭ್ರಾತೃವತ್ಸಲನೂ, ಧರ್ಮಾತ್ಮನೂ ಆದ ಭರತ ಹಾಗೂ ಶತ್ರುಘ್ನರೂ ಜೀವಿಸಿರಲಾರರು. ॥ 19 ॥</p>
<p class="Shlok-Number" id="toc_marker-61-20">ಶ್ಲೋಕ - 20</p>
<p class="Shlok">ಇಕ್ಷ್ಯ್ವಾಕುವಂಶೇ ಧರ್ಮಿಷ್ಠೇ ಗತೇ ನಾಶಮಸಂಶಯಮ್ ।</p>
<p class="Shlok">ಭವಿಷ್ಯಂತಿ ಪ್ರಜಾಃ ಸರ್ವಾಃ ಶೋಕಸಂತಾಪಪೀಡಿತಾಃ ॥</p>
<p class="Text">ಈ ಪರಿಯಾಗಿ ಧರ್ಮಸಂಪನ್ನವಾದ ಇಕ್ಷ್ವಾಕುವಂಶವೇ ಸಂಪೂರ್ಣವಾಗಿ ವಿನಾಶ ಹೊಂದಿದ ನಂತರ ಎಲ್ಲ ಪ್ರಜೆಗಳು ಶೋಕಸಂತಾಪಗಳಿಂದ ಪೀಡಿತರಾಗುತ್ತಾರೆ. ॥ 20 ॥</p>
<p class="Shlok-Number" id="toc_marker-61-21">ಶ್ಲೋಕ - 21</p>
<p class="Shlok">ತದಹಂ ಭಾಗ್ಯರಹಿತೋ ಲುಪ್ತಧರ್ಮಾರ್ಥಸಂಗ್ರಹಃ ।</p>
<p class="Shlok">ರೋಷದೋಷಪರೀತಾತ್ಮಾ ವ್ಯಕ್ತಂ ಲೋಕವಿನಾಶನಃ ॥</p>
<p class="Text">ನಿಜವಾಗಿಯೂ ನಿರ್ಭಾಗ್ಯನಾದ ನಾನೇ ಇವೆಲ್ಲಕ್ಕೂ ಕಾರಣನು. ಧರ್ಮಾರ್ಥಗಳ ತಿಳಿವಳಿಕೆಯಿಂದ ಹೀನನಾದವನು. ರೋಷವೆಂಬ ದೋಷದಿಂದ ಅಭಿಭೂತನಾಗಿರುವವನು. ಇದರಿಂದ ನಾನೇ ಲೋಕವಿನಾಶಕ - ಅಂದರೆ ಕಿಷ್ಕಿಂಧೆಯಿಂದ ಅಯೋಧ್ಯೆಯವರೆಗಿನ ಎಲ್ಲ ಪ್ರಜೆಗಳನ್ನು ಬಾಧಿಸಿದೆ ಎಂಬುದು ಸ್ಪಷ್ಟವಾಯಿತು. ॥ 21 ॥</p>
<p class="Shlok-Number" id="toc_marker-61-22">ಶ್ಲೋಕ - 22</p>
<p class="Shlok">ಇತಿ ಚಿಂತಯತಸ್ತಸ್ಯ ನಿಮಿತ್ತಾನ್ಯುಪಪೇದಿರೇ ।</p>
<p class="Shlok">ಪೂರ್ವಮಪ್ಯುಪಲಬ್ಧಾನಿ ಸಾಕ್ಷಾತ್ ಪುನರಚಿಂತಯತ್ ॥</p>
<p class="Text">ಹೀಗೆ ನಾನಾ ವಿಧವಾಗಿ ಯೋಚಿಸುತ್ತಿದ್ದ ಹನುಮಂತನಿಗೆ ಹಿಂದೆ ಕಾಣಿಸಿದಂತೆ ಅನೇಕ ಶುಭಶಕುನಗಳು ಸಾಕ್ಷಾತ್ತಾಗಿ ಕಾಣಿಸಿಕೊಂಡವು. ಅವುಗಳನ್ನು ನೋಡಿ, ಪುನಃ ಹನುಮಂತನು ಬೇರೆ ರೀತಿಯಿಂದ ಯೋಚಿಸತೊಡಗಿದನು. ॥ 22 ॥</p>
<p class="Shlok-Number" id="toc_marker-61-23">ಶ್ಲೋಕ - 23</p>
<p class="Shlok">ಅಥವಾ ಚಾರುಸರ್ವಾಂಗೀ ರಕ್ಷಿತಾ ಸ್ವೇನ ತೇಜಸಾ ।</p>
<p class="Shlok">ನ ನಶಿಷ್ಯತಿ ಕಲ್ಯಾಣೀ ನಾಗ್ನಿರಗ್ನೌ ಪವರ್ತತೇ ॥</p>
<p class="Text">ಮಂಗಳ ಸ್ವರೂಪಿಣಿಯೂ, ಸರ್ವಾಂಗ ಸುಂದರಿಯೂ ಆದ ಸೀತಾದೇವಿಯ ದಿವ್ಯತೇಜಸ್ಸೇ (ಪಾತಿವ್ರತ್ಯಧರ್ಮ) ಅವಳನ್ನು ರಕ್ಷಿಸುತ್ತದೆ. ಅಗ್ನಿಯು ಅಗ್ನಿಯನ್ನು ಸುಡದು. ಅದರಿಂದ ಅವಳು ನಾಶವಾಗಿರಲಾರಳು. ॥ 23 ॥</p>
<p class="Shlok-Number" id="toc_marker-61-24">ಶ್ಲೋಕ - 24</p>
<p class="Shlok">ನ ಹಿ ಧರ್ಮಾತ್ಮನಸ್ತಸ್ಯ ಭಾರ್ಯಾಮಮಿತತೇಜಸಃ ।</p>
<p class="Shlok">ಸ್ವಚಾರಿತ್ರಾಭಿಗುಪ್ತಾಂ ತಾಂ ಸ್ಪ್ರಷ್ಟುಮರ್ಹತಿ ಪಾವಕಃ ॥</p>
<p class="Text">ಸೀತಾ ದೇವಿಯು - ಧರ್ಮಸ್ವರೂಪನೂ, ಹೆಚ್ಚಿನ ತೇಜಃಶಾಲಿಯೂ ಆದ ಶ್ರೀರಾಮನ ಭಾರ್ಯೆಯು. ಪಾತಿವ್ರತ್ಯವೆಂಬ ಭದ್ರಕವಚವೇ ಅವಳನ್ನು ರಕ್ಷಿಸುತ್ತಿದೆ. ಅಂತಹ ಜಾನಕಿದೇವಿಯನ್ನು ಸುಡಲು ಅಗ್ನಿಯಲ್ಲಿ ಶಕ್ತಿಯಿಲ್ಲ*. ॥ 24 ॥</p>
<p class="Footnote-Shloka">.* (1) ಯದಾದಿತ್ಯಗತಂ ತೇಜೋ ಜಗದ್ಭಾಸಯತೇಖಿಲಮ್ ಯಚ್ಛಂದ್ರಮಸಿ ಯಚ್ಚಾಗ್ನೌ ತತ್ತೇಜೋ ವಿದ್ಧಿಮಾಮಕಮ್ ॥</p>
<p class="Footnotes-Right">(ಗೀತಾ 15-12)</p>
<p class="Footnotes">	ಸಮಸ್ತ ಜಗತ್ತನ್ನು ಪ್ರಕಾಶಿಸುವ ಸೂರ್ಯನ ತೇಜವೂ, ಚಂದ್ರನ ತೇಜವೂ, ಅಗ್ನಿಯ ತೇಜಸ್ಸೂ (ದಾಹಕ ಶಕ್ತಿಯು) ನನ್ನದೇ ತೇಜಸ್ಸಾಗಿದೆ ಎಂದು ಭಗವಂತನು ಹೇಳುತ್ತಿದ್ದಾನೆ. ಅಗ್ನಿಯೊಳಗಿಪ್ಪ ದಾಹಕ ಶಕ್ತಿಯು ನೀನೇ ಆದ್ದರಿಂದ ಶ್ರೀರಾಮನ ಸ್ವರೂಪವಾದ ಅಗ್ನಿಯು ರಾಮಪತ್ನಿಯನ್ನು ಹೇಗೆ ಸುಟ್ಟೀತು?.</p>
<p class="Footnotes">	(2) ಪ್ರಹ್ಲಾದನು ಹಿರಣ್ಯಕಶಿಪುವಿನ ಬಳಿ ಹೇಳುವ ಸಂದರ್ಭ -</p>
<p class="Footnote-Shloka">ರಾಮನಾಮ ಜಪತಾಂ ಕುತೋ ಭಯಂ ಸರ್ವತಾಪಶಮನನೈಕ ಭೇಷಜಮ್ ।</p>
<p class="Footnote-Shloka">ಪಶ್ಯತಾತ  ಮಮಗಾತ್ರ  ಸನ್ನಿಧೌ  ಪಾವಕೋಪಿಸಲಿಲಾಯತೇಧುನಾ ॥ </p>
<p class="Footnotes-Right">(ವಿಷ್ಣುಪುರಾಣ)</p>
<p class="Footnotes">	ರಾಮನಾಮವನ್ನು ಜಪಿಸುವವರಿಗೆ ಭಯವು ಖಂಡಿತವಾಗಿಯೂ ಇಲ್ಲ. ಇದು ಎಲ್ಲ ವಿಧವಾದ ತಾಪಗಳನ್ನು ಹರಿಸುವ ದಿವ್ಯೌಷಧವು. ಅಪ್ಪಾ! ಇಲ್ಲಿ ನನ್ನ ಶರೀರವನ್ನು ನೋಡು. ಅಗ್ನಿದೇವರೂ ಕೂಡ ಸುಡದೆ ಅನುಗ್ರಹಿಸಿದ್ದಾನೆ. ಕ್ಷಣ-ಕ್ಷಣವೂ ಶ್ರೀರಾಮನ ನಾಮಸ್ಮರಣೆ ಮಾಡುವವರಿಗೆ ಅಗ್ನಿಯಿಂದ ಯಾವ ಭಯವೂ ಇರದು.</p>
<p class="Shlok-Number" id="toc_marker-61-25">ಶ್ಲೋಕ - 25</p>
<p class="Shlok">ನೂನಂ ರಾಮಪ್ರಭಾವೇಣ ವೈದೇಹ್ಯಾಃ ಸುಕೃತೇನ ಚ ।</p>
<p class="Shlok">ಯನ್ಮಾಂ ದಹನಕರ್ಮಾಯಂ ನಾದಹದ್ಧವ್ಯವಾಹನಃ ॥</p>
<p class="Text">ದಹಿಸುವ ಧರ್ಮವುಳ್ಳ ಅಗ್ನಿಯು ಶ್ರೀರಾಮನ ಪ್ರಭಾವದಿಂದಲೂ, ವೈದೇಹಿಯ ಸುಕೃತದಿಂದಲೂ ನನ್ನನ್ನೇ ಸುಡಲಿಲ್ಲ. ಅಂತಿರುವಾಗ ಸೀತೆಯನ್ನು ಹೇಗೆ ತಾನೇ ಮುಟ್ಟುವನು? ॥ 25 ॥</p>
<p class="Shlok-Number" id="toc_marker-61-26">ಶ್ಲೋಕ - 26</p>
<p class="Shlok">ತ್ರಯಾಣಾಂ ಭರತಾದೀನಾಂ ಭ್ರಾತ ೄಣಾಂ ದೇವತಾ ಚ ಯಾ ।</p>
<p class="Shlok">ರಾಮಸ್ಯ ಚ ಮನಃಕಾಂತಾ ಸಾ ಕಥಂ ವಿನಶಿಷ್ಯತಿ ॥</p>
<p class="Text">ಭರತ - ಲಕ್ಷ್ಮಣ - ಶತ್ರುಘ್ನರಿಗೆ ದೇವತಾಸ್ವರೂಪಳಾಗಿರುವ, ಶ್ರೀರಾಮನ ಪ್ರಾಣೇಶ್ವರಿಯಾದ ಜಾನಕಿದೇವಿಯು ಅಗ್ನಿಗೆ ಆಹುತಿಯಾಗುವುದು ಅಸಂಭವವು. ॥ 26 ॥</p>
<p class="Shlok-Number" id="toc_marker-61-27">ಶ್ಲೋಕ - 27</p>
<p class="Shlok">ಯದ್ವಾ ದಹನಕರ್ಮಾಯಂ ಸರ್ವತ್ರ ಪ್ರಭುರವ್ಯಯಃ ।</p>
<p class="Shlok">ನ ಮೇ ದಹತಿ ಲಾಂಗೂಲಂ ಕಥಮಾರ್ಯಾಂ ಪ್ರಧಕ್ಷ್ಯತಿ ॥</p>
<p class="Text">ಅಷ್ಟೇ ಅಲ್ಲ, ಸುಡುವ ಸ್ವಭಾವವುಳ್ಳ, ಪ್ರಭುವಾದ, ಅವ್ಯಯನಾದ ಈ ಯಜ್ಞೇಶ್ವರನು ನನ್ನ ಬಾಲವನ್ನೇ ಸುಡದಿರುವಾಗ ಆರ್ಯೆಯಾದ ಸೀತಾದೇವಿಯನ್ನು ಹೇಗೆ ದಹಿಸಬಲ್ಲನು? ॥ 27 ॥</p>
<p class="Shlok-Number" id="toc_marker-61-28">ಶ್ಲೋಕ - 28</p>
<p class="Shlok">ಪುನಶ್ಚಾಚಿಂತಯತ್ತತ್ರ ಹನುಮಾನ್ ವಿಸ್ಮಿತಸ್ತದಾ ।</p>
<p class="Shlok">ಹಿರಣ್ಯನಾಭಸ್ಯ ಗಿರೇರ್ಜಲಮಧ್ಯೇ ಪ್ರದರ್ಶನಮ್ ॥</p>
<p class="Text">ಆಗ ಹನುಮಂತನು ಹಿಂದೆ ನಡೆದುದೆಲ್ಲವನ್ನು ಪುನಃ ಜ್ಞಾಪಿಸಿಕೊಂಡನು. ಸಮುದ್ರವನ್ನು ಹಾರುತ್ತಿದ್ದಾಗ ಮೈನಾಕ ಪರ್ವತವು ರಾಮ ಕಾರ್ಯಕ್ಕಾಗಿ ಹೋಗುತ್ತಿದ್ದ ನನಗೆ ಸಹಾಯ ಮಾಡಲಿಕ್ಕಾಗಿ ಸಮುದ್ರದಿಂದ ಮೇಲಕ್ಕೆದ್ದು, ಬಂದುದು ಸ್ಮರಣೆಗೆ ಬಂತು. ಹಾಗಿರುವಾಗ ಅಗ್ನಿಯು ಏಕೆ ಸಹಾಯ ಮಾಡಲಾರನು? ॥ 28 ॥</p>
<p class="Shlok-Number" id="toc_marker-61-29">ಶ್ಲೋಕ - 29</p>
<p class="Shlok">ತಪಸಾ ಸತ್ಯವಾಕ್ಯೇನ ಅನನ್ಯತ್ವಾಚ್ಚ ಭರ್ತರಿ ।</p>
<p class="Shlok">ಅಪಿ ಸಾ ನಿರ್ದಹೇದಗ್ನಿಂ ನ ತಾಮಗ್ನಿಃ ಪ್ರಧಕ್ಷ್ಯತಿ ॥</p>
<p class="Text">ತಪಸ್ಸಿನಿಂದಲೂ, ಸತ್ಯನಿಷ್ಠೆಯಿಂದಲೂ, ಪತಿಯ ವಿಷಯದಲ್ಲಿ ಅನನ್ಯವಾದ ಭಾವವಿರುವುದರಿಂದಲೂ, ಸೀತಾದೇವಿಯು ಅಗ್ನಿಯನ್ನು ಕೂಡ ದಹಿಸಲು ಸಮರ್ಥಳಾಗಿರುವಳು. ಆದರೆ ಅಗ್ನಿಯು ಎಂದಿಗೂ ಅವಳನ್ನು ದಹಿಸಲಾರದು. ॥ 29 ॥</p>
<p class="Shlok-Number" id="toc_marker-61-30">ಶ್ಲೋಕ - 30</p>
<p class="Shlok">ಸ ತಥಾ ಚಿಂತಯಂಸ್ತತ್ರ ದೇವ್ಯಾ ಧರ್ಮಪರಿಗ್ರಹಮ್ ।</p>
<p class="Shlok">ಶುಶ್ರಾವ ಹನುಮಾನ್ ವಾಕ್ಯಂ ಚಾರಣಾನಾಂ ಮಹಾತ್ಮನಾಮ್ ॥</p>
<p class="Text">ಸೀತಾದೇವಿಯ ಧರ್ಮತತ್ಪರತೆಯನ್ನು ಹನುಮಂತನು ಹೀಗೆ ಯೋಚಿಸುತ್ತಿರುವಾಗ ಮಹಾತ್ಮರಾದ ಚಾರಣರು ಆಕಾಶದಲ್ಲಿ ಆಡಿಕೊಳ್ಳುತ್ತಿದ್ದ ಮಾತುಗಳನ್ನು ಕೇಳಿದನು. ॥ 30 ॥</p>
<p class="Shlok-Number" id="toc_marker-61-31">ಶ್ಲೋಕ - 31</p>
<p class="Shlok">ಅಹೋ ಖಲು ಕೃತಂ ಕರ್ಮ ದುಷ್ಕರಂ ಹಿ ಹನೂಮತಾ ।</p>
<p class="Shlok">ಅಗ್ನಿಂ ವಿಸೃಜತಾಭೀಕ್ಷ್ಣಂ ಭೀಮಂ ರಾಕ್ಷಸಸದ್ಮನಿ ॥</p>
<p class="Text">‘‘ರಾಕ್ಷಸರಿಗೆ ರಾಜನಾದ ರಾವಣನ ಪ್ರಾಸಾದವನ್ನು (ಲಂಕೆಯನ್ನು) ಭಯಂಕರವಾದ ಬೆಂಕಿಯನ್ನಿಟ್ಟು ಅದನ್ನು ಪೂರ್ಣವಾಗಿ ಸುಟ್ಟುಬಿಟ್ಟು ಹನುಮಂತನು ಅತ್ಯಂತ ದುಷ್ಕರವಾದ ಕಾರ್ಯವನ್ನು ಮಾಡಿರುವನು. ಇದು ಎಂತಹ ಆಶ್ಚರ್ಯಮಯವಾದುದು. ॥ 31 ॥</p>
<p class="Shlok-Number" id="toc_marker-61-32">ಶ್ಲೋಕ - 32</p>
<p class="Shlok">ಪ್ರಪಲಾಯಿತರಕ್ಷಃಸ್ತ್ರೀಬಾಲವೃದ್ಧ ಸಮಾಕುಲಾ ।</p>
<p class="Shlok">ಜನಕೋಲಾಹಲಾಧ್ಮಾತಾ ಕ್ರಂದಂತೀವಾದ್ರಿಕಂದರೇ ॥</p>
<p class="Text">ರಾಕ್ಷಸ ಸ್ತ್ರೀಯರೂ, ಬಾಲಕರೂ, ವೃದ್ಧರೂ ಮೊದಲಾದವರು ಕೋಲಾಹಲದಿಂದ ಅತ್ತ-ಇತ್ತ ಓಡಾಡುತ್ತಿದ್ದರು. ಅವರ ಆಕ್ರಂದನವು ಲಂಕೆಯಲ್ಲೆಲ್ಲ ಪ್ರತಿಧ್ವನಿಸಿತು. ಆಗ ಲಂಕೆಯೇ ಪರ್ವತದ ಗುಹೆಯಲ್ಲಿ ಮುಖವಿಟ್ಟು ರೋದಿಸುತ್ತಿರುವಂತಿತ್ತು. ॥ 32 ॥</p>
<p class="Shlok-Number" id="toc_marker-61-33">ಶ್ಲೋಕ - 33</p>
<p class="Shlok">ದಗ್ಧೇಯಂ ನಗರೀ ಸರ್ವಾ ಸಾಟ್ಟಪ್ರಾಕಾರತೋರಣಾ ।</p>
<p class="Shlok">ಜಾನಕೀ ನ ಚ ದಗ್ಧೇತಿ ವಿಸ್ಮಯೋಽದ್ಭುತ ಏವ ನಃ ॥</p>
<p class="Text">ಕೋಟೆ, ಪ್ರಾಕಾರ, ಬುರುಜುಗಳಿಂದ, ಮಹಾದ್ವಾರ ತೋರಣಗಳಿಂದ ಕೂಡಿದ ಈ ಲಂಕೆಯೆಲ್ಲವೂ ಸುಟ್ಟುಹೋಗಿದೆ. ಆದರೆ ಸೀತಾದೇವಿಯು ಮಾತ್ರ ದಗ್ಧವಾಗಲಿಲ್ಲ. ಇದು ಅತ್ಯದ್ಭುತವಾಗಿ ಕಾಣುತ್ತದೆ. ಆಶ್ಚರ್ಯಕರವೇ ಆಗಿದೆ.’’ ॥ 33 ॥ </p>
<p class="Shlok-Number" id="toc_marker-61-34">ಶ್ಲೋಕ - 34</p>
<p class="Shlok">ಇತಿ ಶುಶ್ರಾವ ಹನುಮಾನ್ ವಾಚಂ ತಾಮಮೃತೋಪಮಾಮ್ ।</p>
<p class="Shlok">ಬಭೂವ ಚಾಸ್ಯ ಮನಸೋ ಹರ್ಷಸ್ತತ್ಕಾಲಸಂಭವಃ ॥</p>
<p class="Text">ಅಮೃತತುಲ್ಯವಾದ ಆ ಚಾರಣರ ಮಾತುಗಳನ್ನು ಕೇಳಿದಾಗ ತಕ್ಷಣವೇ ಹನುಮಂತನ ಮನಸ್ಸು ಪರಮಾನಂದ ಭರಿತವಾಯಿತು. ॥ 34 ॥</p>
<p class="Shlok-Number" id="toc_marker-61-35">ಶ್ಲೋಕ - 35</p>
<p class="Shlok">ಸ ನಿಮಿತ್ತೈಶ್ಚ ದೃಷ್ಟಾರ್ಥೈಃ ಕಾರಣೈಶ್ಚ ಮಹಾಗುಣೈಃ ।</p>
<p class="Shlok">ಋಷಿವಾಕ್ಯೈಶ್ಚ ಹನುಮಾನ್ ಅಭವತ್ ಪ್ರೀತಮಾನಸಃ ॥</p>
<p class="Text">ಅಲ್ಲಲ್ಲಿ ಕಾಣಿಸಿಕೊಳ್ಳುತ್ತಿದ್ದ ಶುಭಫಲಪ್ರದವಾದ ಶಕುನಗಳಿಂದಲೂ, ಸೀತೆಯ ಪಾತಿವ್ರತ್ಯ, ಶ್ರೀರಾಮನ ಪ್ರಭಾವ, ಇವೇ ಮೊದಲಾದ ಕಾರಣಗಳಿಂದಲೂ, ಚಾರಣರ ಮಾತುಗಳಿಂದಲೂ, ಸೀತೆಯು ಕ್ಷೇಮವಾಗಿರುವಳೆಂದು ತಿಳಿದು, ಹನುಮಂತನ ಮನಸ್ಸು ಪ್ರಸನ್ನವಾಯಿತು. ॥ 35 ॥</p>
<p class="Shlok-Number" id="toc_marker-61-36">ಶ್ಲೋಕ - 36</p>
<p class="Shlok">ತತಃ ಕಪಿಃ ಪ್ರಾಪ್ತಮನೋರಥಾರ್ಥಃ</p>
<p class="Shlok">ತಾಮಕ್ಷತಾಂ ರಾಜಸುತಾಂ ವಿದಿತ್ವಾ ।</p>
<p class="Shlok">ಪ್ರತ್ಯಕ್ಷತಸ್ತಾಂ ಪುನರೇವದೃಷ್ಟ್ವಾ</p>
<p class="Shlok">ಪ್ರತಿಪ್ರಯಾಣಾಯ ಮತಿಂ ಚಕಾರ ॥</p>
<p class="Text">ಯಜ್ಞೇಶ್ವರನಿಂದ ರಾಜಪುತ್ರಿಯಾದ ಸೀತೆಗೆ ಯಾವ ತೊಂದರೆಯೂ ಆಗಿಲ್ಲವೆಂದರಿತು ತನ್ನ ಇಷ್ಟಾರ್ಥವನ್ನು ನೆರವೇರಿಸಿಕೊಂಡ ಹನುಮಂತನು, ಪುನಃ ಸೀತೆಯನ್ನು ಸಂದರ್ಶಿಸಿ ಕಿಷ್ಕಿಂಧೆಗೆ ಹಿಂದಿರುಗಲು ನಿಶ್ಚಯಿಸಿದನು. ॥ 36 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಪಂಚಪಂಚಾಶಃ ಸರ್ಗಃ ॥ 55 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಐವತ್ತೈದನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-62">ಐವತ್ತಾರನೆಯ ಸರ್ಗ</p>
<p class="Sub-Heading">ಹನುಮಂತನು ಸೀತೆಯನ್ನು ಸಂದರ್ಶಿಸಿ ಕಿಷ್ಕಿಂಧೆಗೆ ಹಿಂದಿರುಗಿದುದು</p>
<p class="Shlok-Number" id="toc_marker-62-1">ಶ್ಲೋಕ - 1</p>
<p class="Shlok">ತತಸ್ತಾಂ ಶಿಂಶಪಾಮೂಲೇ ಜಾನಕೀಂ ಪರ್ಯವಸ್ಥಿತಾಮ್ ।</p>
<p class="Shlok">ಅಭಿವಾದ್ಯಾಬ್ರವೀದ್ಧಿಷ್ಟ್ಯಾ ಪಶ್ಯಾಮಿ ತ್ವಾಮಿಹಾಕ್ಷತಾಮ್ ॥</p>
<p class="Text">ಬಳಿಕ ಹನುಮಂತನು ಶಿಂಶುಪಾವೃಕ್ಷದ ಬುಡದಲ್ಲಿ ಕುಳಿತಿದ್ದ ಜಾನಕಿಯ ಬಳಿಗೆ ಬಂದು ಪಾದಾಭಿವಂದನೆಯನ್ನು ಗೈದು - ಅಮ್ಮಾ! ದೈವಾನುಗ್ರಹದಿಂದ ಯಾವುದೇ ಅಪಾಯಕ್ಕೂ ಗುರಿಯಾಗದೆ ಕ್ಷೇಮವಾಗಿರುವ ನಿನ್ನನ್ನು ನೋಡುತ್ತಿದ್ದೇನೆ ಎಂದು ಹೊರಡಲನುವಾದನು. ॥ 1 ॥</p>
<p class="Shlok-Number" id="toc_marker-62-2">ಶ್ಲೋಕ - 2</p>
<p class="Shlok">ತತಸ್ತಂ ಪ್ರಸ್ಥಿತಂ ಸೀತಾ ವೀಕ್ಷಮಾಣಾ ಪುನಃ ಪುನಃ ।</p>
<p class="Shlok">ಭರ್ತೃಸ್ನೇಹಾನ್ವಿತಂ ವಾಕ್ಯಂ ಹನೂಮಂತಮಭಾಷತ ॥</p>
<p class="Text">ಹಾಗೆ ಹೊರಟುನಿಂತ ಹನುಮಂತನನ್ನು ಸೀತೆಯು ವಾತ್ಸಲ್ಯಪೂರ್ಣವಾದ ದೃಷ್ಟಿಯಿಂದ ಅಡಿಗಡಿಗೂ ನೋಡುತ್ತಾ ಪತಿಪ್ರೇಮ ಸೂಚಕವಾದ ಮಾತನ್ನು ಇಂತೆಂದಳು - ॥ 2 ॥</p>
<p class="Shlok-Number" id="toc_marker-62-3">ಶ್ಲೋಕ - 3</p>
<p class="Shlok">ಕಾಮಮಸ್ಯ ತ್ವಮೇವೈಕಃ ಕಾರ್ಯಸ್ಯ ಪರಿಸಾಧನೇ ।</p>
<p class="Shlok">ಪರ್ಯಾಪ್ತಃ ಪರವೀರಘ್ನ ಯಶಸ್ಯಸ್ತೇ ಬಲೋದಯಃ ॥</p>
<p class="Text">ಶತ್ರುಸಂಹಾರಕಾ! ನೀನೊಬ್ಬನೇ ಈ ಎಲ್ಲ ರಾಕ್ಷಸರನ್ನು ಸಂಹರಿಸಿ, ನನ್ನನ್ನು ವಿಮೋಚನೆಗೊಳಿಸಲು ಸಮರ್ಥನಾಗಿರುವೆ. ಇದರಿಂದ ಕೀರ್ತಿ ಪ್ರತಿಷ್ಠೆಗಳು ನಿನಗೇ ಸಿಗಬಹುದು. ಆದರೆ ಶ್ರೀರಾಮನಿಗೆ ಲಭಿಸಲಾರವು. ॥ 3 ॥</p>
<p class="Shlok-Number" id="toc_marker-62-4">ಶ್ಲೋಕ - 4</p>
<p class="Shlok">ಶರೈಃ ಸುಸಂಕುಲಾಂ ಕೃತ್ವಾ ಲಂಕಾಂ ಪರಬಲಾರ್ದನಃ ।</p>
<p class="Shlok">ಮಾಂ ನಯೇದ್ಯದಿ ಕಾಕುತ್ಥಃ ತತ್ತಸ್ಯ ಸದೃಶಂ ಭವೇತ್ ॥</p>
<p class="Text">ಅರಿವೀರ ಭಯಂಕರನಾದ ಶ್ರೀರಾಮನು ತನ್ನ ಬಾಣಗಳಿಂದ ಲಂಕೆಯನ್ನು ಅಲ್ಲೋಲ-ಕಲ್ಲೋಲವಾಗಿಸಿ, ನನ್ನನ್ನು ಕರೆದುಕೊಂಡು ಹೋದರೆ ಅದೇ ಅವನ ಪರಾಕ್ರಮಕ್ಕೆ ತಕ್ಕುದಾದುದು. ॥ 4 ॥</p>
<p class="Shlok-Number" id="toc_marker-62-5">ಶ್ಲೋಕ - 5</p>
<p class="Shlok">ತದ್ಯಥಾ ತಸ್ಯ ವಿಕ್ರಾಂತಮನುರೂಪಂ ಮಹಾತ್ಮನಃ ।</p>
<p class="Shlok">ಭವೇದಾಹವಶೂರಸ್ಯ ತಥಾ ತ್ವಮುಪಪಾದಯ ॥</p>
<p class="Text"> ರಣಧೀರನಾದ, ಮಹಾತ್ಮನಾದ ಶ್ರೀರಾಮನ ಪರಾಕ್ರಮಕ್ಕೆ ಯೋಗ್ಯವಾದ ಕಾರ್ಯ ವಿಧಾನವನ್ನು ನೀನು ರೂಪಿಸಬೇಕು. </p>
<p class="Shlok-Number" id="toc_marker-62-6">ಶ್ಲೋಕ - 6</p>
<p class="Shlok">ತದರ್ಥೋಪಹಿತಂ ವಾಕ್ಯಂ ಪ್ರಶ್ರಿತಂ ಹೇತುಸಂಹಿತಮ್ ।</p>
<p class="Shlok">ನಿಶಮ್ಯ ಹನುಮಾಂಸ್ತಸ್ಯಾ ವಾಕ್ಯಮುತ್ತರಮಬ್ರವೀತ್ ॥</p>
<p class="Text">ಅರ್ಥವತ್ತಾದ, ಸ್ನೇಹಯುಕ್ತವಾದ ಹಾಗೂ ಯುಕ್ತಿಯುಕ್ತವಾದ ಸೀತಾದೇವಿಯ ಮಾತುಗಳನ್ನು ಕೇಳಿ ಹನುಮಂತನು ಸಮಾಧಾನಕರವಾದ ಉತ್ತರವನ್ನು ನೀಡಿದನು. ॥ 6 ॥</p>
<p class="Shlok-Number" id="toc_marker-62-7">ಶ್ಲೋಕ - 7</p>
<p class="Shlok">ಕ್ಷಿಪ್ರಮೇಷ್ಯತಿ ಕಾಕುತ್ಸ್ಥೋಹರ್ಯೃಕ್ಷಪ್ರವರೈರ್ವೃತಃ ।</p>
<p class="Shlok">ಯಸ್ತೇ ಯುಧಿ ವಿಜಿತ್ಯಾರೀನ್ ಶೋಕಂ ವ್ಯಪನಯಿಷ್ಯತಿ ॥</p>
<p class="Text">ತಾಯೇ! ಕಪಿ-ಕರಡಿಗಳ ಸೈನ್ಯಕ್ಕೆ ಅಧಿಪತಿಯಾಗಿರುವ, ಹಾರುವವರಲ್ಲಿ ಶ್ರೇಷ್ಠನಾದ, ಸತ್ತ್ವಸಂಪನ್ನನಾದ ಸುಗ್ರೀವನು ನಿನ್ನ ವಿಮೋಚನೆಯ ಸಲುವಾಗಿ ದೃಢಪ್ರತಿಜ್ಞನಾಗಿರುವನು.</p>
<p class="Shlok-Number" id="toc_marker-62-8">ಶ್ಲೋಕ - 8</p>
<p class="Shlok">ಏವಮಾಶ್ವಾಸ್ಯ ವೈದೇಹೀಂ ಹನುಮಾನ್ ಮಾರುತಾತ್ಮಜಃ ।</p>
<p class="Shlok">ಗಮನಾಯ ಮತಿಂ ಕೃತ್ವಾ ವೈದೇಹೀಮಭ್ಯವಾದಯತ್ ॥</p>
<p class="Text">ವಾಯುಪುತ್ರನಾದ ಹನುಮಂತನು ಹೀಗೆ ಹೇಳಿ ವೈದೇಹಿಯನ್ನು ಸಮಾಧಾನಗೊಳಿಸಿ<span class="char-style-override-6">*</span> ಹೊರಡಲು ಸಿದ್ಧನಾಗಿ ಪುನಃ ಸೀತೆಗೆ ಅಭಿವಾದನವನ್ನು ಮಾಡಿದನು. ॥ 8 ॥</p>
<p class="Footnotes"><span class="char-style-override-6">*</span> ಇಲ್ಲಿ ಶೋಕಾಕುಲೆಯಾದ ಸೀತಾದೇವಿಯನ್ನು ಸಮಾಧಾನಗೊಳಿಸಿ, ಅಲ್ಲಿ ವಿರಹಾತುರನಾದ ಶ್ರೀರಾಮನಿಗೆ ಸಮಾಧಾನಗೊಳಿಸುವ ಹನುಮಂತನು ನಿಜವಾಗಿ ಧನ್ಯಾತ್ಮನೇ ಸರಿ.</p>
<p class="Shlok-Number" id="toc_marker-62-9">ಶ್ಲೋಕ - 9</p>
<p class="Shlok">ತತಃ ಸ ಕಪಿಶಾರ್ದೂಲಃ ಸ್ವಾಮಿಸಂದರ್ಶನೋತ್ಸು ಕಃ ।</p>
<p class="Shlok">ಆರುರೋಹ ಗಿರಿಶ್ರೇಷ್ಠಮರಿಷ್ಟಮರಿಮರ್ದನಃ ॥</p>
<p class="Text">ವೈದೇಹಿಯನ್ನು ನಮಸ್ಕರಿಸಿ, ಬಳಿಕ ಶ್ರೀರಾಮನ ದರ್ಶನಕ್ಕಾಗಿ ಕುತೂಹಲಿಯಾಗಿದ್ದ ಹನುಮಂತನು ಪುನಃ ಸಮುದ್ರದ ಮೇಲ್ಭಾಗದಿಂದ ಹಿಂದಿರುಗಲು ನಿಶ್ಚಯಿಸಿದನು. ಶತ್ರುಸೂದನಾದ ಹನುಮಂತನು ಅರಿಷ್ಟವೆಂಬ ಪರ್ವತವನ್ನು ಹತ್ತಿದನು. ॥9॥</p>
<p class="Shlok-Number" id="toc_marker-62-10">ಶ್ಲೋಕ - 10</p>
<p class="Shlok">ತುಂಗಪದ್ಮಕಜುಷ್ಟಾಭಿರ್ನೀಲಾಭಿರ್ವನರಾಜಿಭಿಃ ।</p>
<p class="Shlok">ಸೋತ್ತರೀಯಮಿವಾಂಭೋದೈಃ ಶೃಂಗಾಂತರವಿಲಂಬಿಭಿಃ ॥</p>
<p class="Text">ಆ ಪರ್ವತವು ಎತ್ತರವಾದ ಪದ್ಮಕವೆಂಬ ವೃಕ್ಷಗಳಿಂದ ಕೂಡಿದ್ದು, ನೀಲವರ್ಣದ ವನಶ್ರೀಯಿಂದ ಶೋಭಿಸುತ್ತಿತ್ತು. ಅದರ ಶಿಖರಗಳ ನಡುವೆ ಜೋಲಾಡುತ್ತಿದ್ದ ಮೇಘಗಳಿಂದ ಅದು ಉತ್ತರೀಯವನ್ನು ಹೊದ್ದುಕೊಂಡಿದೆಯೋ ಎಂಬಂತೆ ಕಾಣುತ್ತಿತ್ತು. ॥ 10 ॥</p>
<p class="Shlok-Number" id="toc_marker-62-11">ಶ್ಲೋಕ - 11</p>
<p class="Shlok">ಬೋಧ್ಯಮಾನಮಿವ ಪ್ರೀತ್ಯಾ ದಿವಾಕರಕರೈಃ ಶುಭೈಃ ।</p>
<p class="Shlok">ಉನ್ಮಿಷಂತಮಿವೋದ್ಧೂತೈರ್ಲೋಚನೈರಿವ ಧಾತುಭಿಃ ॥</p>
<p class="Text">ಆ ಪರ್ವತದಲ್ಲಿ ಬಿದ್ದಿರುವ ಸೂರ್ಯರಶ್ಮಿಗಳು ಮಲಗಿದವನನ್ನು ಎಚ್ಚರಿಸುತ್ತಿರುವಂತೆ ಪರ್ವತವನ್ನು ಎಚ್ಚರಗೊಳಿಸುತ್ತಿತ್ತೊ ಎಂಬಂತಿತ್ತು. ಆ ಪರ್ವತದಲ್ಲಿ ಹೊಳೆಯುತ್ತಿದ್ದ ಗೈರಿಕಾದಿ ಧಾತುಗಳು, ಅದು ಕಣ್ಣುತೆರೆದು ನೋಡುತ್ತಿದೆಯೋ ಎಂಬಂತಿತ್ತು. ॥ 11 ॥</p>
<p class="Shlok-Number" id="toc_marker-62-12">ಶ್ಲೋಕ - 12</p>
<p class="Shlok">ತೋಯೌಘನಿಃಸ್ವನೈರ್ಮಂದ್ರೈಃ ಪ್ರಾಧೀತಮಿವ ಪರ್ವತಮ್ ।</p>
<p class="Shlok">ಪ್ರಗೀತಮಿವ ವಿಸ್ಪಷ್ಟೈರ್ನಾನಾಪ್ರಸ್ರವಣಸ್ವನೈಃ ॥</p>
<p class="Text">ಅಲ್ಲಿದ್ದ ಚಿಲುಮೆಗಳಿಂದ ಹೊರಬರುತ್ತಿದ್ದ ಇಂಪಾದ ನಿನಾದವು ಪರ್ವತವೇನಾದರೂ ಗಾಯನಮಾಡುತ್ತಿದೆಯೋ ಎಂಬಂತಿತ್ತು. ॥12॥</p>
<p class="Shlok-Number" id="toc_marker-62-13">ಶ್ಲೋಕ - 13</p>
<p class="Shlok">ದೇವದಾರುಭಿರತ್ಯುಚ್ಚೆರೂರ್ಧ್ವಬಾಹುಮಿವ ಸ್ಥಿತಮ್ ।</p>
<p class="Shlok">ಪ್ರಪಾತಜಲನಿರ್ಘೋಷೈಃ ಪ್ರಾಕ್ರುಷ್ಟಮಿವ ಸರ್ವತಃ ॥</p>
<p class="Text">ಎತ್ತರವಾಗಿ ಬೆಳೆದಿದ್ದ ದೇವದಾರು ವೃಕ್ಷಗಳಿಂದ, ಆ ಪರ್ವತವು ಕೈಗಳೆತ್ತಿ ತಪಸ್ಸು ಮಾಡುವಂತಿದ್ದ ಮುನಿಯಂತೆ ಕಾಣುತ್ತಿತ್ತು. ಅಲ್ಲಿದ್ದ ದೊಡ್ಡ-ದೊಡ್ಡ ಜಲಪಾತಗಳ ಭೋರ್ಗರೆಯುವ ಶಬ್ದಗಳನ್ನು ಕೇಳಿದರೆ, ಆ ಪರ್ವತವು ಗಟ್ಟಿಯಾಗಿ ಅರಚುತ್ತಿದೆಯೋ ಎಂಬಂತಿತ್ತು. ॥13॥</p>
<p class="Shlok-Number" id="toc_marker-62-14">ಶ್ಲೋಕ - 14</p>
<p class="Shlok">ವೇಪಮಾನಮಿವ ಶ್ಯಾಮೈಃ ಕಂಪಮಾನೈಃ ಶರದ್ವನೈಃ ।</p>
<p class="Shlok">ವೇಣುಭಿರ್ಮಾರುತೋದ್ಧೂತೈಃ ಕೂಜಂತಮಿವ ಕೀಚಕೈಃ ॥</p>
<p class="Text">ಪರ್ವತ ಸುತ್ತಲೂ ಶ್ಯಾಮಲ ವರ್ಣದ ಶರತ್ಕಾಲದಲ್ಲಿ ಸೊಂಪಾಗಿ ಬೆಳೆದಿದ್ದ ವನಗಳಿದ್ದವು. ಗಾಳಿಗೆ ಆ ವೃಕ್ಷಗಳು ಅಲುಗಾಡುತ್ತಿರುವಾಗ ಪರ್ವತವೇ ಕಂಪಿಸುತ್ತಿದೆ ಎಂಬಂತಿತ್ತು. ಪರ್ವತದಲ್ಲಿದ್ದ ಬಿದಿರಿನ ಮೇಳಿಗಳಿದ್ದು ಗಾಳಿಯಿಂದ ಅದರಿಂದ ಉಂಟಾದ ಧ್ವನಿಯು, ವೇಣುವಾದನ ಮಾಡುತ್ತಿದೆಯೋ ಎಂಬಂತಿತ್ತು. ॥ 14 ॥</p>
<p class="Shlok-Number" id="toc_marker-62-15">ಶ್ಲೋಕ - 15</p>
<p class="Shlok">ನಿಃಶ್ಚಸಂತಮಿವಾಮರ್ಷಾದ್ಘೋರೈರಾಶೀವಿಷೋತ್ತಮೈಃ ।</p>
<p class="Shlok">ನೀಹಾರಕೃತಗಂಭೀರೈರ್ಧ್ಯಾಯಂತಮಿವ ಗಹ್ವರೈಃ ॥</p>
<p class="Text">ಭಯಂಕರವಾದ ವಿಷಸರ್ಪಗಳು ಬುಸುಗುಟ್ಟುವುದನ್ನು ನೋಡಿದರೆ ಆ ಪರ್ವತವು ಕೋಪದಿಂದ ನಿಟ್ಟುಸಿರುಬಿಡುತ್ತಿದೆಯೋ ಎಂಬಂತಿತ್ತು. ಮಂಜಿನಿಂದ ಆವೃತವಾದ ಗಂಭೀರವಾದ ಗುಹೆಗಳಿಂದ ಅದು ಇಂದ್ರಿಯ ನಿಗ್ರಹಗೈದು ಧ್ಯಾನಮಗ್ನನಾದ ಮುನಿಯಂತೆ ಇತ್ತು. ॥ 15 ॥</p>
<p class="Shlok-Number" id="toc_marker-62-16">ಶ್ಲೋಕ - 16</p>
<p class="Shlok">ಮೇಘಪಾದನಿಭೈಃ ಪಾದೈಃ ಪ್ರಕ್ರಾಂತಮಿವ ಸರ್ವತಃ ।</p>
<p class="Shlok">ಜೃಂಭಮಾಣಮಿವಾಕಾಶೇ ಶಿಖರೈರಭ್ರಶಾಲಿಭಿಃ ॥</p>
<p class="Text">ಮೇಘಗಳ ಖಂಡಗಳಂತೆ ಕಾಣುತ್ತಿದ್ದ ಸಣ್ಣ-ಸಣ್ಣ ಶಿಖರಗಳಿಂದ ಆವೃತವಾಗಿದ್ದ ಆ ಪರ್ವತವು ಪ್ರಯಾಣ ಹೊರಟಿರುವಂತೆಯೇ ಕಾಣುತ್ತಿತ್ತು. ಮೇಘ-ಮಾಲೆಗಳನ್ನು ಧರಿಸಿದ್ದ ಶಿಖರಗಳಿಂದ ಕೂಡಿದ್ದ ಪರ್ವತವು ಆಕಳಿಸುತ್ತಾ ಮೈಮುರಿಯುತ್ತಿದೆಯೋ ಎಂಬಂತೆ ಕಾಣುತ್ತಿತ್ತು. ॥ 16 ॥</p>
<p class="Shlok-Number" id="toc_marker-62-17">ಶ್ಲೋಕ - 17</p>
<p class="Shlok">ಕೂಟೈಶ್ಚ ಬಹುಧಾಕೀರ್ಣೈಃ ಶೋಭಿತಂ ಬಹುಕಂದರೈಃ ।</p>
<p class="Shlok">ಸಾಲತಾಲಾಶ್ವಕರ್ಣೈಶ್ಚ ವಂಶೈಶ್ಚ ಬಹುಭಿರ್ವೃತಮ್ ॥</p>
<p class="Text">ಆ ಪರ್ವತವು ಅನೇಕ ಶಿಖರಗಳಿಂದ, ಗುಹೆಗಳಿಂದ ಶೋಭಿಸುತ್ತಿತ್ತು. ಅದು ಸಾಲವೃಕ್ಷಗಳಿಂದಲೂ, ತಾಳೆಮರಗಳಿಂದಲೂ, ಬಿಳಿಮತ್ತೀ ಮರಗಳಿಂದಲೂ, ಬಿದಿರು ಮೆಳೆಗಳಿಂದಲೂ, ವ್ಯಾಪ್ತವಾಗಿತ್ತು. ॥ 17 ॥</p>
<p class="Shlok-Number" id="toc_marker-62-18">ಶ್ಲೋಕ - 18</p>
<p class="Shlok">ಲತಾವಿತಾನೈರ್ವಿತತೈಃ ಪುಷ್ಪವದ್ಭಿರಲಂಕೃತಮ್ ।</p>
<p class="Shlok">ನಾನಾಮೃಗಗಣಾಕೀರ್ಣಂ ಧಾತುನಿಷ್ಯಂದಭೂಷಿತಮ್ ।</p>
<p class="Shlok">ಬಹುಪ್ರಸ್ರವಣೋಪೇತಂ ಶಿಲಾಸಂಚಯಸಂಕಟಮ್ ॥</p>
<p class="Text">ಎಲ್ಲ ಕಡೆಗಳಲ್ಲಿ ಪುಷ್ಪಲತೆಗಳಿಂದ ಸಮಲಂಕೃತವಾಗಿತ್ತು. ಆ ಗಿರಿಯು ವಿವಿಧ ಮೃಗಗಳ ಗುಂಪುಗಳಿಂದಲೂ, ಗೈರಿಕಾದಿ ಧಾತುಗಳ ಸ್ರಾವದಿಂದ ಒಪ್ಪುತ್ತಿತ್ತು. ಅಲ್ಲಲ್ಲಿ ಅನೇಕ ಜಲಪಾತಗಳಿಂದ ಶೋಭಿಸಸುತ್ತಿದ್ದು, ರಾಶಿ-ರಾಶಿ ಬಿದ್ದಿದ್ದ ಕಲ್ಲುಬಂಡೆಗಳಿಂದ ಕೂಡಿತ್ತು. ॥ 18 ॥</p>
<p class="Shlok-Number" id="toc_marker-62-19">ಶ್ಲೋಕ - 19</p>
<p class="Shlok">ಮಹರ್ಷಿಯಕ್ಷಗಂಧರ್ವಕಿಂನರೋರಗಸೇವಿತಮ್ ।</p>
<p class="Shlok">ಲತಾಪಾದಪಸಂಬಾಧಂ ಸಿಂಹಾಧ್ಯುಷಿತಕಂದರಮ್ ॥</p>
<p class="Text">ಮಹರ್ಷಿಗಳಿಂದ, ಯಕ್ಷರಿಂದ, ಗಂಧರ್ವ-ಕಿನ್ನರ-ನಾಗ ಇವರುಗಳಿಂದ ಅದು ಸೇವಿಸಲ್ಪಡುತ್ತಿತ್ತು. ಲತಾವೃಕ್ಷಗಳ ಸಮುದಾಯಗಳಿಂದ ಶೋಭಿಸುತ್ತಿತ್ತು. ಆ ಪರ್ವತದ ಗುಹೆಗಳಲ್ಲಿ ಸಿಂಹಗಳು ವಾಸವಾಗಿದ್ದವು. ॥ 19 ॥</p>
<p class="Shlok-Number" id="toc_marker-62-20">ಶ್ಲೋಕ - 20</p>
<p class="Shlok">ವ್ಯಾಘ್ರಸಂಘಸಮಾಕೀರ್ಣಂ ಸ್ವಾದುಮೂಲಫಲದ್ರುಮಮ್ ॥</p>
<p class="Text">ದೊಡ್ಡದಾದ ಹುಲಿಗಳ ಗುಂಪಿನಿಂದ ಅದು ಕೂಡಿದ್ದಿತು. ರುಚಿಕರವಾದ ಗೆಡ್ಡೆ-ಗೆಣಸುಗಳೂ, ಫಲ ವೃಕ್ಷಗಳೂ ಇದ್ದವು. ॥ 20 ॥</p>
<p class="Shlok-Number" id="toc_marker-62-21">ಶ್ಲೋಕ - 21</p>
<p class="Shlok">ತಮಾರು ರೋಹ ಹನುಮಾನ್ ಪರ್ವತಂ ಪ್ಲವಗೋತ್ತಮಃ । </p>
<p class="Shlok">ರಾಮದರ್ಶನಶೀಘ್ರೇಣ ಪ್ರಹರ್ಷೇಣಾಭಿಚೋದಿತಃ ॥</p>
<p class="Text">ಸೀತಾದರ್ಶನ ಶುಭವಾರ್ತೆಯನ್ನು, ಅವಳ ಸಂದೇಶವನ್ನು ಶ್ರೀರಾಮನಿಗೆ ಮುಟ್ಟಿಸಲು ಆತುರನಾದ ವಾಯುನಂದನ ಹನುಮಂತನು ಆ ಅರಿಷ್ಟ ಗಿರಿಯನ್ನು ಹತ್ತಿದನು. ॥ 21 ॥</p>
<p class="Shlok-Number" id="toc_marker-62-22">ಶ್ಲೋಕ - 22</p>
<p class="Shlok">ತೇನ ಪಾದತಲಾಕ್ರಾಂತಾ ರಮ್ಯೇಷು ಗಿರಿಸಾನುಷು ।</p>
<p class="Shlok">ಸಘೋಷಾಃ ಸಮಶೀರ್ಯಂತ ಶಿಲಾಶ್ಚೂರ್ಣೀಕೃತಾಸ್ತತಃ ॥</p>
<p class="Text">ರಮ್ಯವಾದ ಆ ಪರ್ವತ ಶಿಖರದಲ್ಲಿ ಮಾರುತಿಯು ತನ್ನ ಕಾಲನ್ನಿಟ್ಟಾಕ್ಷಣವೇ ಅಲ್ಲಿದ್ದ ದೊಡ್ಡ ಬಂಡೆಕಲ್ಲುಗಳು ಚಟ-ಚಟಾ ಎಂಬ ಭಾರೀ ಶಬ್ದಗಳನ್ನು ಮಾಡುತ್ತಾ ನುಚ್ಚು-ನೂರಾಗಿ ಹೋದುವು. ॥ 22 ॥</p>
<p class="Shlok-Number" id="toc_marker-62-23">ಶ್ಲೋಕ - 23</p>
<p class="Shlok">ಸ ತಮಾರುಹ್ಯ ಶೈಲೇಂದ್ರಂ ವ್ಯವರ್ಧತ ಮಹಾಕಪಿಃ ।</p>
<p class="Shlok">ದಕ್ಷಿಣಾದುತ್ತರಂ ಪಾರಂ ಪ್ರಾರ್ಥಯನ್ ಲವಣಾಂಭಸಃ ॥</p>
<p class="Text">ವೀರನಾದ ಆ ವಾಯುನಂದನನು ಪರ್ವತವನ್ನು ಹತ್ತಿದ ಬಳಿಕ, ದಕ್ಷಿಣ ದಿಕ್ಕಿನಿಂದ ಉತ್ತರಕ್ಕೆ ಹೋಗಲು ಬಯಸಿ ತನ್ನ ಶರೀರವನ್ನು ಬೃಹದಾಕಾರವಾಗಿ ಬೆಳೆಸಿದನು. ॥ 23 ॥</p>
<p class="Shlok-Number" id="toc_marker-62-24">ಶ್ಲೋಕ - 24</p>
<p class="Shlok">ಅಧಿರುಹ್ಯ ತತೋ ವೀರಃ ಪರ್ವತಂ ಪವನಾತ್ಮಜಃ ।</p>
<p class="Shlok">ದದರ್ಶ ಸಾಗರಂ ಭೀಮಂ ಮೀನೋರಗನಿಷೇವಿತಮ್ ॥</p>
<p class="Text">ಪರ್ವತದಲ್ಲಿ ಹತ್ತಿನಿಂದ ಮಾರುತಿಯು ಇದಿರ್ಗಡೆ ಇರುವ ಮೀನುಗಳಿಂದಲೂ, ಸರ್ಪಗಳಿಂದಲೂ ಕೂಡಿದ ಭಯಂಕರವಾದ ಸಮುದ್ರವನ್ನು ನೋಡಿದನು. ॥ 24 ॥</p>
<p class="Shlok-Number" id="toc_marker-62-25">ಶ್ಲೋಕ - 25</p>
<p class="Shlok">ಸ ಮಾರುತ ಇವಾಕಾಶಂ ಮಾರುತಸ್ಯಾತ್ಮಸಂಭವಃ ।</p>
<p class="Shlok">ಪ್ರಪೇದೇ ಹರಿಶಾರ್ದೂಲೋ ದಕ್ಷಿಣಾದುತ್ತರಾಂ ದಿಶಮ್ ॥</p>
<p class="Text">ವಾಯುಸುತನಾದ ಆ ಕಪಿವರನು ಆಕಾಶಮಾರ್ಗವಾಗಿ ದಕ್ಷಿಣದಿಂದ ಉತ್ತರಕ್ಕೆ ವಾಯುವೇಗದಿಂದ ಹೊರಟನು. ॥ 25 ॥ </p>
<p class="Shlok-Number" id="toc_marker-62-26">ಶ್ಲೋಕ - 26</p>
<p class="Shlok">ಸ ತದಾ ಪೀಡಿತಸ್ತೇನ ಕಪಿನಾ ಪರ್ವತೋತ್ತಮಃ ।</p>
<p class="Shlok">ರರಾಸ ಸಹ ತೈರ್ಭೂತೈಃ ಪ್ರವಿಶನ್ ವಸುಧಾತಲಮ್ ।</p>
<p class="Shlok">ಕಂಪಮಾನೈಶ್ಚ ಶಿಖರೈಃ ಪತದ್ಭಿರಪಿ ಚ ದ್ರುಮೈಃ ॥</p>
<p class="Text">ಆಗ ಆ ಅರಿಷ್ಟಾದ್ರಿಯು, ಹನುಮಂತನ ಪಾದಾಘಾತದಿಂದಾಗಿ ಅಲ್ಲಿದ್ದ ವಿಧ-ವಿಧವಾದ ಪ್ರಾಣಿಗಳೊಡನೆ ಆ ಪರ್ವತವು ಬೊಬ್ಬಿರಿಯುತ್ತಾ ಭೂಮಿಯೊಳಗೆ ಸೇರಿಹೋಯಿತು. ಅಲ್ಲಾಡುತ್ತಿದ್ದ ಶಿಖರಗಳಿಂದಲೂ, ಬುಡಮೇಲಾಗಿ ಬೀಳುತ್ತಿದ್ದ ಮಹಾವೃಕ್ಷಗಳಿಂದಲೂ, ಭಾರೀ ಶಬ್ದಮಾಡುತ್ತಾ ಆ ಪರ್ವತವು ಭೂಮಿ ಸಮವಾಯಿತು. ॥ 26 ॥</p>
<p class="Shlok-Number" id="toc_marker-62-27">ಶ್ಲೋಕ - 27<span class="char-style-override-5"></span></p>
<p class="Shlok">ತಸ್ಯೋರುವೇಗೋನ್ಮಥಿತಾಃ ಪಾದಪಾಃ ಪುಷ್ಪಶಾಲಿನಃ ।</p>
<p class="Shlok">ನಿಪೇತುರ್ಭೂತಲೇ ರುಗ್ಣಾಃ ಶಕ್ರಾಯುಧಹತಾ ಇವ ॥</p>
<p class="Text">ಹನುಮಂತನ ಭಾರೀ ವೇಗದಿಂದಾಗಿ ವಿನಾಶಗೊಂಡ ಪುಷ್ಪಯುಕ್ತ ವೃಕ್ಷಗಳು, ಇಂದ್ರನ ವಜ್ರಾಯುಧದಿಂದ ತುಂಡರಿಸಲ್ಪಟ್ಟು ಕೆಳಗೆ ಬೀಳುವ ಪರ್ವತಗಳಂತೆ ಕೆಳಗುರುಳಿದವು. ॥ 27 ॥</p>
<p class="Shlok-Number" id="toc_marker-62-28">ಶ್ಲೋಕ - 28</p>
<p class="Shlok">ಕಂದರೋದರಸಂಸ್ಥಾನಾಂ ಪೀಡಿತಾನಾಂ ಮಹೌಜಸಾಮ್ ।</p>
<p class="Shlok">ಸಿಂಹಾನಾಂ ನಿನದೋ ಭೀಮೋ ನಭೋ ಭಿಂದನ್ ಹಿ ಶುಶ್ರುವೇ ॥</p>
<p class="Text">ಆ ಪರ್ವತದ ಗುಹೆಗಳಲ್ಲಿ ವಾಸವಾಗಿದ್ದ ಮಹಾಪರಾಕ್ರಮವುಳ್ಳ ಸಿಂಹಗಳು, ಹನುಮಂತನ ಪದತಲ ಸಂಘಟನದಿಂದ ಪೀಡಿಸಲ್ಪಟ್ಟು, ಮಾಡಿದ ಘೋರನಿನಾದವು ಆಕಾಶವನ್ನೇ ಸೀಳಿಬಿಡುವುದೋ ಎಂಬಂತೆ ಕೇಳಿಸುತ್ತಿತ್ತು. ॥ 28 ॥</p>
<p class="Shlok-Number" id="toc_marker-62-29">ಶ್ಲೋಕ - 29</p>
<p class="Shlok">ಸ್ರಸ್ತವ್ಯಾವಿದ್ಧವಸನಾ ವ್ಯಾಕುಲೀಕೃತಭೂಷಣಾಃ ।</p>
<p class="Shlok">ವಿದ್ಯಾಧರ್ಯಃ ಸಮುತ್ಪೇತುಃ ಸಹಸಾ ಧರಣೀಧರಾತ್ ॥</p>
<p class="Text">ಅಂತಹ ಘೋರವಾದ ಶಬ್ದದಿಂದ ಭಯಗೊಂಡು, ಅಸ್ತವ್ಯಸ್ತವಾಗಿದ್ದ ವಸ್ತ್ರಗಳಿಂದ, ಚದುರಿಹೋದ ಆಭರಣಗಳಿಂದ ಕೂಡಿದ್ದ ವಿದ್ಯಾಧರ ಸ್ತ್ರೀಯರು ಒಡನೆಯೇ ಪರ್ವತದಿಂದ ಮೇಲಕ್ಕೆ ಹಾರಿಹೋದರು. ॥ 29 ॥</p>
<p class="Shlok-Number" id="toc_marker-62-30">ಶ್ಲೋಕ - 30</p>
<p class="Shlok">ಅತಿಪ್ರಮಾಣಾ ಬಲಿನೋ ದೀಪ್ತಜಿಹ್ವಾ ಮಹಾವಿಷಾಃ ।</p>
<p class="Shlok">ನಿಪೀಡಿತಶಿರೋಗ್ರೀವಾ ವ್ಯವೇಷ್ಟಂತ ಮಹಾಹಯಃ ॥ </p>
<p class="Text">ಭಾರೀ ಗಾತ್ರವುಳ್ಳ, ಬಲಿಷ್ಠವಾಗಿದ್ದ, ಥಳಥಳಿಸುತ್ತಿದ್ದ ನಾಲಿಗೆಗಳನ್ನೂ, ಮಹಾವಿಷವನ್ನು ಹೊಂದಿದ್ದ ಮಹಾಸರ್ಪಗಳು, ಜಜ್ಜಿಹೋದ ತಲೆಗಳಿಂದ ಕೂಡಿ ಸಂಕಟಪಡುತ್ತಿದ್ದು ಹೊರಳಾಡುತ್ತಿದ್ದವು. ॥ 30 ॥</p>
<p class="Shlok-Number" id="toc_marker-62-31">ಶ್ಲೋಕ - 31</p>
<p class="Shlok">ಕಿನ್ನರೋರಗಗಂಧರ್ವಯಕ್ಷವಿದ್ಯಾಧರಾಸ್ತದಾ ।</p>
<p class="Shlok">ಪೀಡಿತಂ ತಂ ನಗವರಂ ತ್ಯಕ್ತ್ವಾ ಗಗನಮಾಸ್ಥಿತಾಃ ॥</p>
<p class="Text">ಅಲ್ಲಿ ವಾಸಮಾಡುತ್ತಿದ್ದ ಕಿನ್ನರರೂ, ಉರಗರು, ಗಂಧವರ್ವರೂ, ಯಕ್ಷ, ವಿದ್ಯಾಧರರೆಲ್ಲರೂ ಹನುಮಂತನ ಹೆಜ್ಜೆಯ ತುಳಿತದಿಂದ ಪೀಡಿಸಲ್ಪಟ್ಟ ಪರ್ವತವನ್ನು ತ್ಯಜಿಸಿ ಆಕಾಶವನ್ನು ಸೇರಿದರು. ॥ 31 ॥</p>
<p class="Shlok-Number" id="toc_marker-62-32">ಶ್ಲೋಕ - 32</p>
<p class="Shlok">ಸ ಚ ಭೂಮಿಧರಃ ಶ್ರೀಮಾನ್ ಬಲಿನಾ ತೇನ ಪೀಡಿತಃ । </p>
<p class="Shlok">ಸವೃಕ್ಷಶಿಖರೋದಗ್ರಃ ಪ್ರವಿವೇಶ ರಸಾತಲಮ್ ॥</p>
<p class="Text">ಮಹಾಬಲಶಾಲಿಯಾದ ಹನುಮಂತನ ಪಾದಾಘಾತದಿಂದ ಆ ಮಹಾಪರ್ವತವು ದೊಡ್ಡ ವೃಕ್ಷಗಳೊಂದಿಗೆ, ಎತ್ತರವಾದ ಶಿಖರಗಳೊಂದಿಗೆ ರಸಾತಳಕ್ಕೆ ಸೇರಿಹೋಯಿತು. ॥ 32 ॥</p>
<p class="Shlok-Number" id="toc_marker-62-33">ಶ್ಲೋಕ - 33</p>
<p class="Shlok">ದಶಯೋಜನವಿಸ್ತಾರಸ್ತ್ರಿಂಶದ್ಯೋಜನಮುಚ್ಛ್ರಿತಃ ।</p>
<p class="Shlok">ಧರಣ್ಯಾಂ ಸಮತಾಂ ಯಾತಃ ಸ ಬಭೂವ ಧರಾಧರಃ ॥</p>
<p class="Text">ಹತ್ತು ಯೋಜನೆಗಳಷ್ಟು ವಿಸ್ತಾರವಾಗಿಯೂ, ಮೂವತ್ತು ಯೋಜನೆಗಳು ಎತ್ತರವಾಗಿದ್ದ ಆ ಅರಿಷ್ಟಪರ್ವತವು ಪಾತಾಳಕ್ಕೆ ಕುಸಿದು ನೆಲಸಮವಾಯಿತು. ॥ 33 ॥</p>
<p class="Shlok-Number" id="toc_marker-62-34">ಶ್ಲೋಕ - 34</p>
<p class="Shlok">ಸ ಲಿಲಂಘಯಿಷುರ್ಭೀಮಂ ಸಲೀಲಂ ಲವಣಾರ್ಣವಮ್ ।</p>
<p class="Shlok">ಕಲ್ಲೋಲಾಸ್ಫಾಲವೇಲಾಂತಮುತ್ಪಪಾತ ನಭೋ ಹರಿಃ ॥</p>
<p class="Text">ತೀರಗಳನ್ನು ತನ್ನ ತರಂಗಗಳಿಂದ ಸತತವಾಗಿ ಬಡಿಯುತ್ತಾ, ಭಯಂಕರವಾಗಿದ್ದ ಆ ಲವಣ ಸಮುದ್ರವನ್ನು ಲೀಲಾಜಾಲವಾಗಿ ದಾಟಲಪೇಕ್ಷಿಸಿ ವಾನರೋತ್ತಮ ಹನುಮಂತನು ಆಗಸಕ್ಕೆ ಹಾರಿದನು. ॥ 34 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಷಟ್ಪಂಚಾಶಃ ಸರ್ಗಃ ॥ 56 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಐವತ್ತಾರನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-63">ಐವತ್ತೇಳನೆಯ ಸರ್ಗ</p>
<p class="Sub-Heading">ಸಮುದ್ರವನ್ನು ದಾಟಿಬಂದ ಹನುಮಂತನು ಜಾಂಬವಾದಿಗಳೊಡನೆ ಸೇರಿದುದು</p>
<p class="Shlok-Number" id="toc_marker-63-1">ಶ್ಲೋಕ - 1</p>
<p class="Shlok">ಆಪ್ಲುತ್ಯ ಚ ಮಹಾವೇಗಃ ಪಕ್ಷವಾನಿವ ಪರ್ವತಃ ।</p>
<p class="Shlok">ಸಚಂದ್ರಕುಮುದಂ ರಮ್ಯಂ ಸಾರ್ಕಕಾರಂಡವಂ ಶುಭಮ್ ।</p>
<p class="Shlok">ತಿಷ್ಯಶ್ರವಣಕಾದಂಬಮಭ್ರಶೈವಾಲಶಾದ್ವಲಮ್ ॥</p>
<p class="Shlok-Number" id="toc_marker-63-2">ಶ್ಲೋಕ - 2</p>
<p class="Shlok">ಪುನರ್ವಸುಮಹಾಮೀನಂ ಲೋಹಿತಾಂಗಮಹಾಗ್ರಹಮ್ ।</p>
<p class="Shlok">ಐರಾವತಮಹಾದ್ವೀಪಂ ಸ್ವಾತೀಹಂಸವಿಲೋಲಿತಮ್ ॥</p>
<p class="Shlok-Number" id="toc_marker-63-3">ಶ್ಲೋಕ - 3</p>
<p class="Shlok">ವಾತಸಂಘಾತಜಾತೋರ್ಮಿ ಚಂದ್ರಾಂಶುಶಿಶಿರಾಂಬುಮತ್ ।</p>
<p class="Shlok">ಭುಜಂಗಯಕ್ಷಗಂಧರ್ವಪ್ರಬುದ್ಧ ಕಮಲೋತ್ಪಲಮ್ ॥</p>
<p class="Shlok-Number" id="toc_marker-63-4">ಶ್ಲೋಕ - 4</p>
<p class="Shlok">ಹನುಮಾನ್ ಮಾರುತಗತಿರ್ಮಹಾನೌರಿವ ಸಾಗರಮ್ ।</p>
<p class="Shlok">ಅಪಾರಮಪರಿಶ್ರಾಂತಃ ಪುಪ್ಲುವೇ ಗಗನಾರ್ಣವಮ್ ॥</p>
<p class="Text">ಸಮುದ್ರದಂತೆಯೇ ಇದ್ದ ಆಕಾಶಸಾಗರವನ್ನು ಹನುಮಂತನು ರೆಕ್ಕೆಗಳಿರುವ ಪರ್ವತದಂತೆ ದಾಟಿದನು. ಆ ಆಕಾಶಸಾಗರದಲ್ಲಿ ಸರ್ಪ, ಯಕ್ಷ, ಗಂಧರ್ವರೇ ಅರಳಿದ ಕಮಲ-ಕನ್ನೈದಿಲೆಗಳಂತಿದ್ದರು. ಚಂದ್ರನೇ ಬಿಳಿಯ ನೈದಿಲೆಯಾಗಿದ್ದನು. ಸೂರ್ಯನು ನೀರುಕೋಳಿಯ ರೂಪದಲ್ಲಿದ್ದನು. ಪುಷ್ಯ-ಶ್ರವಣ ನಕ್ಷತ್ರಗಳೇ ಕಲಹಂಸಗಳು. ಮೋಡಗಳೇ ಪಾಚಿ ಮತ್ತು ಹಸಿರುಹುಲ್ಲು. ಪುನರ್ವಸು ನಕ್ಷತ್ರವೇ ತಿಮಿಂಗಿಲವು. ಅಂಗಾರಕನು ದೊಡ್ಡ ಮೊಸಳೆಯು. ಐರಾವತವು ಒಂದು ಮಹಾದ್ವೀಪದಂತಿತ್ತು. ಸ್ವಾತಿ ನಕ್ಷತ್ರವು ವಿಲಾಸದಿಂದ ಕೂಡಿದ ರಾಜಹಂಸವು. ಬೀಸುತ್ತಿದ್ದ ಬಿರುಗಾಳಿಯು ಸಾಗರದ ತೆರೆಗಳಂತಿದ್ದಿತು. ಚಂದ್ರನ ಕಿರಣಗಳು ಶೀತಲವಾದ ನೀರಿನಂತಿದ್ದುವು. ಅಂತಹ ಅಪಾರವಾದ ಆಕಾಶಸಾಗರವನ್ನು ಮಹಾವೇಗವಂತನಾದ ಹನುಮಂತನು ಸಮುದ್ರವನ್ನು ದಾಟುವ ದೊಡ್ಡ ಹಡಗಿನಂತೆ ಸ್ವಲ್ಪವೂ ಆಯಾಸವಿಲ್ಲದೆ ಲೀಲಾಜಾಲವಾಗಿ ದಾಟಿದನು. ॥ 1-4 ॥ </p>
<p class="Shlok-Number" id="toc_marker-63-5">ಶ್ಲೋಕ - 5</p>
<p class="Shlok">ಗ್ರಸಮಾನ ಇವಾಕಾಶಂ ತಾರಾಧಿಪಮಿವೋಲ್ಲಿಖನ್ ।</p>
<p class="Shlok">ಹರನ್ನಿವ ಸನಕ್ಷತ್ರಂ ಗಗನಂ ಸಾರ್ಕಮಂಡಲಮ್ ॥</p>
<p class="Shlok-Number" id="toc_marker-63-6">ಶ್ಲೋಕ - 6</p>
<p class="Shlok">ಮಾರುತಸ್ಯಾತ್ಮಜಃ ಶ್ರೀಮಾನ್ ಕಪಿರ್ವ್ಯೋಮಚರೋ ಮಹಾನ್ ।</p>
<p class="Shlok">ಹನುಮಾನ್ ಮೇಘಜಾಲಾನಿ ವಿಕರ್ಷನ್ನಿವ ಗಚ್ಛತಿ ॥</p>
<p class="Text">ವಾಯುಸೂನುವೂ, ಶುಭಲಕ್ಷಣ ಸಂಪನ್ನನೂ, ವಾನರೋತ್ತಮನೂ ಆದ ಹನುಮಂತನು ಹಾರಿಕೊಂಡು ಬರುತ್ತಿದ್ದಾಗ, ಆಕಾಶವನ್ನೇ ನುಂಗಿಬಿಡುವನೋ ಎಂಬಂತೆಯೂ, ಚಂದ್ರನನ್ನೇ ಒರೆಸುತ್ತಿರುವನೋ ಎಂಬಂತೆಯೂ, ನಕ್ಷತ್ರಮಂಡಲ, ಸೂರ್ಯಮಂಡಲದಿಂದೊಡಗೂಡಿದ ಅಂತರಿಕ್ಷವನ್ನು ಅಪಹರಿಸುತ್ತಿರುವನೋ ಎಂಬಂತೆ ಕಾಣುತ್ತಿತ್ತು. ಅಪಾರವಾದ ಸಮುದ್ರವನ್ನು ಹಾರಿಕೊಂಡು ದಾಟುವಾಗ, ಮೇಘಗಳ ಸಮೂಹವನ್ನೇ ಸೆಳೆದುಕೊಂಡು ಹೋಗುತ್ತಿರುವನೋ ಎಂಬಂತೆ ಅತ್ಯಂತ ರಭಸದಿಂದ ಹೋಗುತ್ತಿದ್ದನು. ॥ 5-6॥</p>
<p class="Shlok-Number" id="toc_marker-63-7">ಶ್ಲೋಕ - 7</p>
<p class="Shlok">ಪಾಂಡರಾರುಣವರ್ಣಾನಿ ನೀಲಮಾಂಜಿಷ್ಠಕಾನಿ ಚ ।</p>
<p class="Shlok">ಹರಿತಾರುಣವರ್ಣಾನಿ ಮಹಾಭ್ರಾಣಿ ಚಕಾಶಿರೇ ॥</p>
<p class="Text">ಆಗ ಗಗನದಲ್ಲಿ ಮೇಘಗಳು, ಬಿಳುಪು, ಎಣ್ಣೆಗೆಂಪು, ಕಪ್ಪು, ಕೆಂಪು, ಹಸಿರು ಮುಂತಾದ ಬಣ್ಣಗಳಿಂದ ಪ್ರಕಾಶಿಸುತ್ತಿದ್ದವು. ॥ 7 ॥</p>
<p class="Shlok-Number" id="toc_marker-63-8">ಶ್ಲೋಕ - 8</p>
<p class="Shlok">ಪ್ರವಿಶನ್ನಭ್ರಜಾಲಾನಿ ನಿಷ್ಕ್ರಮಂಶ್ಚ ಪುನಃ ಪುನಃ ।</p>
<p class="Shlok">ಪ್ರಚ್ಛನ್ನಶ್ಚ ಪ್ರಕಾಶಶ್ಚ ಚಂದ್ರಮಾ ಇವ ಲಕ್ಷ್ಯತೇ ॥</p>
<p class="Text">ಪದೇ-ಪದೇ ಮೇಘಗಳಲ್ಲಿ ಪ್ರವೇಶಿಸಿ ಹೊರಬರುತ್ತಿದ್ದ ಹನುಮಂತನು-ಮೇಘಗಳೆಡೆಯಲ್ಲಿ ಮಂಕಾಗಿಯೂ, ಹೊರಬರುತ್ತಲೇ ಪ್ರಕಾಶಮಾನ ಚಂದ್ರನಂತೆ ಕಾಣುತ್ತಿದ್ದನು. ॥ 8 ॥ </p>
<p class="Shlok-Number" id="toc_marker-63-9">ಶ್ಲೋಕ - 9</p>
<p class="Shlok">ವಿವಿಧಾಭ್ರಘನಾಪನ್ನಗೋಚರೋ ಧವಲಾಂಬರಃ ।</p>
<p class="Shlok">ದೃಶ್ಯಾದೃಶ್ಯತನುರ್ವೀರಸ್ತದಾ ಚಂದ್ರಾಯತೇಂಬರೇ ॥</p>
<p class="Text">ಬಿಳಿಯ ಬಟ್ಟೆಯನ್ನು ಧರಿಸಿದ್ದ ಹನುಮಂತನು - ದಟ್ಟವಾಗಿದ್ದ ಮೇಘಗಳ ಬಳಿಯಿಂದ ಹಾದುಹೋಗುವಾಗ, ಒಮ್ಮೊಮ್ಮೆ ಕಂಡುಬರುತ್ತಾ, ಒಮ್ಮೊಮ್ಮೆ ಕಾಣದಿರುವ ಚಂದ್ರನಂತೆ ಗೋಚರಿಸುತ್ತಿದ್ದನು. ॥ 9 ॥</p>
<p class="Shlok-Number" id="toc_marker-63-10">ಶ್ಲೋಕ - 10</p>
<p class="Shlok">ತಾರ್ಕ್ಷ್ಯಾಯಮಾಣೋ ಗಗನೇ ಬಭಾಸೇ ವಾಯುನಂದನಃ ।</p>
<p class="Shlok">ದಾರಯನ್ ಮೇಘವೃಂದಾನಿ ನಿಷ್ಪತಂಶ್ಚ ಪುನಃ ಪುನಃ ॥</p>
<p class="Text">ವಾಯುಪುತ್ರನಾದ ಹನುಮಂತನು-ಮೇಘಗಳನ್ನು ಸೀಳಿಕೊಂಡು ಒಳನುಗ್ಗುತ್ತಾ, ಹೊರಬರುತ್ತಾ ಇರುವ ಗರುಡನಂತೆ ಆಕಾಶದಲ್ಲಿ ವೇಗವಾಗಿ ಸಾಗುತ್ತಿದ್ದನು. ॥ 10 ॥</p>
<p class="Shlok-Number" id="toc_marker-63-11">ಶ್ಲೋಕ - 11</p>
<p class="Shlok">ನದನ್ನಾದೇನ ಮಹತಾ ಮೇಘಸ್ವನಮಹಾಸ್ವನಃ ।</p>
<p class="Shlok">ಪ್ರವರಾನ್ ರಾಕ್ಷಸಾನ್ ಹತ್ವಾ ನಾಮ ವಿಶ್ರಾವ್ಯ ಚಾತ್ಮನಃ ॥</p>
<p class="Text">ಮೇಘನಿನಾದದಂತೆ ಮಹಾಧ್ವನಿಯನ್ನು ಮಾಡುತ್ತಿದ್ದ ಮಾರುತಿಯು ಘೋರನಾದವನ್ನು ಮಾಡುತ್ತಾ, ಪ್ರಮುಖ ರಾಕ್ಷಸರನ್ನು ಸಂಹರಿಸಿ ತನ್ನ ಹೆಸರನ್ನು (ನಾನು ರಾಮನ ಬಂಟ, ನನ್ನ ಹೆಸರು ಹನುಮಂತ) ಪ್ರಕಟಪಡಿಸಿದನು. ॥ 11 ॥</p>
<p class="Shlok-Number" id="toc_marker-63-12">ಶ್ಲೋಕ - 12</p>
<p class="Shlok">ಆಕುಲಾಂ ನಗರೀಂ ಕೃತ್ವಾ ವ್ಯಥಯಿತ್ವಾ ಚ ರಾವಣಮ್ ।</p>
<p class="Shlok">ಅರ್ದಯಿತ್ವಾ ಬಲಂ ಘೋರಂ ವೈದೇಹೀಮಭಿವಾದ್ಯ ಚ ।</p>
<p class="Shlok">ಆಜಗಾಮ ಮಹಾತೇಜಾಃ ಪುನರ್ಮಧ್ಯೇನ ಸಾಗರಮ್ ॥</p>
<p class="Text">ಹೆಚ್ಚಾದ ತೇಜಶ್ಶಾಲಿಯಾದ ಹನುಮಂತನು ಲಂಕೆಯನ್ನು ಅಸ್ತವ್ಯಸ್ತಗೊಳಿಸಿ, ರಾವಣನಿಗೆ ಮನೋವ್ಯಥೆಯನ್ನು ತಂದಿಟ್ಟನು. ಘೋರವಾದ ರಾಕ್ಷಸಬಲವನ್ನು ಚೆಂಡಾಡಿದನು. ಬಳಿಕ ಸೀತಾದೇವಿಗೆ ಪಾದಾಭಿವಂದನೆಗೈದು, ಮಹಾಸಮುದ್ರ ಮಧ್ಯಭಾಗಕ್ಕೆ ತಲುಪಿದನು. ॥ 12 ॥ </p>
<p class="Shlok-Number" id="toc_marker-63-13">ಶ್ಲೋಕ - 13</p>
<p class="Shlok">ಪರ್ವತೇಂದ್ರಂ ಸುನಾಭಂ ಚ ಸಮುಪಸ್ಪೃಶ್ಯ ವೀರ್ಯವಾನ್ ।</p>
<p class="Shlok">ಜ್ಯಾಮುಕ್ತ ಇವ ನಾರಾಚೋ ಮಹಾವೇಗೋಭ್ಯುಪಾಗತಃ ॥</p>
<p class="Text">ಮಹಾವೀರನೂ, ಮಹಾಶಕ್ತಿಶಾಲಿಯೂ ಆದ ಹನುಮಂತನು ಮಾರ್ಗಮಧ್ಯದಲ್ಲಿ ಮೈನಾಕ ಮಹಾಪರ್ವತವನ್ನು ಸ್ಪರ್ಶಿಸಿ, ನಾಣಿನಿಂದ ಹೊರಚಿಮ್ಮಿದ ಬಾಣದಂತೆ ಅತಿವೇಗವಾಗಿ ಸಮುದ್ರದ ಉತ್ತರತೀರಕ್ಕೆ ಆಗಮಿಸಿದನು. ॥ 13 ॥</p>
<p class="Shlok-Number" id="toc_marker-63-14">ಶ್ಲೋಕ - 14</p>
<p class="Shlok">ಸ ಕಿಂಚಿದನುಸಂಪ್ರಾಪ್ತಃ ಸಮಾಲೋಕ್ಯ ಮಹಾಗಿರಿಮ್ ।</p>
<p class="Shlok">ಮಹೇಂದ್ರಂ ಮೇಘಸಂಕಾಶಂ ನನಾದ ಹರಿಪುಂಗವಃ ॥</p>
<p class="Text">ಆ ವಾನರೋತ್ತಮನು ಮೇಘಸದೃಶವಾದ ಮಹೇಂದ್ರ ಪರ್ವತವು ಸಮೀಪಿಸುತ್ತಲೇ, ಅದನ್ನು ನೋಡಿ ಮಹಾಧ್ವನಿಯನ್ನು ಮಾಡಿದನು. ॥14॥</p>
<p class="Shlok-Number" id="toc_marker-63-15">ಶ್ಲೋಕ - 15</p>
<p class="Shlok">ಸ ಪೂರಯಾಮಾಸ ಕಪಿರ್ದಿಶೋ ದಶ ಸಮಂತತಃ ।</p>
<p class="Shlok">ನದನ್ನಾ ದೇನ ಮಹತಾ ಮೇಘಸ್ವನಮಹಾಸ್ವನಃ ॥</p>
<p class="Text">ಆಗ ಹನುಮಂತನು ಮೇಘದಂತೆ ಮಾಡಿದ ಗಂಭೀರವಾದ ನಾದವು ಹತ್ತು ದಿಕ್ಕುಗಳಲ್ಲಿ ತುಂಬಿ ಪ್ರತಿಧ್ವನಿಸಿತು. ॥ 15 ॥ </p>
<p class="Shlok-Number" id="toc_marker-63-16">ಶ್ಲೋಕ - 16</p>
<p class="Shlok">ಸ ತಂ ದೇಶಮನುಪ್ರಾಪ್ತಃ ಸುಹೃದ್ದರ್ಶನಲಾಲಸಃ ।</p>
<p class="Shlok">ನನಾದ ಹರಿಶಾರ್ದೂಲೋ ಲಾಂಗೂಲಂ ಚಾಪ್ಯಕಂಪಯತ್ ॥</p>
<p class="Text">ಅಂಗದನೇ ಮೊದಲಾದ ಮಿತ್ರರನ್ನು ನೋಡುವ ಲಾಲಸೆಯಿಂದ ಇದ್ದ ಹನುಮಂತನು ಅವರಿದ್ದ ಸ್ಥಳಕ್ಕೆ ಬಂದು ಸಿಂಹಗರ್ಜನೆ ಗೈದು, ಬಾಲವನ್ನು ಅಲ್ಲಾಡಿಸಿದನು. ॥ 16 ॥</p>
<p class="Shlok-Number" id="toc_marker-63-17">ಶ್ಲೋಕ - 17</p>
<p class="Shlok">ತಸ್ಯ ನಾನದ್ಯಮಾನಸ್ಯ ಸುಪರ್ಣಾಚರಿತೇ ಪಥಿ ।</p>
<p class="Shlok">ಲತೀವಾಸ್ಯ ಘೋಷೇಣ ಗಗನಂ ಸಾರ್ಕಮಂಡಲಮ್ ॥</p>
<p class="Text">ಗರುಡನು ಸಂಚರಿಸುವ ಮಾರ್ಗದಲ್ಲಿ ನಿಂತು ನಿನಾದ ಮಾಡುತ್ತಿದ್ದ ಹನುಮಂತನ ಮುಖದಿಂದ ಹೊರಟ ಗರ್ಜನೆಯಿಂದ ಸೂರ್ಯಮಂಡಲ ಸಹಿತ ಆಕಾಶವೇ ಸೀಳಿ ಹೋಗುವುದೋ ಎಂಬಂತೆ ಕಾಣುತ್ತಿತ್ತು. ॥ 17 ॥</p>
<p class="Shlok-Number" id="toc_marker-63-18">ಶ್ಲೋಕ - 18</p>
<p class="Shlok">ಯೇ ತು ತತ್ರೋತ್ತರೇ ತೀರೇ ಸಮುದ್ರಸ್ಯ ಮಹಾಬಲಾಃ ।</p>
<p class="Shlok">ಪೂರ್ವಂ ಸಂವಿಷ್ಠಿತಾಃ ಶೂರಾ ವಾಯುಪುತ್ರದಿದೃಕ್ಷವಃ ॥</p>
<p class="Shlok-Number" id="toc_marker-63-19">ಶ್ಲೋಕ - 19</p>
<p class="Shlok">ಮಹತೋ ವಾಯುನುನ್ನಸ್ಯ ತೋಯದಸ್ಯೇವ ಗರ್ಜಿತಮ್ ।</p>
<p class="Shlok">ಶುಶ್ರುವುಸ್ತೇ ತದಾ ಘೋಷಮೂರುವೇಗಂ ಹನೂಮತಃ ॥</p>
<p class="Text">ಇಷ್ಟರವರೆಗೆ ಸಮುದ್ರದ ಉತ್ತರತೀರದಲ್ಲಿ ಸೇರಿರುವ ಮಹಾಬಲಶಾಲಿಗಳಾದ ಅಂಗದಾದಿ ವಾನರ ವೀರರು ವಾಯುಪುತ್ರನ ದರ್ಶನಕ್ಕಾಗಿ ಎದುರು ನೋಡುತ್ತಿದ್ದರು. ಆಗ ಅವರು ಬಿರುಗಾಳಿಯಿಂದ ಪ್ರೇರಿತವಾದ ಮೇಘಗಳ ಗರ್ಜನೆಯಂತಿದ್ದ ಹನುಮಂತನ ಮಹಾನಾದವನ್ನೂ, ಅವನ ಮಹಾವೇಗದಿಂದ ಉಂಟಾದ ಶಬ್ದವನ್ನು ಕೇಳಿದರು. ॥ 18-19 ॥</p>
<p class="Shlok-Number" id="toc_marker-63-20">ಶ್ಲೋಕ - 20</p>
<p class="Shlok">ತೇ ದೀನವದನಾಃ ಸರ್ವೇ ಶುಶ್ರುವುಃ ಕಾನನೌಕಸಃ ।</p>
<p class="Shlok">ವಾನರೇಂದ್ರಸ್ಯ ನಿರ್ಘೋಷಂ ಪರ್ಜನ್ಯನಿನದೋಪಮಮ್ ॥</p>
<p class="Text">ಇಷ್ಟರವರೆಗೆ ದೀನವಾದ ಮನಸ್ಸಿನಿಂದ ಕೂಡಿದ್ದ ಆ ಕಪಿನಾಯಕರೆಲ್ಲರೂ ಮೇಘಗರ್ಜನೆಗೆ ಸಮಾನವಾಗಿದ್ದ ವಾನರೋತ್ತಮನ ಗರ್ಜನೆಯನ್ನು ಕೇಳಿ ಉತ್ಸಾಹಿತರಾದರು. ॥ 20 ॥</p>
<p class="Shlok-Number" id="toc_marker-63-21">ಶ್ಲೋಕ - 21</p>
<p class="Shlok">ನಿಶಮ್ಯ ನದತೋ ನಾದಂ ವಾನರಾಸ್ತೇ ಸಮಂತತಃ ।</p>
<p class="Shlok">ಬಭೂವುರುತ್ಸುಕಾಃ ಸರ್ವೇ ಸುಹೃದ್ದರ್ಶನಕಾಂಕ್ಷಿಣಃ ॥</p>
<p class="Text">ತಮ್ಮ ಮಿತ್ರನಾದ ಹನುಮಂತನ ದರ್ಶನಕ್ಕೆ ಕಾತರರಾಗಿದ್ದ ಆ ವಾನರರೆಲ್ಲರೂ ನಾಲ್ಕು ದಿಕ್ಕುಗಳಲ್ಲಿಯೂ ವ್ಯಾಪಿಸಿರುವ ಹನುಮಂತನ ಸಿಂಹನಾದವನ್ನು ಕೇಳಿ ಉತ್ಸಾಹಭರಿತರಾದರು. ॥ 21 ॥</p>
<p class="Shlok-Number" id="toc_marker-63-22">ಶ್ಲೋಕ - 22</p>
<p class="Shlok">ಜಾಂಬವಾಂಸ್ತು ಹರಿಶ್ರೇಷ್ಠಃ ಪ್ರೀತಿಸಂಹೃಷ್ಟಮಾನಸಃ ।</p>
<p class="Shlok">ಉಪಾಮಂತ್ರ್ಯ ಹರೀನ್ ಸರ್ವಾನಿದಂ ವಚನಮಬ್ರವೀತ್ ॥</p>
<p class="Text"> ಕರಡಿಗಳ ಒಡೆಯನಾದ ಜಾಂಬವಂತರು ಸಂತೋಷಭರಿತ ಮನಸ್ಸಿನಿಂದ ಕೂಡಿದವರಾಗಿ ಎಲ್ಲ ವಾನರವೀರರನ್ನು ಬಳಿಗೆ ಕರೆದು ಇಂತು ನುಡಿದರು.</p>
<p class="Shlok-Number" id="toc_marker-63-23">ಶ್ಲೋಕ - 23</p>
<p class="Shlok">ಸರ್ವಥಾ ಕೃತಕಾರ್ಯೋಸೌ ಹನೂಮಾನ್ನಾತ್ರ ಸಂಶಯಃ ।</p>
<p class="Shlok">ನ ಹ್ಯಸ್ಯಾಕೃತಕಾರ್ಯಸ್ಯ ನಾದ ಏವಂವಿಧೋ ಭವೇತ್ ॥</p>
<p class="Text">ಸಹೃದಯರೇ! ಹನುಮಂತನು ಕೃತ-ಕೃತ್ಯನಾಗಿಯೇ ಹಿಂದಿರುಗುತ್ತಿರುವನು. ಇದರಲ್ಲಿ ಸಂದೇಹವೇ ಇಲ್ಲ. ಹೋದ ಕಾರ್ಯವನ್ನು ಸಾಧಿಸದಿದ್ದರೆ ಈ ವಿಧವಾದ ಗರ್ಜನೆಯನ್ನು ಅವನು ಮಾಡುತ್ತಿರಲಿಲ್ಲ. ॥ 23 ॥</p>
<p class="Shlok-Number" id="toc_marker-63-24">ಶ್ಲೋಕ - 24</p>
<p class="Shlok">ತಸ್ಯ ಬಾಹೂರುವೇಗಂ ಚ ನಿನಾದಂ ಚ ಮಹಾತ್ಮನಃ ।</p>
<p class="Shlok">ನಿಶಮ್ಯ ಹರಯೋ ಹೃಷ್ಟಾಃ ಸಮುತ್ಪೇತುಸ್ತತಸ್ತತಃ ॥</p>
<p class="Text">ಮಹಾತ್ಮನಾದ ಆ ಹನುಮಂತನ ತೋಳುಗಳ ವೇಗದ ಶಬ್ದವನ್ನೂ, ತೊಡೆಗಳ ವೇಗದ ಶಬ್ದವನ್ನೂ ಕೇಳಿ ಸಂತುಷ್ಟರಾದ ಕಪಿನಾಯಕರೆಲ್ಲರೂ ಅತ್ತಿಂದಿತ್ತ ಕುಣಿದಾಡಿದರು. ॥ 24 ॥</p>
<p class="Shlok-Number" id="toc_marker-63-25">ಶ್ಲೋಕ - 25</p>
<p class="Shlok">ತೇ ನಗಾಗ್ರಾನ್ ನಗಾಗ್ರಾಣಿ ಶಿಖರಾಚ್ಛಿಖರಾಣಿ ಚ ।</p>
<p class="Shlok">ಪ್ರಹೃಷ್ಟಾಃ ಸಮಪದ್ಯಂತ ಹನೂಮಂತಂ ದಿದೃಕ್ಷವಃ ॥</p>
<p class="Text">ಅವರೆಲ್ಲರೂ ಸಂತೋಷಾತಿರೇಕದಿಂದ ಹನುಮಂತನನ್ನು ನೋಡಲು ಕುತೂಹಲಿಗಳಾಗಿ ಆ ಮರದಿಂದ ಈ ಮರಕ್ಕೆ, ಆ ಪರ್ವತ ಶಿಖರದಿಂದ ಈ ಪರ್ವತಶಿಖರಕ್ಕೆ ಹಾರಾಡಿದರು. ॥ 25 ॥</p>
<p class="Shlok-Number" id="toc_marker-63-26">ಶ್ಲೋಕ - 26</p>
<p class="Shlok">ತೇ ಪ್ರೀತಾಃ ಪಾದಪಾಗ್ರೇಷು ಗೃಹ್ಯ ಶಾಖಾಃ ಸುವಿಷ್ಟಿತಾಃ ।</p>
<p class="Shlok">ವಾಸಾಂಸೀವ ಪ್ರಶಾಖಾಶ್ಚ ಸಮಾವಿಧ್ಯಂತ ವಾನರಾಃ ॥</p>
<p class="Text">ಆ ವಾನರರು ಸಂತೋಷದಲ್ಲಿ ಮುಳುಗಿಹೋಗಿ, ಮರದ ರೆಂಬೆಗಳನ್ನು ಹಿಡಿದುಕೊಂಡು ಎಲ್ಲರೂ ಒಂದೆಡೆ ಸೇರಿದರು. ಬಟ್ಟೆಯನ್ನೆತ್ತಿ ಬೀಸುತ್ತಾ ಅತಿಥಿಯನ್ನು ಸ್ವಾಗತಿಸುವಂತೆ ಮರಗಳ ತುದಿಯ ಸಣ್ಣ-ಸಣ್ಣ ರೆಂಬೆಗಳನ್ನು ಅಲ್ಲಾಡಿಸುತ್ತಿದ್ದರು. ॥26॥</p>
<p class="Shlok-Number" id="toc_marker-63-27">ಶ್ಲೋಕ - 27</p>
<p class="Shlok">ಗಿರಿಗಹ್ವರಸಂಲೀನೋ ಯಥಾ ಗರ್ಜತಿ ಮಾರುತಃ ।</p>
<p class="Shlok">ಏವಂ ಜಗರ್ಜ ಬಲವಾನ್ ಹನೂಮಾನ್ ಮಾರುತಾತ್ಮಜಃ ॥</p>
<p class="Text">ಪರ್ವತ ಗುಹೆಗಳಲ್ಲಿ ಪ್ರವೇಶಿಸುವ ವಾಯುವು ಪ್ರತಿಧ್ವನಿಸುವಂತೆ, ಬಲಶಾಲಿಯಾದ, ವಾಯು ನಂದನನಾದ ಹನುಮಂತನು ಗರ್ಜಿಸಿದನು. ॥ 27 ॥ </p>
<p class="Shlok-Number" id="toc_marker-63-28">ಶ್ಲೋಕ - 28</p>
<p class="Shlok">ತಮಭ್ರಘನಸಂಕಾಶಮಾಪತಂತಂ ಮಹಾಕಪಿಮ್ ।</p>
<p class="Shlok">ದೃಷ್ಟ್ವಾತೇ ವಾನರಾಃ ಸರ್ವೇ ತಸ್ಥುಃ ಪ್ರಾಂಜಲಯಸ್ತದಾ ॥</p>
<p class="Text">ದಟ್ಟವಾದ ಮೇಘಗಳಿಂದ ಕೆಳಗೆ ಭೂಮಿಗೆ ಬರುತ್ತಿದ್ದ ಮಹಾಕಪಿಯಾದ ಹನುಮಂತನನ್ನು ಕಂಡು, ಆ ವಾನರರೆಲ್ಲರೂ ಕರಜೋಡಿಸಿಕೊಂಡು ಸ್ವಾಗತವನ್ನು ಕೋರಲು ಅವನ ಇದಿರಾಗಿ ನಿಂತರು. ॥ 28 ॥</p>
<p class="Shlok-Number" id="toc_marker-63-29">ಶ್ಲೋಕ - 29</p>
<p class="Shlok">ತತಸ್ತು ವೇಗವಾಂಸ್ತಸ್ಯ ಗಿರೇರ್ಗಿರಿನಿಭಃ ಕಪಿಃ ।</p>
<p class="Shlok">ನಿಪಪಾತ ಮಹೇಂದ್ರಸ್ಯ ಶಿಖರೇ ಪಾದಪಾಕುಲೇ ॥</p>
<p class="Text">ಹೆಚ್ಚಾದ ಶಕ್ತಿವಂತನೂ, ಪರ್ವತಸದೃಶನೂ ಆದ ಹನುಮಂತನು ವೃಕ್ಷಗಳಿಂದ ನಿಬಿಡವಾದ ಆ ಮಹೇಂದ್ರಪರ್ವತದ ಶಿಖರದಲ್ಲಿ ಬಂದಿಳಿದನು. ॥ 29 ॥</p>
<p class="Shlok-Number" id="toc_marker-63-30">ಶ್ಲೋಕ - 30</p>
<p class="Shlok">ಹರ್ಷೇಣಾಪೂರ್ಯಮಾಣೋಸೌ ರಮ್ಯೇ ಪರ್ವತನಿರ್ಝರೆ ।</p>
<p class="Shlok">ಛಿನ್ನ ಪಕ್ಷ ಇವಾಕಾಶಾತ್ ಪಪಾತ ಧರಣೀಧರಃ ॥</p>
<p class="Text">ಹರ್ಷದಿಂದ ಉಬ್ಬಿಹೋದ ಮಾರುತಿಯು - ರೆಕ್ಕೆಗಳು ಕತ್ತರಿಸಿದ ಪರ್ವತವು ಕೆಳಕ್ಕೆ ಬೀಳುವಂತೆ ಪರ್ವತದ ರಮ್ಯವಾದ ಝರಿಗಳಿದ್ದ ಪ್ರದೇಶದಲ್ಲಿ ಇಳಿದನು. ॥ 30 ॥</p>
<p class="Shlok-Number" id="toc_marker-63-31">ಶ್ಲೋಕ - 31</p>
<p class="Shlok">ತತಸ್ತೇ ಪ್ರೀತಮನಸಃ ಸರ್ವೇ ವಾನರಪುಂಗವಾಃ ।</p>
<p class="Shlok">ಹನೂಮಂತಂ ಮಹಾತ್ಮಾನಂ ಪರಿವಾರ್ಯೋಪತಸ್ಥಿರೇ ॥</p>
<p class="Text">ಆಗ ಪರಮಾನಂದಭರಿತರಾದ ಅಂಗದಾದಿ ವಾನರೋತ್ತಮರೆಲ್ಲರೂ ಮಹಾತ್ಮನಾದ ಹನುಮಂತನ ಬಳಿ ಸಾರಿ ಸುತ್ತಲೂ ನೆರೆದರು. ॥ 31 ॥</p>
<p class="Shlok-Number" id="toc_marker-63-32">ಶ್ಲೋಕ - 32</p>
<p class="Shlok">ಪರಿವಾರ್ಯ ಚ ತೇ ಸರ್ವೇ ಪರಾಂ ಪ್ರೀತಿಮುಪಾಗತಾಃ </p>
<p class="Shlok">ಪ್ರಹೃಷ್ಟವದನಾಃ ಸರ್ವೇ ತಮರೋಗಮುಪಾಗತಮ್ ॥</p>
<p class="Text"> ಕ್ಷೇಮವಾಗಿ ಮರಳಿಬಂದ ಹನುಮಂತನನ್ನು ನೋಡಿದ ಬಳಿಕ ಅವರೆಲ್ಲರ ಮುಖಗಳು ಪ್ರಸನ್ನವಾದುವು. ಅವನ ಸುತ್ತಲೂ ಸೇರಿದ ಅವರೆಲ್ಲರೂ ಎಣೆಯಿಲ್ಲದ ಆನಂದವನ್ನು ಅನುಭವಿಸಿದರು. ॥ 32 ॥</p>
<p class="Shlok-Number" id="toc_marker-63-33">ಶ್ಲೋಕ - 33</p>
<p class="Shlok">ಉಪಾಯನಾನಿ ಚಾದಾಯ ಮೂಲಾನಿ ಚ ಲಾನಿ ಚ ।</p>
<p class="Shlok">ಪ್ರತ್ಯರ್ಚಯನ್ ಹರಿಶ್ರೇಷ್ಠಂ ಹರಯೋ ಮಾರುತಾತ್ಮಜಮ್ ॥</p>
<p class="Text">ಅಂಗದಾದಿ ವಾನರರು ಕಂದಮೂಲ ಫಲಗಳನ್ನು ತಂದು, ಅವನ್ನು ಕಪಿವರನಾದ ಹನುಮಂತನಿಗೆ ಕಾಣಿಕೆಯಾಗಿ ಸಮರ್ಪಿಸಿ, ಅವನನ್ನು ಭಕ್ತಿಯಿಂದ ಪೂಜಿಸಿದರು. ॥ 33 ॥</p>
<p class="Shlok-Number" id="toc_marker-63-34">ಶ್ಲೋಕ - 34</p>
<p class="Shlok">ಹನೂಮಾಂಸ್ತು ಗುರೂನ್ ವೃದ್ಧಾನ್ ಜಾಂಬವತ್ಪ್ರಮುಖಾಂಸ್ತದಾ ।</p>
<p class="Shlok">ಕುಮಾರಮಂಗದಂ ಚೈವ ಸೋವಂದತ ಮಹಾಕಪಿಃ ॥</p>
<p class="Text">ಅನಂತರ ಕೆಲವು ವಾನರರು ಸಂತೋಷದ ಆಧಿಕ್ಯದಿಂದ ಜಯಘೋಷ ಮಾಡಿದರು. ಮತ್ತೆ ಕೆಲವರು ಕಿಲ-ಕಿಲ ಶಬ್ದಗಳನ್ನು ಮಾಡಿದರು. ಇನ್ನೂ ಕೆಲವರು ಹನುಮಂತನಿಗೆ ಕುಳಿತುಕೊಳ್ಳಲು ರೆಂಬೆಗಳನ್ನು ಮುರಿದು ತಂದಿಟ್ಟರು. ॥ 34 ॥ </p>
<p class="Shlok-Number" id="toc_marker-63-35">ಶ್ಲೋಕ - 35</p>
<p class="Shlok">ಸ ತಾಭ್ಯಾಂ ಪೂಜಿತಃ ಪೂಜ್ಯಃ ಕಪಿಭಿಶ್ಚ ಪ್ರಸಾದಿತಃ ।</p>
<p class="Shlok">ದೃಷ್ಟಾ ಸೀತೇತಿ ವಿಕ್ರಾಂತಃ ಸಂಕ್ಷೇಪೇಣ ನ್ಯವೇದಯತ್ ॥</p>
<p class="Text">ಮಹಾಕಪಿಯಾದ ಹನುಮಂತನು ಜಾಂಬವಂತರೇ ಮೊದಲಾದ ಹಿರಿಯರನ್ನೂ, ವೃದ್ಧರನ್ನೂ, ರಾಜಕುಮಾರನಾದ ಅಂಗದನನ್ನೂ ಅಭಿನಂದಿಸಿದನು. ॥ 35 ॥</p>
<p class="Shlok-Number" id="toc_marker-63-36">ಶ್ಲೋಕ - 36</p>
<p class="Shlok">ನಿಷಸಾದ ಚ ಹಸ್ತೇನ ಗೃಹೀತ್ವಾ ವಾಲಿನಃ ಸುತಮ್ ।</p>
<p class="Shlok">ರಮಣೀಯೇ ವನೋದ್ದೇಶೇ ಮಹೇಂದ್ರಸ್ಯ ಗಿರೇಸ್ತದಾ ॥</p>
<p class="Text">ಪೂಜ್ಯನೂ, ಮಹಾಪರಾಕ್ರಮಿಯೂ ಆದ ಹನುಮಂತನನ್ನು ಜಾಂಬವಂತ, ಅಂಗದರಿಬ್ಬರೂ ಪೂಜಿಸಿ, ಗೌರವಿಸಿದರು. ಉಳಿದ ಕಪಿವೀರರೆಲ್ಲರೂ ಆದರದಿಂದ ಶ್ಲಾಘಿಸಿದರು. ಬಳಿಕ ಮಾರುತಿಯು ‘ದೃಷ್ಟಾಸೀತಾ’ (ಕಂಡೆ ಸೀತೆಯನು) ಎಂದು ಸಂಕ್ಷೇಪವಾಗಿ ತಿಳಿಸಿದನು. ॥ 36 ॥</p>
<p class="Shlok-Number" id="toc_marker-63-37">ಶ್ಲೋಕ - 37</p>
<p class="Shlok">ಹನುಮಾನಬ್ರವೀದ್ ಪೃಷ್ಟಸ್ತದಾ ತಾನ್ ವಾನರರ್ಷಭಾನ್ ।</p>
<p class="Shlok">ಅಶೋಕವನಿಕಾಸಂಸ್ಥಾ ದೃಷ್ಟಾ ಸಾ ಜನಕಾತ್ಮಜಾ ॥</p>
<p class="Text">ಬಳಿಕ ಹನುಮಂತನು ವಾಲಿಯ ಮಗನಾದ ಅಂಗದನ ಕೈ ಹಿಡಿದುಕೊಂಡು ಮಹೇಂದ್ರಪರ್ವತದ ರಮಣೀಯ ವನಪ್ರದೇಶಕ್ಕೆ ಕರಕೊಂಡು ಹೋಗಿ ಕುಳಿತುಕೊಂಡನು. ॥ 37 ॥</p>
<p class="Shlok-Number" id="toc_marker-63-38">ಶ್ಲೋಕ - 38</p>
<p class="Shlok">ರಕ್ಷ್ಯಮಾಣಾ ಸುಘೋರಾಭೀ ರಾಕ್ಷಸೀಭಿರನಿಂದಿತಾ ।</p>
<p class="Shlok">ಏಕವೇಣೀಧರಾ ಬಾಲಾ ರಾಮದರ್ಶನಲಾಲಸಾ ॥</p>
<p class="Text">ಲಂಕೆಗೆ ಹೋದ ಕಾರ್ಯವೇನಾಯಿತು ಎಂದು ಕಪಿ ನಾಯಕರೆಲ್ಲರೂ ಕುತೂಹಲಿಗಳಾಗಿ ಕೇಳಿದಾಗ, ಹನುಮಂತನು- ‘ಅಶೋಕವನದಲ್ಲಿದ್ದ ಜಾನಕಿಯನ್ನು ನಾನು ನೋಡಿದೆ’ ಎಂದು ಉತ್ತರಿಸಿದನು. ॥ 38 ॥</p>
<p class="Shlok-Number" id="toc_marker-63-39">ಶ್ಲೋಕ - 39</p>
<p class="Shlok">ಉಪವಾಸಪರಿಶ್ರಾಂತಾ ಜಟಿಲಾ ಮಲಿನಾ ಕೃಶಾ ॥</p>
<p class="Shlok-Number" id="toc_marker-63-40">ಶ್ಲೋಕ - 40</p>
<p class="Shlok">ತತೋ ದೃಷ್ಟೇತಿ ವಚನಂ ಮಹಾರ್ಥಮಮೃತೋಪಮಮ್ ।</p>
<p class="Shlok">ನಿಶಮ್ಯ ಮಾರುತೇಃ ಸರ್ವೇ ಮುದಿತಾ ವಾನರಾ ಭವನ್ ॥</p>
<p class="Text"> ‘ಪೂಜ್ಯಳಾದ ಆ ಸೀತಾಮಾತೆಯನ್ನು ಘೋರರೂಪಿಣಿಯರಾದ ರಾಕ್ಷಸಿಯರು ಕಾವಲು ಕಾಯುತ್ತಿದ್ದಾರೆ. ಅವಳ ಕೂದಲುಗಳು ಜಡೆಗಟ್ಟಿ ಒಂದೇ ಜಡೆಯಾಗಿದೆ. ಅನವರತವೂ ಶ್ರೀರಾಮನ ದರ್ಶನಕ್ಕಾಗಿ ಕಾತರಳಾಗಿದ್ದಾಳೆ. ಜಟಾಧಾರಿಯಾದ, ಮಲಿನವಸ್ತ್ರವನ್ನುಟ್ಟಿದ್ದ, ಉಪವಾಸ ವ್ರತಗಳಿಂದ ಕೃಶಕಾಯಳಾದ ಸೀತೆಯನ್ನು ನಾನು ನೋಡಿದೆನು’ ಎಂಬ ಅರ್ಥವತ್ತಾದ, ಅಮೃತೋಪಮವಾದ ಹನುಮಂತನ ಮಾತನ್ನು ಕೇಳಿದ ವಾನರರೆಲ್ಲರೂ ಪರಮಾನಂದಭರಿತರಾದರು. ॥ 39-40 ॥ </p>
<p class="Shlok-Number" id="toc_marker-63-41">ಶ್ಲೋಕ - 41</p>
<p class="Shlok">ಕ್ಷ್ವೇಲಂತ್ಯನ್ಯೇ ನದಂತ್ಯನ್ಯೇ ಗರ್ಜಂತ್ಯನ್ಯೇ ಮಹಾಬಲಾಃ ।</p>
<p class="Shlok">ಚಕ್ರುಃ ಕಿಲಿಕಿಲಾಮನ್ಯೇ ಪ್ರತಿಗರ್ಜಂತಿ ಚಾಪರೇ ॥</p>
<p class="Shlok-Number" id="toc_marker-63-42">ಶ್ಲೋಕ - 42</p>
<p class="Shlok">ಕೇಚಿದುಚ್ಛ್ರಿತಲಾಂಗೂಲಾಃ ಪ್ರಹೃಷ್ಟಾಃ ಕಪಿಕುಂಜರಾಃ ।</p>
<p class="Shlok">ಅಂಚಿತಾಯತದೀರ್ಘಾಣಿ ಲಾಂಗೂಲಾನಿ ಪ್ರವಿವ್ಯಧುಃ ॥</p>
<p class="Text">ಅತ್ಯಂತ ಸಂತಸದ ವಾರ್ತೆಯನ್ನು ಕೇಳಿ ಕೆಲವರು ಸಿಂಹನಾದವನ್ನು ಮಾಡಿದರು. ಕೆಲವರು ಜಯಕಾರ ಮಾಡುತ್ತಾ ಕುಣಿದಾಡಿದರು. ಮಹಾಬಲಿಷ್ಠರಾಗಿದ್ದ ಕೆಲವರು ಘರ್ಜಿಸಿದರು. ಕೆಲವರು ಕಲ-ಕಲ ನಿನಾದಗಳನ್ನು ಮಾಡಿದರು. ಕೆಲವರು ಘರ್ಜನೆಗೆ ಪ್ರತಿಘರ್ಜನೆ ಮಾಡಿದರು. ಕೆಲವರು ಬಾಲಗಳನ್ನು ಮೇಲಕ್ಕೆತ್ತಿಕೊಂಡು ಸಂತೋಷದಿಂದ ಕುಣಿದಾಡಿದರು. ಕೆಲವರು ದಪ್ಪವಾಗಿಯೂ, ಉದ್ದವಾಗಿಯೂ ಇದ್ದ ತಮ್ಮ ಬಾಲಗಳನ್ನು ಮೇಲಕ್ಕೆತ್ತಿ ನೆಲಕ್ಕೆ ಅಪ್ಪಳಿಸಿದರು. ॥ 41-42 ॥</p>
<p class="Shlok-Number" id="toc_marker-63-43">ಶ್ಲೋಕ - 43</p>
<p class="Shlok">ಅಪರೇ ಚ ಹನೂಮಂತಂ ವಾನರಾ ವಾರಣೋಪಮಮ್ ।</p>
<p class="Shlok">ಆಪ್ಲುತ್ಯ ಗಿರಿಶೃಂಗೇಭ್ಯಃ ಸಂಸ್ಪೃಶಂತಿ ಸ್ಮ ಹರ್ಷಿತಾಃ ॥</p>
<p class="Shlok-Number" id="toc_marker-63-44">ಶ್ಲೋಕ - 44</p>
<p class="Shlok">ಉಕ್ತವಾಕ್ಯಂ ಹನೂಮಂತಮಂಗದಸ್ತಮಥಾಬ್ರವೀತ್ ।</p>
<p class="Shlok">ಸರ್ವೇಷಾಂ ಹರಿವೀರಾಣಾಂ ಮಧ್ಯೇ ವಾಚಮನುತ್ತಮಾಮ್ ॥</p>
<p class="Text">ಇನ್ನು ಕೆಲವು ಕಪಿಶ್ರೇಷ್ಠರು ಪರ್ವತ ಶಿಖರಗಳಿಂದ ನೆಗೆದು ಹರ್ಷಿತರಾಗಿ, ಭದ್ರಗಜದಂತೆ ಒಪ್ಪುತ್ತಿದ್ದ ವಾನರಶ್ರೇಷ್ಠನಾದ ಹನುಮಂತನನ್ನು ಅಪ್ಪಿಕೊಂಡರು. ಸೀತೆಯನ್ನು ನೋಡಿದೆ ಎಂಬ ಆನಂದದಾಯಕ ವಾರ್ತೆಯನ್ನು ಹೇಳಿದ ಹನುಮಂತನನ್ನು ಎಲ್ಲರೂ ಪ್ರಶಂಸಿಸಿದರು. ಅಂಗದನು ಆಗ ಎಲ್ಲ ವಾನರರ ಸಮಕ್ಷಮದಲ್ಲಿ ಇಂತೆಂದನು. ॥ 43-44 ॥</p>
<p class="Shlok-Number" id="toc_marker-63-45">ಶ್ಲೋಕ - 45</p>
<p class="Shlok">ಸತ್ತ್ವೇ ವೀರ್ಯೇ ನ ತೇ ಕಶ್ಚಿತ್ ಸಮೋ ವಾನರ ವಿದ್ಯತೇ ।</p>
<p class="Shlok">ಯದವಪ್ಲುತ್ಯ ವಿಸ್ತೀರ್ಣಂ ಸಾಗರಂ ಪುನರಾಗತಃ ॥</p>
<p class="Shlok-Number" id="toc_marker-63-46">ಶ್ಲೋಕ - 46</p>
<p class="Shlok">ಜೀವಿತಸ್ಯ ಪ್ರದಾತಾ ನಸ್ತ್ವಮೇಕೋ ವಾನರೋತ್ತಮ ।</p>
<p class="Shlok">ತ್ವತ್ಪ್ರಸಾದಾತ್ ಸಮೇಷ್ಯಾಮಃ ಸಿದ್ಧಾರ್ಥಾ ರಾಘವೇಣ ಹ ॥</p>
<p class="Text">ಓ ವಾನರಶ್ರೇಷ್ಠನೇ! ಸತ್ತ್ವದಲ್ಲಿ, ವೀರ್ಯದಲ್ಲಿ ನಿನಗೆ ಸಮಾನರಾದವರು ಬೇರೆ ಯಾರೂ ಇಲ್ಲ. ನೂರು ಯೋಜನಗಳ ವಿಸ್ತೀರ್ಣವಾದ ಮಹಾಸಾಗರವನ್ನು ಹಾರಿಕೊಂಡು ಲಂಕೆಗೆ ಹೋಗಿ ಹಿಂದಿರುಗಿ ಬಂದಿರುವೆಯಲ್ಲವೇ? ನೀನೊಬ್ಬನೇ ನಮಗೆ ಜೀವದಾನವನ್ನು ಮಾಡಿರುವವನು. ನಿನ್ನ ಅನುಗ್ರಹದಿಂದಾಗಿ ಕೃತಕೃತ್ಯರಾಗಿರುವ ನಾವುಗಳು ಈಗಲೇ ಶ್ರೀರಾಮನ ಬಳಿಗೆ ಹೋಗೋಣ. ॥45-46॥</p>
<p class="Shlok-Number" id="toc_marker-63-47">ಶ್ಲೋಕ - 47</p>
<p class="Shlok">ಅಹೋ ಸ್ವಾಮಿನಿ ತೇ ಭಕ್ತಿರಹೋ ವೀರ್ಯಮಹೋ ಧೃತಿಃ ।</p>
<p class="Shlok">ದಿಷ್ಟ್ಯಾ ದೃಷ್ಟಾ ತ್ವಯಾ ದೇವೀ ರಾಮಪತ್ನೀ ಯಶಸ್ವಿನೀ ।</p>
<p class="Shlok">ದಿಷ್ಟ್ಯಾ ತ್ಯಕ್ಷ್ಯತಿ ಕಾಕುತ್ಸ್ಥಃ ಶೋಕಂ ಸೀತಾವಿಯೋಗಜಮ್ ॥</p>
<p class="Text">ಅಯ್ಯಾ! ನಿನ್ನಲ್ಲಿರುವ ಸ್ವಾಮಿ ಭಕ್ತಿಯು ಅತ್ಯಮೋಘವಾದುದು. ನಿನ್ನಲ್ಲಿರುವ ಪರಾಕ್ರಮ, ಧೈರ್ಯ, ಸಾಹಸಗಳು ಅಚಿಂತ್ಯವಾದುವುಗಳು. ಸಾಧ್ವೀ ಶಿರೋಮಣಿಯಾದ ರಾಮಪತ್ನಿಯಾದ ಸೀತಾದೇವಿಯನ್ನು ನೋಡಿ ಬಂದಿರುವುದು ನಮ್ಮೆಲ್ಲರ ಸೌಭಾಗ್ಯವೇ ಸರಿ. ಇಲ್ಲಿ ಜಾನಕಿದೇವಿಯು ಕಳೆದುಹೋದದ್ದರಿಂದ ಉಂಟಾದ ಶ್ರೀರಾಮನ ಶೋಕವು ಈ ವಾರ್ತೆಯನ್ನು ಕೇಳಿ ಪರಿಹಾರವಾಗುವುದು ನಮ್ಮೆಲ್ಲರ ಭಾಗ್ಯಫಲವೇ ಆಗಿದೆ. ॥ 47 ॥</p>
<p class="Shlok-Number" id="toc_marker-63-48">ಶ್ಲೋಕ - 48</p>
<p class="Shlok">ತತೋಂಗದಂ ಹನೂಮಂತಂ ಜಾಂಬವಂತಂ ಚ ವಾನರಾಃ ॥</p>
<p class="Shlok-Number" id="toc_marker-63-49">ಶ್ಲೋಕ - 49</p>
<p class="Shlok">ಪರಿವಾರ್ಯ ಪ್ರಮುದಿತಾ ಭೇಜಿರೇ ವಿಪುಲಾಃ ಶಿಲಾಃ ।</p>
<p class="Shlok">ಶ್ರೋತುಕಾಮಾಃ ಸಮುದ್ರಸ್ಯ ಲಂಘನಂ ವಾನರೋತ್ತಮಾಃ ॥</p>
<p class="Shlok-Number" id="toc_marker-63-50">ಶ್ಲೋಕ - 50</p>
<p class="Shlok">ದರ್ಶನಂ ಚಾಪಿ ಲಂಕಾಯಾಃ ಸೀತಾಯಾ ರಾವಣಸ್ಯ ಚ ।</p>
<p class="Shlok">ತಸ್ಥುಃ ಪ್ರಾಂಜಲಯಃ ಸರ್ವೇ ಹನುಮದ್ವದನೋನ್ಮುಖಾಃ ॥</p>
<p class="Text">ಬಳಿಕ ವಾನರರು ಅಂಗದ, ಹನುಮಂತ, ಜಾಂಬವಂತರ ಸುತ್ತಲೂ ಸೇರಿ, ಹೆಚ್ಚಾದ ಸಂತೋಷದಿಂದ ದೊಡ್ಡ-ದೊಡ್ಡ ಬಂಡೆಗಳ ಮೇಲೆ ಆಸೀನರಾದರು. ಹನುಮಂತನು ಸಮುದ್ರವನ್ನು ಲಂಘಿಸಿದುದು, ಲಂಕೆಯಲ್ಲಿ ಹುಡುಕಿದ್ದು, ಸೀತಾ ದೇವಿಯ ದರ್ಶನವಾದುದು, ರಾವಣನಲ್ಲಿ ಮಾತಾಡಿದುದು, ಲಂಕೆಯನ್ನು ಸುಟ್ಟಿದ್ದು ಮುಂತಾದ ವಿಷಯಗಳನ್ನು ಕೇಳುವ ಇಚ್ಛೆಯಿಂದ ಅವರೆಲ್ಲರೂ ಭಕ್ತಿಭಾವದಿಂದ ಹನುಮಂತನಿಗೆ ಎದುರಾಗಿ, ಕೈಜೋಡಿಸಿಕೊಂಡು, ಏಕಾಗ್ರತೆಯಿಂದ ಕಥೆ ಕೇಳಲು ಕಾತುರರಾಗಿದ್ದರು. ॥ 48-50 ॥</p>
<p class="Shlok-Number" id="toc_marker-63-51">ಶ್ಲೋಕ - 51</p>
<p class="Shlok">ತಸ್ಥೌ ತತ್ರಾಂಗದಃ ಶ್ರೀಮಾನ್ ವಾನರೈರ್ಬಹುಭಿರ್ವೃತಃ ।</p>
<p class="Shlok">ಉಪಾಸ್ಯಮಾನೋ ವಿಬುಧೈರ್ದಿವಿ ದೇವಪತಿರ್ಯಥಾ ॥</p>
<p class="Text">ಶುಭಲಕ್ಷಣ ಸಂಪನ್ನನಾದ ಅಂಗದನು ತನ್ನ ಸುತ್ತಲೂ ಸೇರಿದ ವಾನರರಿಂದ, ಸ್ವರ್ಗದಲ್ಲಿ ದೇವತೆಗಳಿಂದ ಸೇವಿಸಲ್ಪಡುತ್ತಿರುವ ದೇವೇಂದ್ರನಂತೆ, ಸೇವಿತನಾಗಿ ರಾರಾಜಿಸುತ್ತಿದ್ದನು. ॥ 51 ॥</p>
<p class="Shlok-Number" id="toc_marker-63-52">ಶ್ಲೋಕ - 52</p>
<p class="Shlok">ಹನೂಮತಾ ಕೀರ್ತಿಮತಾ ಯಶಸ್ವಿನಾ</p>
<p class="Shlok">ತಥಾಂಗದೇನಾಂಗದಬದ್ಧ ಬಾಹುನಾ ।</p>
<p class="Shlok">ಮುದಾ ತದಾಭ್ಯಾಸಿತಮುನ್ನತಂ ಮಹನ್</p>
<p class="Shlok">ಮಹೀಧರಾಗ್ರಂ ಜ್ವಲಿತಂ ಶ್ರಿಯಾಭವತ್ ॥</p>
<p class="Text">ಬುದ್ಧಿಶಾಲಿಯೂ, ಕೀರ್ತಿವಂತನೂ, ಮಹಾಪರಾಕ್ರಮಿಯೂ ಆಗಿದ್ದ ಹನುಮಂತನಿಂದಲೂ, ಭುಜಕೀರ್ತಿಗಳಿಂದ ಶೋಭಿತನಾದ ಅಂಗದನಿಂದಲೂ, ಸಂತಸದಿಂದ ಆಶ್ರಯಿಸಲ್ಪಟ್ಟ ಆ ಮಹೇಂದ್ರಪರ್ವತದ ಶಿಖರವು ಅನುಪಮವಾದ ಕಾಂತಿಯಿಂದ ಬೆಳಗುತ್ತಿದ್ದಿತು. ॥52॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಸಪ್ತಪಂಚಾಶಃ ಸರ್ಗಃ ॥ 57 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಐವತ್ತೇಳನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-64">ಐವತ್ತೆಂಟನೆಯ ಸರ್ಗ</p>
<p class="Sub-Heading">ಜಾಂಬವಂತರ ಪ್ರಶ್ನೆಗಳಿಗೆ ಹನುಮಂತನು ಲಂಕೆಯ ಯಾತ್ರೆಯನ್ನು ಸಮಗ್ರವಾಗಿ ವರ್ಣಿಸಿದುದು</p>
<p class="Shlok-Number" id="toc_marker-64-1">ಶ್ಲೋಕ - 1</p>
<p class="Shlok">ತತಸ್ತಸ್ಯ ಗಿರೇಃ ಶೃಂಗೇ ಮಹೇಂದ್ರಸ್ಯ ಮಹಾಬಲಾಃ ।</p>
<p class="Shlok">ಹನುಮತ್ಪ್ರಮುಖಾಃ ಪ್ರೀತಿಂ ಹರಯೋ ಜಗ್ಮುರುತ್ತಮಾಮ್ ॥</p>
<p class="Text">ಅನಂತರ ಮಹೇಂದ್ರಪರ್ವತದ ಶಿಖರಕ್ಕೆ ತೆರಳಿದ, ಮಹಾಬಲಿಷ್ಠರಾದ ಹನುಮಂತನೇ ಮೊದಲಾದ ವಾನರರೆಲ್ಲರೂ ಸೇರಿ ಪರಮಸಂತೋಷವನ್ನು ಹೊಂದಿದರು. ॥ 1 ॥ </p>
<p class="Shlok-Number" id="toc_marker-64-2">ಶ್ಲೋಕ - 2</p>
<p class="Shlok">ಪ್ರೀತಿಮತ್ಸೂಪವಿಷ್ಟೇಷು ವಾನರೇಷು ಮಹಾತ್ಮಸು ।</p>
<p class="Shlok">ತಂ ತತಃ ಪ್ರೀತಿಸಂಹೃಷ್ಟಃ ಪ್ರೀತಿಮಂತಂ ಮಹಾಕಪಿಮ್ ॥</p>
<p class="Shlok-Number" id="toc_marker-64-3">ಶ್ಲೋಕ - 3</p>
<p class="Shlok">ಜಾಂಬವಾನ್ ಕಾರ್ಯವೃತ್ತಾಂತಮಪೃಚ್ಛದನಿಲಾತ್ಮಜಮ್ ।</p>
<p class="Shlok">ಕಥಂ ದೃಷ್ಟಾ ತ್ವಯಾ ದೇವೀ ಕಥಂ ವಾ ತತ್ರ ವರ್ತತೇ ॥</p>
<p class="Shlok-Number" id="toc_marker-64-4">ಶ್ಲೋಕ - 4</p>
<p class="Shlok">ತಸ್ಯಾಂ ವಾ ಸ ಕಥಂವೃತ್ತಃ ಕ್ರೂರಕರ್ಮಾ ದಶಾನನಃ ।</p>
<p class="Shlok">ತತ್ತ್ವತಃ ಸರ್ವಮೇತನ್ನಃ ಪ್ರಬ್ರೂಹಿ ತ್ವಂ ಮಹಾಕಪೇ ॥</p>
<p class="Text">ಮಹಾತ್ಮರಾದ ವಾನರರು ಸಂತೋಷಭರಿತರಾಗಿ ಕುಳಿತುಕೊಂಡ ಬಳಿಕ, ಹನುಮಂತನ ವಿಷಯದಲ್ಲಿ ಪರಮ ಸಂತೋಷಭರಿತನಾದ ಜಾಂಬವಂತರು, ಮಹಾಕಪಿಯಾದ ಹನುಮಂತನನ್ನು ಸೀತಾದರ್ಶನಾದಿ ಶ್ರೀರಾಮನ ಕಾರ್ಯದ ವಿಷಯವಾಗಿ ಹೀಗೆ ಪ್ರಶ್ನಿಸಿದನು - ವಾಯುಪುತ್ರನೇ! ನೀನು ಸೀತಾದೇವಿಯನ್ನು ಹೇಗೆ ಕಂಡೆ? ಅವಳು ಅಲ್ಲಿ ಹೇಗಿದ್ದಾಳೆ? ಅವಳ ವಿಷಯದಲ್ಲಿ ಕ್ರೂರಕರ್ಮಿಯಾದ ರಾವಣನು ಹೇಗೆ ನಡೆದುಕೊಳ್ಳುತ್ತಿರುವನು? ಓ ಮಹಾ ಕಪೀಶ್ವರಾ! ಈ ಎಲ್ಲ ವಿಷಯಗಳನ್ನು ಯಥಾವತ್ತಾಗಿ ವಿವರಿಸು. ॥ 2-4 ॥</p>
<p class="Shlok-Number" id="toc_marker-64-5">ಶ್ಲೋಕ - 5</p>
<p class="Shlok">ಸಂಮಾರ್ಗಿತಾ ಕಥಂ ದೇವೀ ಕಿಂ ಚ ಸಾ ಪ್ರತ್ಯಭಾಷತ ।</p>
<p class="Shlok">ಶ್ರುತಾರ್ಥಾಶ್ಚಿಂತಯಿಷ್ಯಾಮೋ ಭೂಯಃ ಕಾರ್ಯವಿನಿಶ್ಚಯಮ್ ॥</p>
<p class="Text">ನೀನು ಸೀತೆಯನ್ನು ಹೇಗೆ ಹುಡುಕಿದೆ? ಅವಳು ಕಳಿಸಿದ ಸಂದೇಶವೇನು? ಎಲ್ಲ ವಿಷಯಗಳನ್ನು ಸರಿಯಾಗಿ ತಿಳಿದುಕೊಂಡ ಬಳಿಕ ಮುಂದೆ ಯಾವ ಕಾರ್ಯವನ್ನು ಮಾಡಬೇಕೆಂಬುದರ ಬಗೆಗೆ ನಿಶ್ಚಯಿಸೋಣ. ॥ 5 ॥ </p>
<p class="Shlok-Number" id="toc_marker-64-6">ಶ್ಲೋಕ - 6</p>
<p class="Shlok">ಯಶ್ಚಾರ್ಥಸ್ತತ್ರ ವಕ್ತವ್ಯೋ ಗತೈರಸ್ಮಾಭಿರಾತ್ಮವಾನ್ ।</p>
<p class="Shlok">ರಕ್ಷಿತವ್ಯಂ ಚ ಯತ್ತತ್ರ ತದ್ಭವಾನ್ ವ್ಯಾಕರೋತು ನಃ ॥</p>
<p class="Text"> ನಾವೆಲ್ಲರೂ ಶ್ರೀರಾಮನ ಬಳಿಗೆ ಹೋದಾಗ, ಅವನಿಗೆ ತಿಳಿಸುವ ವಿಷಯವನ್ನು, ತಿಳಿಸದಿರುವ ವಿಷಯವನ್ನು ಬುದ್ಧಿವಂತನಾದ ನೀನೇ ನಮಗೆ ಸ್ಪಷ್ಟವಾಗಿ ತಿಳಿಸಬೇಕು. ॥ 6 ॥</p>
<p class="Shlok-Number" id="toc_marker-64-7">ಶ್ಲೋಕ - 7</p>
<p class="Shlok">ಸ ನಿಯುಕ್ತಸ್ತತಸ್ತೇನ ಸಂಪ್ರಹೃಷ್ಟತನೂರುಹಃ ।</p>
<p class="Shlok">ಪ್ರಣಮ್ಯ ಶಿರಸಾ ದೇವ್ಯೈ ಸೀತಾಯೈ ಪ್ರತ್ಯಭಾಷತ ॥</p>
<p class="Text">ಜಾಂಬವಂತನು ಹೀಗೆ ಪ್ರಾರ್ಥಿಸಿದಾಗ, ಹನುಮಂತನು ಲಂಕಾಪಟ್ಟಣದಲ್ಲಿ ತನಗಾದ ಅನುಭವವನ್ನು ಸ್ಮರಿಸಿ ಪುಳಕಿತನಾಗಿ, ಸೀತಾದೇವಿಗೆ ಮನಸ್ಸಿನಲ್ಲೇ ನಮಸ್ಕರಿಸಿ, ಹೀಗೆ ನುಡಿಯಲು ಉಪಕ್ರಮಿಸಿದನು. ॥ 7 ॥</p>
<p class="Shlok-Number" id="toc_marker-64-8">ಶ್ಲೋಕ - 8</p>
<p class="Shlok">ಪ್ರತ್ಯಕ್ಷಮೇವ ಭವತಾಂ ಮಹೇಂದ್ರಾಗ್ರಾತ್ ಖಮಾಪ್ಲುತಃ ।</p>
<p class="Shlok">ಉದಧೇರ್ದಕ್ಷಿಣಂ ಪಾರಂ ಕಾಂಕ್ಷಮಾಣಃ ಸಮಾಹಿತಃ ॥</p>
<p class="Text">ಕಪಿಶ್ರೇಷ್ಠರೇ! ನಾನು ಸಮುದ್ರದ ದಕ್ಷಿಣ ತೀರಕ್ಕೆ ಹೋಗಬೇಕೆಂದು ಸನ್ನದ್ಧನಾಗಿ ಮಹೇಂದ್ರಪರ್ವತದ ಶಿಖರದಿಂದ ಆಕಾಶಕ್ಕೆ ನೆಗೆದುದನ್ನು ನೀವೆಲ್ಲ ಸ್ವತಃ ನೋಡಿದ್ದೀರಿ ತಾನೆ. ॥ 8 ॥</p>
<p class="Shlok-Number" id="toc_marker-64-9">ಶ್ಲೋಕ - 9</p>
<p class="Shlok">ಗಚ್ಛತಶ್ಚ ಹಿ ಮೇ ಘೋರಂ ವಿಘ್ನರೂಪಮಿವಾಭವತ್ ।</p>
<p class="Shlok">ಕಾಂಚನಂ ಶಿಖರಂ ದಿವ್ಯಂ ಪಶ್ಯಾಮಿ ಸುಮನೋಹರಮ ॥</p>
<p class="Text">ಹಾಗೆ ನಾನು ಹೋಗುತ್ತಿರುವಾಗ ದಾರಿಯಲ್ಲಿ ನನಗೆ ಒಂದು ಮಹಾವಿಘ್ನವು ಇದಿರಾಯಿತು. ಅತ್ಯಂತ ಮನೋಹರವಾದ, ದಿವ್ಯವಾದ ಒಂದು ಭಂಗಾರದ ಶಿಖರವನ್ನು ನೋಡಿದೆನು. ॥ 9 ॥</p>
<p class="Shlok-Number" id="toc_marker-64-10">ಶ್ಲೋಕ - 10</p>
<p class="Shlok">ಸ್ಥಿತಂ ಪಂಥಾನಮಾವೃತ್ಯ ಮೇನೇ ವಿಘ್ನಂ ಚ ತಂ ನಗಮ್ ।</p>
<p class="Shlok">ಉಪಸಂಗಮ್ಯ ತಂ ದಿವ್ಯಂ ಕಾಂಚನಂ ನಗಸತ್ತಮಮ್ ॥</p>
<p class="Text">ನನ್ನ ದಾರಿಗೆ ಅಡ್ಡಲಾಗಿ ನಿಂತಿದ್ದ ಆ ಪರ್ವತವು ಒಂದು ವಿಘ್ನವೆಂದೇ ನಾನು ಬಗೆದು, ದಿವ್ಯವಾದ ಆ ಸುವರ್ಣ ಶಿಖರವನ್ನು ಸಮೀಪಿಸಿದೆನು. ॥ 10 ॥</p>
<p class="Shlok-Number" id="toc_marker-64-11">ಶ್ಲೋಕ - 11</p>
<p class="Shlok">ಕೃತಾ ಮೇ ಮನಸಾ ಬುದ್ಧಿರ್ಭೇತ್ತವ್ಯೋಯಂ ಮಯೇತಿ ಚ ।</p>
<p class="Shlok">ಪ್ರಹತಂ ಚ ಮಯಾ ತಸ್ಯ ಲಾಂಗೂಲೇನ ಮಹಾಗಿರೇಃ ॥</p>
<p class="Shlok-Number" id="toc_marker-64-12">ಶ್ಲೋಕ - 12</p>
<p class="Shlok">ಶಿಖರಂ ಸೂರ್ಯಸಂಕಾಶಂ ವ್ಯಶೀರ್ಯತ ಸಹಸ್ರಧಾ ।</p>
<p class="Shlok">ವ್ಯವಸಾಯಂ ಚ ತಂ ಬುದ್ಧಾ ್ವಸಹೋವಾಚ ಮಹಾಗಿರಿಃ ॥</p>
<p class="Shlok-Number" id="toc_marker-64-13">ಶ್ಲೋಕ - 13</p>
<p class="Shlok">ಪುತ್ರೇತಿ ಮಧುರಾಂ ವಾಣೀಂ ಮನಃ ಪ್ರಹ್ಲಾದಯನ್ನಿವ ।</p>
<p class="Shlok">ಪಿತೃವ್ಯಂ ಚಾಪಿ ಮಾಂ ವಿದ್ದಿ ಸಖಾಯಂ ಮಾತರಿಶ್ವನಃ ॥</p>
<p class="Text">ಬಳಿಕ ಅದನ್ನು ಭೇದಿಸಿಬಿಡಬೇಕೆಂದೂ ನಿಶ್ಚಯಿಸಿದೆ. ಒಡನೆಯೇ ಸೂರ್ಯಸದೃಶವಾಗಿದ್ದ ಆ ಗಿರಿ ಶಿಖರವನ್ನು ನನ್ನ ಬಾಲದಿಂದ ಅಪ್ಪಳಿಸಿದಾಗ ಅದು ಕೆಳಕ್ಕೆ ಬಿದ್ದುಹೋಯಿತು. ಆ ನನ್ನ ಸಾಹಸಕಾರ್ಯವನ್ನು ತಿಳಿದುಕೊಂಡು, ಆ ಮಹಾಗಿರಿಯು ಮಗು! ಕುಮಾರಾ! ಎಂದು ಮನಸ್ಸಿಗೆ ಆಹ್ಲಾದವನ್ನುಂಟುಮಾಡುವ ಮಧುರವಚನವನ್ನು ಹೇಳಿತು. ನಾನು ನಿನ್ನ ತಂದೆಯಾದ ವಾಯುದೇವರಿಗೆ ಸ್ನೇಹಿತನು. ನಿನಗೆ ಚಿಕ್ಕಪ್ಪನೆಂದೇ ಭಾವಿಸು. ॥ 11-13 ॥</p>
<p class="Shlok-Number" id="toc_marker-64-14">ಶ್ಲೋಕ - 14</p>
<p class="Shlok">ಮೈನಾಕಮಿತಿ ವಿಖ್ಯಾತಂ ನಿವಸಂತಂ ಮಹೋದಧೌ ।</p>
<p class="Shlok">ಪಕ್ಷವಂತಃ ಪುರಾ ಪುತ್ರ ಬಭೂವುಃ ಪರ್ವತೋತ್ತಮಾಃ ।</p>
<p class="Shlok">ಛಂದತಃ ಪೃಥಿವೀಂ ಚೇರುರ್ಬಾಧಮಾನಾಃ ಸಮಂತತಃ ॥</p>
<p class="Text">ನಾನು ಮೈನಾಕನೆಂಬ ಹೆಸರಿನಿಂದ ಪ್ರಸಿದ್ಧನಾಗಿರುವೆನು. ಸಮುದ್ರದಲ್ಲಿ ನಾನು ವಾಸವಾಗಿದ್ದೇನೆ. ಮಗು! ಹಿಂದೆ ಪರ್ವತಗಳಿಗೆ ರೆಕ್ಕೆಗಳಿದ್ದವು. ಅವು ಎಲ್ಲ ಪ್ರಾಣಿಗಳಿಗೆ ತೊಂದರೆಕೊಡುತ್ತಾ ಸ್ವೇಚ್ಛೆಯಾಗಿ ಭೂಮಿಯಲ್ಲಿ ಸಂಚರಿಸುತ್ತಿದ್ದವು. ॥ 14 ॥</p>
<p class="Shlok-Number" id="toc_marker-64-15">ಶ್ಲೋಕ - 15</p>
<p class="Shlok">ಶ್ರುತ್ವಾನಗಾನಾಂ ಚರಿತಂ ಮಹೇಂದ್ರಃ ಪಾಕಶಾಸನಃ ।</p>
<p class="Shlok">ಚಿಚ್ಛೇದ ಭಗವಾನ್ ಪಕ್ಷಾನ್ ವಜ್ರೇಣೈಷಾಂ ಸಹಸ್ರಶಃ ॥</p>
<p class="Shlok-Number" id="toc_marker-64-16">ಶ್ಲೋಕ - 16</p>
<p class="Shlok">ಅಹಂ ತು ಮೋಕ್ಷಿತಸ್ತಸ್ಮಾತ್ತವ ಪಿತ್ರಾ ಮಹಾತ್ಮನಾ ।</p>
<p class="Shlok">ಮಾರುತೇನ ತದಾ ವತ್ಸ ಪ್ರಕ್ಷಿಪೋಽಸ್ಮಿ ಮಹಾರ್ಣವೇ ॥</p>
<p class="Text">ಪರ್ವತಗಳ ಆ ಉಪಟಳವನ್ನು ತಪ್ಪಿಸಲು ಸುರಪತಿಯಾದ ದೇವೇಂದ್ರನು ತನ್ನ ವಜ್ರಾಯುಧದಿಂದ ಸಾವಿರಾರು  ಪರ್ವತಗಳ ರೆಕ್ಕೆಗಳನ್ನು ಕತ್ತರಿಸಿ ತುಂಡು-ತುಂಡಾಗಿಸಿದನು. ಆದರೆ ನಾನು ಮಾತ್ರ ನಿನಗೆ ತಂದೆಯೂ, ಮಹಾತ್ಮನೂ ಆದ ವಾಯುದೇವರಿಂದ ರಕ್ಷಿತನಾಗಿ ಸಮುದ್ರದಲ್ಲಿ ವಾಸವಾಗಿದ್ದೇನೆ. ॥ 15-16 ॥</p>
<p class="Shlok-Number" id="toc_marker-64-17">ಶ್ಲೋಕ - 17</p>
<p class="Shlok">ರಾಮಸ್ಯ ಚ ಮಯಾ ಸಾಹ್ಯೇ ವರ್ತಿತವ್ಯಮರಿಂದಮ ।</p>
<p class="Shlok">ರಾಮೋ ಧರ್ಮಭೃತಾಂ ಶ್ರೇಷ್ಠೋ ಮಹೇಂದ್ರಸಮವಿಕ್ರಮಃ ॥</p>
<p class="Shlok-Number" id="toc_marker-64-18">ಶ್ಲೋಕ - 18</p>
<p class="Shlok">ಏತಚ್ಛ್ರುತ್ವಾ ವಚಸ್ತಸ್ಯ ಮೈನಾಕಸ್ಯ ಮಹಾತ್ಮನಃ ॥</p>
<p class="Shlok-Number" id="toc_marker-64-19">ಶ್ಲೋಕ - 19</p>
<p class="Shlok">ಕಾರ್ಯಮಾವೇದ್ಯ ತು ಗಿರೇರುದ್ಯತಂ ಚ ಮನೋ ಮಮ ।</p>
<p class="Shlok">ತೇನ ಚಾಹಮನುಜ್ಞಾತೋ ಮೈನಾಕೇನ ಮಹಾತ್ಮನಾ ॥</p>
<p class="Shlok-Number" id="toc_marker-64-20">ಶ್ಲೋಕ - 20</p>
<p class="Shlok">ಸ ಚಾಪ್ಯಂತರ್ಹಿತಃ ಶೈಲೋ ಮಾನುಷೇಣ ವಪುಷ್ಮತಾ ।</p>
<p class="Shlok">ಶರೀರೇಣ ಮಹಾಶೈಲಃ ಶೈಲೇನ ಚ ಮಹೋದಧೌ ॥</p>
<p class="Text">ಅಂದು ನಿನ್ನ ತಂದೆಯು ಮಾಡಿದ ಉಪಕಾರವನ್ನು ಸ್ಮರಿಸಿಕೊಂಡು ಇಂದು ನಾನು ನಿನಗೆ ಉಪಕಾರ ಮಾಡಲು ಬಂದಿರುವೆನು. ಹಾಗೆಯೇ ಶ್ರೀರಾಮನು ಧರ್ಮಾತ್ಮರಲ್ಲಿ ಶ್ರೇಷ್ಠನು. ದೇವೇಂದ್ರನಂತೆ ಪರಾಕ್ರಮಶಾಲಿಯು. ಎಲೈ ಶತ್ರು ಸಂಹಾರಕಾ! ಅಂತಹ ಶ್ರೀರಾಮನಿಗೆ ಸಹಾಯ ಮಾಡುವುದು ನನ್ನ ಕರ್ತವ್ಯವಾಗಿದೆ. ವಾನರರೇ! ಮಹಾತ್ಮನಾದ ಮೈನಾಕನು ಹೇಳಿದ ಮಾತನ್ನು ಕೇಳಿ, ನಾನು ತೊಡಗಿರುವ ಕಾರ್ಯವನ್ನು ಅವನಿಗೆ ತಿಳಿಸಿ ಮುಂದೆ ಹೋಗಲು ಅವನ ಅನುಮತಿಯನ್ನು ಪಡೆದುಕೊಂಡೆನು. ಸುಂದರವಾದ ಮನುಷ್ಯ ಶರೀರವನ್ನು ಧರಿಸಿ ಬಂದಿದ್ದ ಮೈನಾಕನು ಪುನಃ ಪರ್ವತ ಶರೀರವನ್ನೇ ಧರಿಸಿ ಮಹಾಸಮುದ್ರ ಗರ್ಭದಲ್ಲಿ ಸೇರಿಕೊಂಡೆನು. ॥ 17-20 ॥</p>
<p class="Shlok-Number" id="toc_marker-64-21">ಶ್ಲೋಕ - 21</p>
<p class="Shlok">ಉತ್ತಮಂ ಜವಮಾಸ್ಥಾಯ ಶೇಷಂ ಪಂಥಾನಮಾಸ್ಥಿತಃ ।</p>
<p class="Shlok">ತತೋಹಂ ಸುಚಿರಂ ಕಾಲಂ ವೇಗೇನಾಭ್ಯಗಮಂ ಪಥಿ ॥</p>
<p class="Text">ಉಳಿದಿದ್ದ ಮಾರ್ಗವನ್ನು ದಾಟಲು ನಾನು ಅತಿಶಯವಾದ ವೇಗವನ್ನು ಆಶ್ರಯಿಸಿ, ಬಹಳ ಹೊತ್ತಿನವರೆಗೆ ಹೆಚ್ಚಿನ ವೇಗದಿಂದಲೇ ಪ್ರಯಾಣ ಮಾಡಿದೆನು. ॥ 21 ॥</p>
<p class="Shlok-Number" id="toc_marker-64-22">ಶ್ಲೋಕ - 22</p>
<p class="Shlok">ತತಃ ಪಶ್ಯಾಮ್ಯಹಂ ದೇವೀಂ ಸುರಸಾಂ ನಾಗಮಾತರಮ್ ।</p>
<p class="Shlok">ಸಮುದ್ರಮಧ್ಯೇ ಸಾ ದೇವೀ ವಚನಂ ಮಾಮಭಾಷತ ॥</p>
<p class="Text">ಆಗ ನಾನು ಸರ್ಪಗಳ ಮಾತೆಯಾದ ಸುರಸಾದೇವಿಯನ್ನು ಸಮುದ್ರದ ಮಧ್ಯದಲ್ಲಿ ಕಂಡೆನು. ಅವಳು ನನ್ನ ಬಳಿ ಇಂತೆಂದಳು. ॥ 22 ॥</p>
<p class="Shlok-Number" id="toc_marker-64-23">ಶ್ಲೋಕ - 23</p>
<p class="Shlok">ಮಮ ಭಕ್ಷಃ ಪ್ರದಿಷ್ಟಸ್ತ್ವಮಮರೈರ್ಹರಿಸತ್ತಮ ।</p>
<p class="Shlok">ಅತಸ್ತ್ವಾಂ ಭಕ್ಷಯಿಷ್ಯಾಮಿ ವಿಹಿತಸ್ತ್ವಂ ಚಿರಸ್ಯ ಮೇ ॥</p>
<p class="Text">ವಾನರೋತ್ತಮನೇ! ದೇವತೆಗಳು ನಿನ್ನನ್ನು ನನಗೆ ಆಹಾರವನ್ನಾಗಿಸಿ ಕಲ್ಪಿಸಿದ್ದಾರೆ. ಬಹಳ ಕಾಲದಿಂದಲೂ ನಿನ್ನನ್ನೇ ನಾನು ನಿರೀಕ್ಷಿಸುತ್ತಿದ್ದೆನು. ಆದುದರಿಂದ ನಿನ್ನನ್ನು ನಾನೀಗಲೇ ಭಕ್ಷಿಸುತ್ತೇನೆ. ॥ 23 ॥</p>
<p class="Shlok-Number" id="toc_marker-64-24">ಶ್ಲೋಕ - 24</p>
<p class="Shlok">ಏವಮುಕ್ತಃ ಸುರಸಯಾ ಪ್ರಾಂಜಲಿಃ ಪ್ರಣತಃ ಸ್ಥಿತಃ ।</p>
<p class="Shlok">ವಿವರ್ಣವದನೋ ಭೂತ್ವಾ ವಾಕ್ಯಂ ಚೇದಮುದೀರಯನ್ ॥</p>
<p class="Text">ಸುರಸೆಯು ಹೀಗೆ ಹೇಳಲು ನನ್ನ ಮುಖವು ವಿವರ್ಣವಾಯಿತು. ಅವಳ ಮುಂದೆ ಕೈಮುಗಿದು ನಮಸ್ಕರಿಸಿ ಹೀಗೆ ಹೇಳಿದೆನು. ॥24॥</p>
<p class="Shlok-Number" id="toc_marker-64-25">ಶ್ಲೋಕ - 25</p>
<p class="Shlok">ರಾಮೋ ದಾಶರಥಿಃ ಶ್ರೀಮಾನ್ ಪ್ರವಿಷ್ಟೋ ದಂಡಕಾವನಮ್ ।</p>
<p class="Shlok">ಲಕ್ಷ್ಮಣೇನ ಸಹ ಭ್ರಾತ್ರಾ ಸೀತಯಾ ಚ ಪರಂತಪಃ ॥</p>
<p class="Text">ತಾಯೇ! ಸರ್ವಗುಣಪೂರ್ಣನೂ, ಅರಿಮರ್ದನನೂ, ದಶರಥನ ಕುಮಾರನೂ ಆದ ಶ್ರೀರಾಮನು ಸಹೋದರ ಲಕ್ಷ್ಮಣ ಹಾಗೂ ಧರ್ಮಪತ್ನಿಯಾದ ಸೀತಾದೇವಿಯೊಂದಿಗೆ ದಂಡಕಾರಣ್ಯವನ್ನು ಪ್ರವೇಶಿಸಿದನು. ॥ 25 ॥</p>
<p class="Shlok-Number" id="toc_marker-64-26">ಶ್ಲೋಕ - 26</p>
<p class="Shlok">ತಸ್ಯ ಸೀತಾ ಹೃತಾ ಭಾರ್ಯಾ ರಾವಣೇನ ದುರಾತ್ಮನಾ ।</p>
<p class="Shlok">ತಸ್ಯಾಃ ಸಕಾಶಂ ದೂತೋಹಂ ಗಮಿಷ್ಯೇ ರಾಮಶಾಸನಾತ್ ॥</p>
<p class="Text">ದುರ್ಮಾರ್ಗಿಯಾದ ರಾವಣನು ಸೀತಾದೇವಿಯನ್ನು ಅಪಹರಿಸಿಕೊಂಡು ಹೋಗಿರುವನು. ನಾನು ಶ್ರೀರಾಮನ ಅಪ್ಪಣೆಯಂತೆ, ಅವನ ದೂತನಾಗಿ ಸೀತೆಯ ಬಳಿಗೆ ಹೋಗುತ್ತಿದ್ದೇನೆ. ॥ 26 ॥</p>
<p class="Shlok-Number" id="toc_marker-64-27">ಶ್ಲೋಕ - 27</p>
<p class="Shlok">ಕರ್ತುಮರ್ಹಸಿ ರಾಮಸ್ಯ ಸಾಹಾಯ್ಯಂ ವಿಷಯೇ ಸತಿ </p>
<p class="Shlok">ಅಥವಾ ಮೈಥಿಲೀಂ ದೃಷ್ಟ್ವಾ ರಾಮಂ ಚಾಕ್ಲಿಷ್ಟಕಾರಿಣಮ್ ॥</p>
<p class="Shlok-Number" id="toc_marker-64-28">ಶ್ಲೋಕ - 28</p>
<p class="Shlok">ಆಗಮಿಷ್ಯಾಮಿ ತೇ ವಕಂ ಸತ್ಯಂ ಪ್ರತಿಶೃಣೋಮಿ ತೇ </p>
<p class="Shlok">ಏವಮುಕ್ತಾ ಮಯಾ ಸಾ ತು ಸುರಸಾ ಕಾಮರೂಪಿಣೀ ॥</p>
<p class="Text">ಶ್ರೀರಾಮನ ರಾಜ್ಯದಲ್ಲೇ ಇರುವ ನೀನು ಅವನಿಗೆ ಸಹಾಯಮಾಡುವುದು ಯುಕ್ತವೇ ಆಗಿದೆ. ಒಂದು ವೇಳೆ ನೀನು ನನ್ನನ್ನು ಭಕ್ಷಿಸಲೇಬೇಕೆಂದಿದ್ದರೆ, ನಾನು ಲಂಕಾಪಟ್ಟಣಕ್ಕೆ ಹೋಗಿ ಸೀತೆಯನ್ನು ನೋಡಿ ಅವಳ ಕ್ಷೇಮ ಸಮಾಚಾರವನ್ನು ಅಸಹಾಯಶೂರನಾದ ಶ್ರೀರಾಮನಿಗೆ ನಿವೇದಿಸಿದ ಬಳಿಕ ನಿನಗೆ ಆಹಾರವಾಗಿ ಪುನಃ ಇಲ್ಲಿಗೆ ಬರುತ್ತೇನೆ. ಸತ್ಯದ ಮೇಲೆ ಆಣೆಯಿಟ್ಟು ಈ ಮಾತನ್ನು ಹೇಳುತ್ತಿದ್ದೇನೆ, ನನ್ನ ಮಾತನ್ನು ನಂಬು ಎಂದು ಕಾಮರೂಪಿಣಿಯಾದ ಆ ಸುರಸೆಯಲ್ಲಿ ಹೇಳಿದೆನು. ॥ 27-28 ॥</p>
<p class="Shlok-Number" id="toc_marker-64-29">ಶ್ಲೋಕ - 29</p>
<p class="Shlok">ಅಬ್ರವೀನ್ನಾತಿವರ್ತೇತ ಕಶ್ಚಿದೇಷ ವರೋ ಮಮ ।</p>
<p class="Shlok">ಏವಮುಕ್ತಃ ಸುರಸಯಾ ದಶಯೋಜನಮಾಯತಃ ॥</p>
<p class="Shlok-Number" id="toc_marker-64-30">ಶ್ಲೋಕ - 30</p>
<p class="Shlok">ತತೋರ್ಧಗುಣವಿಸ್ತಾರೋ ಬಭೂವಾಹಂ ಕ್ಷಣೇನ ತು ।</p>
<p class="Shlok">ಮತ್ಪ್ರಮಾಣಾಧಿಕಂ ಚೈವ ವ್ಯಾದಿತಂ ತು ಮುಖಂ ತಯಾ ॥</p>
<p class="Text">ಆಗ ಸುರಸೆಯು ‘ಯಾರೂ ನನ್ನಿಂದ ತಪ್ಪಿಸಿಕೊಂಡು ಹೋಗಲಾರರು. ಇದು ನನಗೆ ದೇವತೆಗಳು ಕೊಟ್ಟಿರುವ ವರವಾಗಿದೆ’ ಎಂದು ಸುರಸೆಯು ಹೇಳಿದಾಗ, ಹತ್ತು ಯೋಜನಗಳಷ್ಟು ಗಾತ್ರವಿದ್ದ ನನ್ನ ಶರೀರವನ್ನು ಹದಿನೈದು ಯೋಜನಗಳಷ್ಟು ದೊಡ್ಡದಾಗಿ ಬೆಳೆಸಿಕೊಂಡೆನು. ನಾನಿದ್ದ ಶರೀರಗಾತ್ರಕ್ಕಿಂತಲೂ ಅಗಲವಾಗಿ ಸುರಸೆಯು ಬಾಯಿತೆರೆದಳು. ॥ 29-30 ॥</p>
<p class="Shlok-Number" id="toc_marker-64-31">ಶ್ಲೋಕ - 31</p>
<p class="Shlok">ತದ್ದೃಷ್ಟ್ವಾ ವ್ಯಾದಿತಂ ಚಾಸ್ಯಂ ಹ್ರಸ್ವಂ ಹ್ಯಕರವಂ ವಪುಃ ।</p>
<p class="Shlok">ತಸ್ಮಿನ್ ಮುಹೂರ್ತೇ ಚ ಪುನರ್ಬಭೂವಾಂಗುಷ್ಠಮಾತ್ರಕಃ ॥</p>
<p class="Shlok-Number" id="toc_marker-64-32">ಶ್ಲೋಕ - 32</p>
<p class="Shlok">ಅಭಿಪತ್ಯಾಶು ತದ್ವಕಂ ನಿರ್ಗತೋಹಂ ತತಃ ಕ್ಷಣಾತ್ ।</p>
<p class="Shlok">ಅಬ್ರವೀತ್ ಸುರಸಾ ದೇವೀ ಸ್ವೇನ ರೂಪೇಣ ಮಾಂ ಪುನಃ ॥</p>
<p class="Text">ಅವಳು ವಿಶಾಲವಾಗಿ ತೆರೆದ ಬಾಯಿಯನ್ನು ನೋಡಿ, ನಾನು ಕೂಡಲೇ ಹೆಬ್ಬೆರಳಿನ ಗಾತ್ರದಷ್ಟು ಸೂಕ್ಷ್ಮಶರೀರವನ್ನು ತಾಳಿ, ಅತಿವೇಗವಾಗಿ ಅವಳ ಬಾಯಿಯಲ್ಲಿ ಪ್ರವೇಶಿಸಿ ಕ್ಷಣಮಾತ್ರದಲ್ಲಿ ಹೊರಗೆ ಬಂದೆನು. ಬಳಿಕ ಸುರಸಾ ದೇವಿಯು ತನ್ನ ದಿವ್ಯವಾದ ನಿಜರೂಪವನ್ನು ತಾಳಿ ಇಂತೆಂದಳು - ॥ 31-32 ॥</p>
<p class="Shlok-Number" id="toc_marker-64-33">ಶ್ಲೋಕ - 33</p>
<p class="Shlok">ಅರ್ಥಸಿದ್ಧೆ ಹರಿಶ್ರೇಷ್ಠ ಗಚ್ಛ ಸೌಮ್ಯ ಯಥಾಸುಖಮ್ ।</p>
<p class="Shlok">ಸಮಾನಯ ಚ ವೈದೇಹೀಂ ರಾಘವೇಣ ಮಹಾತ್ಮನಾ ॥</p>
<p class="Text">ಎಲೈ ವಾನರೋತ್ತಮನೇ! ಸತ್ಪುರುಷನೇ! ಶ್ರೀರಾಮನ ಕಾರ್ಯಸಿದ್ಧಿಗಾಗಿ ಸುಖವಾಗಿ ಹೋಗಿ ಬಾ, ಮಹಾತ್ಮನಾದ ಶ್ರೀರಾಮನೊಡನೆ ಸೀತಾದೇವಿಯ ಸಮಾಗಮವನ್ನುಂಟುಮಾಡು. ॥ 33 ॥</p>
<p class="Shlok-Number" id="toc_marker-64-34">ಶ್ಲೋಕ - 34</p>
<p class="Shlok">ಸುಖೀ ಭವ ಮಹಾಬಾಹೋ ಪ್ರೀತಾಸ್ಮಿ ತವ ವಾನರ ।</p>
<p class="Shlok">ತತೋಹಂ ಸಾಧು ಸಾಧ್ವೀತಿ ಸರ್ವಭೂತೈಃ ಪ್ರಶಂಸಿತಃ ॥</p>
<p class="Text">ಎಲೈ ಮಹಾಬಾಹುವೇ! ಕಪಿಸತ್ತಮಾ! ನಿನ್ನ ವಿಷಯದಲ್ಲಿ ನಾನು ಸುಪ್ರೀತಳಾಗಿರುವೆನು. ಸುಖಿಯಾಗಿರು. ಅದೇ ಸಮಯದಲ್ಲಿ ಎಲ್ಲ ಪ್ರಾಣಿಗಳು ನನ್ನನ್ನು ಸಾಧು-ಸಾಧು ಎಂದು ಪ್ರಶಂಸೆಮಾಡಿದರು. ॥ 34 ॥</p>
<p class="Shlok-Number" id="toc_marker-64-35">ಶ್ಲೋಕ - 35</p>
<p class="Shlok">ತತೋಂತರಿಕ್ಷಂ ವಿಪುಲಂ ಪ್ಲು ತೋಹಂ ಗರುಡೋ ಯಥಾ ।</p>
<p class="Shlok">ಛಾಯಾ ಮೇ ನಿಗೃಹೀತಾ ಚ ನ ಚ ಪಶ್ಯಾಮಿ ಕಿಂಚನ ॥</p>
<p class="Shlok-Number" id="toc_marker-64-36">ಶ್ಲೋಕ - 36</p>
<p class="Shlok">ಸೋಹಂ ವಿಗತವೇಗಸ್ತು ದಿಶೋ ದಶ ವಿಲೋಕಯನ್ ।</p>
<p class="Shlok">ನ ಕಿಂಚಿತ್ತತ್ರ ಪಶ್ಯಾಮಿ ಯೇನ ಮೇಪಹೃತಾ ಗತಿಃ ॥</p>
<p class="Text">ಅನಂತರ ನಾನು ವಿಶಾಲವಾದ ಆಕಾಶದಲ್ಲಿ ಗರುಡನಂತೆ ಹಾರುತ್ತಾ ಮುಂದೆ ಹೋಗುತ್ತಿದ್ದೆನು. ಅಷ್ಟರಲ್ಲಿ ನನ್ನ ನೆರಳನ್ನು ಯಾರೋ ಗಟ್ಟಿಯಾಗಿ ಹಿಡಿದು ಎಳೆಯುತ್ತಿರುವಂತಾಯಿತು. ಅದರಿಂದ ನನ್ನ ವೇಗವು ಕುಂಠಿತವಾಯಿತು. ಎಲ್ಲ ದಿಕ್ಕುಗಳಿಗೂ ಕಣ್ಣುಹಾಯಿಸಿ ನೋಡಿದರೂ ನನ್ನ ಗಮನವನ್ನು ತಡೆದವರು ಯಾರೂ ನನಗೆ ಕಂಡುಬರಲಿಲ್ಲ. ॥ 35-36 ॥</p>
<p class="Shlok-Number" id="toc_marker-64-37">ಶ್ಲೋಕ - 37</p>
<p class="Shlok">ತತೋ ಮೇ ಬುದ್ಧಿರುತ್ಪನ್ನಾ ಕಿಂ ನಾಮ ಗಮನೇ ಮಮ ।</p>
<p class="Shlok">ಈದೃಶೋ ವಿಘ್ನ ಉತ್ಪನ್ನೋ ರೂಪಂ ಯತ್ರ ನ ದೃಶ್ಯತೇ ॥</p>
<p class="Text">ಎಷ್ಟು ನೋಡಿದರೂ ಇಲ್ಲಿ ಯಾರೂ ಕಾಣುತ್ತಿಲ್ಲವಲ್ಲ. ನನ್ನ ಗಮನಕ್ಕೆ ಇಂತಹ ವಿಘ್ನವನ್ನೊಡ್ಡಿದವರು ಯಾರು? ಏನೋ ಕಾರಣ ವಿರಬೇಕು. ॥ 37 ॥</p>
<p class="Shlok-Number" id="toc_marker-64-38">ಶ್ಲೋಕ - 38</p>
<p class="Shlok">ಅಧೋಭಾಗೇನ ಮೇ ದೃಷ್ಟಿಃ ಶೋಚತಾ ಪಾತಿತಾ ಮಯಾ ।</p>
<p class="Shlok">ತತೋದ್ರಾಕ್ಷಮಹಂ ಭೀಮಾಂ ರಾಕ್ಷಸೀಂ ಸಲಿಲೇಶಯಾಮ್ ॥</p>
<p class="Text">ಹೀಗೆ ಆಲೋಚಿಸುತ್ತಿರುವಾಗ ನನ್ನ ದೃಷ್ಟಿಯು ಕೆಳಗೆ ಸಮುದ್ರದ ಕಡೆಗೆ ಹೋಯಿತು. ಅಲ್ಲಿ ಸಮುದ್ರಜಲದಲ್ಲಿ ಭಯಂಕರಾಕಾರದ ಓರ್ವ ರಾಕ್ಷಸಿಯು ಕಂಡುಬಂದಳು. ॥ 38 ॥ </p>
<p class="Shlok-Number" id="toc_marker-64-39">ಶ್ಲೋಕ - 39</p>
<p class="Shlok">ಪ್ರಹಸ್ಯ ಚ ಮಹಾನಾದಮುಕ್ತೋಹಂ ಭೀಮಯಾ ತಯಾ ।</p>
<p class="Shlok">ಅವಸ್ಥಿತಮಸಂಭ್ರಾಂತಮಿದಂ ವಾಕ್ಯಮಶೋಭನಮ್ ॥</p>
<p class="Text">ಅವಳು ನನ್ನನ್ನು ನೋಡಿ ಅಟ್ಟಹಾಸದಿಂದ ನಗುತ್ತಾ ಗಟ್ಟಿಯಾಗಿ ಗರ್ಜಿಸಿದಳು. ಸ್ವಲ್ಪವಾದರೂ ಭ್ರಾಂತಿ ಗೊಳ್ಳದೆ ಸ್ಥಿರವಾಗಿದ್ದ ನನ್ನ ಬಳಿ ಘೋರರಕ್ಕಸಿಯಾದ ಅವಳು ಅಶುಭವಾದ ಈ ಮಾತನ್ನು ಹೇಳಿದಳು. ॥ 39 ॥</p>
<p class="Shlok-Number" id="toc_marker-64-40">ಶ್ಲೋಕ - 40</p>
<p class="Shlok">ಕ್ವಾಸಿ ಗಂತಾ ಮಹಾಕಾಯ ಕ್ಷುಧಿತಾಯಾ ಮಮೇಪ್ಸಿತಃ ।</p>
<p class="Shlok">ಭಕ್ಷಃ ಪ್ರೀಣಯ ಮೇ ದೇಹಂ ಚಿರಮಾಹಾರವರ್ಜಿತಮ್ ॥</p>
<p class="Text">ಎಲೈ ಮಹಾಕಾಯನೇ! ಎಲ್ಲಿಗೆ ಹೋಗುತ್ತಿರುವೆ? ಹಸಿದಿರುವ ನಾನು ನಿನ್ನನ್ನೇ ಬಯಸುತ್ತಿರುವೆನು. ಬಹಳ ದಿವಸಗಳಿಂದಲೂ ಆಹಾರವೇ ಇಲ್ಲದಿರುವ ನನಗೆ ಆಹಾರವಾಗಿ ತೃಪ್ತಿಗೊಳಿಸು. ॥ 40 ॥</p>
<p class="Shlok-Number" id="toc_marker-64-41">ಶ್ಲೋಕ - 41</p>
<p class="Shlok">ಬಾಢಮಿತ್ಯೇವ ತಾಂ ವಾಣೀಂ ಪ್ರತ್ಯಗೃಹ್ಣಾಮಹಂ ತತಃ ।</p>
<p class="Shlok">ಆಸ್ಯಪ್ರಮಾಣಾದಧಿಕಂ ತಸ್ಯಾಃ ಕಾಯಮಪೂರಯಮ್ ॥</p>
<p class="Text">ಹಾಗೆಯೇ ಆಗಲೆಂದು ಅವಳ ಮಾತನ್ನು ಒಪ್ಪಿಕೊಂಡು ಅವಳ ಶರೀರಗಾತ್ರಕ್ಕಿಂತ ಎಷ್ಟೋ ದೊಡ್ಡದಾಗಿ ನನ್ನ ಶರೀರವನ್ನು ಬೆಳೆಸಿದೆನು. ॥ 41 ॥</p>
<p class="Shlok-Number" id="toc_marker-64-42">ಶ್ಲೋಕ - 42</p>
<p class="Shlok">ತಸ್ಯಾಶ್ಚಾಸ್ಯಂ ಮಹದ್ಬೀಮಂ ವರ್ಧತೇ ಮಮ ಭಕ್ಷಣೇ ।</p>
<p class="Shlok">ನ ಚ ಮಾಂ ಸಾ ತು ಬುಬುಧೇ ಮಮ ವಾ ನಿಕೃತಂ ಕೃತಮ್ ॥</p>
<p class="Text">ನನ್ನನ್ನು ಭಕ್ಷಿಸಲು ಅವಳೂ ತನ್ನ ಮುಖವನ್ನು ಭಯಂಕರವಾಗಿ ಅಗಲವಾಗಿಸಿದಳು. ನಾನು ಕಾಮರೂಪಿಯೆಂದಾಗಲೀ, ವಿಕೃತ ಶರೀರವನ್ನು ಧರಿಸಬಲ್ಲವನೆಂದಾಗಲೀ, ಅವಳು ತಿಳಿಯದೇ ಹೋದಳು. ॥ 42 ॥</p>
<p class="Shlok-Number" id="toc_marker-64-43">ಶ್ಲೋಕ - 43</p>
<p class="Shlok">ತತೋಹಂ ವಿಪುಲಂ ರೂಪಂ ಸಂಕ್ಷಿಪ್ಯ ನಿಮಿಷಾಂತರಾತ್ ।</p>
<p class="Shlok">ತಸ್ಯಾ ಹೃದಯಮಾದಾಯ ಪ್ರಪತಾಮಿ ನಭಃಸ್ಥಲಮ್ ॥</p>
<p class="Text"> ಬಳಿಕ ನಾನು ನನ್ನ ಮಹಾಕಾಯವನ್ನು ಸಣ್ಣದಾಗಿಸಿಕೊಂಡು ಮರುಕ್ಷಣದಲ್ಲಿ ಅವಳ ಮುಖದಲ್ಲಿ ಪ್ರವೇಶಿಸಿ, ಅವಳ ಎದೆಯನ್ನು ಸೀಳಿ, ಕೂಡಲೇ ಆಕಾಶಕ್ಕೆ ಎಗರಿದೆನು. ॥ 43 ॥</p>
<p class="Shlok-Number" id="toc_marker-64-44">ಶ್ಲೋಕ - 44</p>
<p class="Shlok">ಸಾ ವಿಸೃಷ್ಟಭುಜಾ ಭೀಮಾ ಪಪಾತ ಲವಣಾಂಭಸಿ ।</p>
<p class="Shlok">ಮಯಾ ಪರ್ವತಸಂಕಾಶಾ ನಿಕೃತ್ತಹೃದಯಾ ಸತೀ ॥</p>
<p class="Text">ಪರ್ವತದಂತೆ ವಿಶಾಲವಾದ ಶರೀರ ಇದ್ದ ಆಕೆಯ ಗುಂಡಿಗೆ ಭೇದಿಸಿದಾಗ, ಭುಜಸಂಧಿಗಳು ಶಿಥಿಲವಾಗಿ, ಅವಳ ಕಳೇಬರವು ಆ ಉಪ್ಪುನೀರ ಸಮುದ್ರದಲ್ಲಿ ಬಿದ್ದುಹೋಯಿತು. ॥ 44 ॥</p>
<p class="Shlok-Number" id="toc_marker-64-45">ಶ್ಲೋಕ - 45</p>
<p class="Shlok">ಶೃಣೋಮಿ ಖಗತಾನಾಂ ಚ ಸಿದ್ಧಾನಾಂ ಚಾರಣೈಃ ಸಹ ।</p>
<p class="Shlok">ರಾಕ್ಷಸೀ ಸಿಂಹಿಕಾ ಭೀಮಾ ಕ್ಷಿಪ್ರಂ ಹನುಮತಾ ಹತಾ ॥</p>
<p class="Text">ಆಗ ಹನುಮಂತನು ಭಯಂಕರಳಾಗಿದ್ದ ಸಿಂಹಿಕಾ ರಾಕ್ಷಸಿಯನ್ನು ಕ್ಷಣಮಾತ್ರದಲ್ಲಿ ಸಂಹರಿಸಿದನು ಎಂದು ಖೇಚರರಾದ ಸಿದ್ಧರೂ, ಚಾರಣರೂ ಹೇಳುತ್ತಿದ್ದ ಮಾತನ್ನು ನಾನು ಕೇಳಿದೆನು. ॥ 45 ॥</p>
<p class="Shlok-Number" id="toc_marker-64-46">ಶ್ಲೋಕ - 46</p>
<p class="Shlok">ತಾಂ ಹತ್ವಾ ಪುನರೇವಾಹಂ ಕೃತ್ಯಮಾತ್ಯಯಿಕಂ ಸ್ಮರನ್ ।</p>
<p class="Shlok">ಗತ್ವಾ ಚಾಹಂ ಮಹಾಧ್ವಾನಂ ಪಶ್ಯಾಮಿ ನಗಮಂಡಿತಮ್ ।</p>
<p class="Shlok">ದಕ್ಷಿಣಂ ತೀರಮುದಧೇರ್ಲಂಕಾ ಯತ್ರ ಚ ಸಾ ಪುರೀ ॥</p>
<p class="Shlok-Number" id="toc_marker-64-47">ಶ್ಲೋಕ - 47</p>
<p class="Shlok">ಅಸ್ತಂ ದಿನಕರೇ ಯಾತೇ ರಕ್ಷಸಾಂ ನಿಲಯಂ ಪುರಮ್ ।</p>
<p class="Shlok">ಪ್ರವಿಷ್ಟೋಹಮವಿಜ್ಞಾತೋ ರಕ್ಷೋಭಿರ್ಭಿಮವಿಕ್ರಮೈಃ ॥</p>
<p class="Text">ಹೀಗೆ ನಾನು ಅವಳನ್ನು ಸಂಹರಿಸಿದ ಬಳಿಕ -ಛಾಯಾಗ್ರಹಣದ ಮೂಲಕ ಅವಳು ನನ್ನನ್ನು ಕೊಲ್ಲಲು ಗೈದ ಪ್ರಯತ್ನವನ್ನು ನೋಡಿ, ಪ್ರಾಣಾಂತಿಕವಾದ ಕರ್ಮವನ್ನು ನೆನೆದು, ಆಕಾಶಮಾರ್ಗದಿಂದ ಮುಂದರಿದೆನು. ಸ್ವಲ್ಪದೂರ ಹೋದಾಗ ವೃಕ್ಷಗಳಿಂದಲೂ, ಪರ್ವತಗಳಿಂದಲೂ ಸಮಲಂಕೃತವಾದ ಲಂಕೆಯ ಸಮುದ್ರದ ದಕ್ಷಿಣ ತೀರವನ್ನು ನೋಡಿದೆನು. ಸೂರ್ಯನು ಮುಳುಗಿದ ನಂತರ ಮಹಾಪರಾಕ್ರಮಿಗಳಾದ ರಾಕ್ಷಸರಿಗೂ ತಿಳಿಯದ ರೀತಿಯಲ್ಲಿ ನಾನು ನಿಶಾಚರರ ನಿಲಯವಾದ ಲಂಕೆಯನ್ನು ಪ್ರವೇಶಿಸಿದೆನು. ॥ 46-47 ॥</p>
<p class="Shlok-Number" id="toc_marker-64-48">ಶ್ಲೋಕ - 48</p>
<p class="Shlok">ತತ್ರ ಪ್ರವಿಶತಶ್ಚಾಪಿ ಕಲ್ಪಾಂತಘನಸಂನಿಭಾ ।</p>
<p class="Shlok">ಅಟ್ಟಹಾಸಂ ವಿಮುಂಚಂತೀ ನಾರೀ ಕಾಪ್ಯುತ್ಥಿತಾ ಪುರಃ ॥</p>
<p class="Text">ನಾನು ಲಂಕೆಯನ್ನು ಪ್ರವೇಶಿಸುತ್ತಿರುವಂತೆ ಪ್ರಳಯಕಾಲದ ಮೇಘದಂತಿದ್ದ ಓರ್ವ ಸ್ತ್ರೀಯು ವಿಕಟಾಟ್ಟಹಾಸವನ್ನು ಮಾಡುತ್ತಾ ನನ್ನೆದುರಿಗೆ ಬಂದು ನಿಂತಳು. ॥ 48 ॥</p>
<p class="Shlok-Number" id="toc_marker-64-49">ಶ್ಲೋಕ - 49</p>
<p class="Shlok">ಜಿಘಾಂಸಂತೀಂ ತತಸ್ತಾಂ ತು ಜ್ವಲದಗ್ನಿಶಿರೋರುಹಾಮ್ ॥</p>
<p class="Shlok-Number" id="toc_marker-64-50">ಶ್ಲೋಕ - 50</p>
<p class="Shlok">ಸವ್ಯಮುಷ್ಟಿಪ್ರಹಾರೇಣ ಪರಾಜಿತ್ಯ ಸುಭೈರವಾಮ್ ।</p>
<p class="Shlok">ಪ್ರದೋಷಕಾಲೇ ಪ್ರವಿಶಂ ಭೀತಯಾಹಂ ತಯೋದಿತಃ ॥</p>
<p class="Text">ನನ್ನನ್ನು ಸಂಹರಿಸಲು ಬಂದಿದ್ದ ಪ್ರಜ್ವಲಿಸುವ ಅಗ್ನಿಯಂತೆಯೇ ಇದ್ದ, ತಲೆಕೂದಲುಗಳನ್ನು ಹೊಂದಿದ್ದ, ಮಹಾಭಯಂಕರಳಾಗಿದ್ದ, ಅವಳನ್ನು ನಾನು ಎಡಗೈಯ ಮುಷ್ಟಿಯಿಂದ ಮೆಲ್ಲಗೆ ಹೊಡೆದು ಪರಾಜಿತಗೊಳಿಸಿದೆ. ಪ್ರದೋಷಕಾಲದಲ್ಲಿ ಲಂಕೆಯನ್ನು ಪ್ರವೇಶಿಸುತ್ತಿರುವ ನನ್ನನ್ನು ನೋಡಿ, ಹೆದರಿದ ಅವಳು ನನ್ನ ಬಳಿ ಇಂತೆಂದಳು. ॥ 49-50 ॥</p>
<p class="Shlok-Number" id="toc_marker-64-51">ಶ್ಲೋಕ - 51</p>
<p class="Shlok">ಅಹಂ ಲಂಕಾಪುರೀ ವೀರ ನಿರ್ಜಿತಾ ವಿಕ್ರಮೇಣ ತೇ ।</p>
<p class="Shlok">ಯಸ್ಮಾತ್ತಸ್ಮಾದ್ವಿಜೇತಾಸಿ ಸರ್ವರಕ್ಷಾಂಸ್ಯಶೇಷತಃ ॥</p>
<p class="Text">ಎಲೈ ಮಹಾವೀರಾ! ನಾನು ಲಂಕಾಪುರಾಧಿ ದೇವತೆಯು, ಭುಜಬಲ ಪರಾಕ್ರಮಗಳಿಂದ ನೀನು ನನ್ನನ್ನು ಜಯಿಸಿರುವೆ. ನನ್ನನ್ನೇ ಗೆದ್ದಿರುವ ನಿನಗೆ ಈ ರಾಕ್ಷಸರು ಯಾವ ಲೆಕ್ಕ? ಅದರಿಂದ ನೀನು ಎಲ್ಲ ರಾಕ್ಷಸರನ್ನು ನಿಃಶೇಷವಾಗಿ ಜಯಿಸುವೆ. ॥ 51 ॥</p>
<p class="Shlok-Number" id="toc_marker-64-52">ಶ್ಲೋಕ - 52</p>
<p class="Shlok">ತತ್ರಾಹಂ ಸರ್ವರಾತ್ರಂ ತು ವಿಚಿನ್ವನ್ ಜನಕಾತ್ಮಜಾಮ್ ।</p>
<p class="Shlok">ರಾವಣಾಂತಃಪುರಗತೋ ನ ಚಾಪಶ್ಯಂ ಸುಮಧ್ಯಮಾಮ್ ॥</p>
<p class="Text">ಅವಳು ಹೀಗೆ ಹೇಳಿದ ಬಳಿಕ ನಾನು ಲಂಕೆಯನ್ನು ಪ್ರವೇಶಿಸಿ, ರಾತ್ರಿಯಿಡೀ ಸೀತಾದೇವಿಯನ್ನು ಹುಡುಕುತ್ತಾ, ರಾವಣನ ಅಂತಃಪುರಕ್ಕೂ ಹೋದೆನು. ಆದರೆ ಅಲ್ಲಿಯೂ ಅವಳು ಕಂಡು ಬರಲಿಲ್ಲ. ॥ 52 ॥ </p>
<p class="Shlok-Number" id="toc_marker-64-53">ಶ್ಲೋಕ - 53</p>
<p class="Shlok">ತತಃ ಸೀತಾಮಪಶ್ಯಂಸ್ತು ರಾವಣಸ್ಯ ನಿವೇಶನೇ ।</p>
<p class="Shlok">ಶೋಕಸಾಗರಮಾಸಾದ್ಯ ನ ಪಾರಮುಪಲಕ್ಷಯೇ ॥</p>
<p class="Text">ಹೀಗೆ ರಾವಣನ ಅರಮನೆಯಲ್ಲಿ ಸೀತೆಯನ್ನು ಕಾಣದೆ ನಾನು ಅಂತ್ಯವಿಲ್ಲದ ಶೋಕಸಾಗರದಲ್ಲಿ ಮುಳುಗಿದೆನು. ॥ 53 ॥</p>
<p class="Shlok-Number" id="toc_marker-64-54">ಶ್ಲೋಕ - 54</p>
<p class="Shlok">ಶೋಚತಾ ಚ ಮಯಾ ದೃಷ್ಟಂ ಪ್ರಾಕಾರೇಣ ಸಮಾವೃತಮ್ ।</p>
<p class="Shlok">ಕಾಂಚನೇನ ವಿಕೃಷ್ಟೇನ ಗೃಹೋಪವನಮುತ್ತಮಮ್ ॥</p>
<p class="Text">ಶೋಕಮಗ್ನನಾದ ನನಗೆ ವಿಶಾಲವಾದ, ಭಂಗಾರದ ಪ್ರಾಕಾರಗಳುಳ್ಳ, ಶ್ರೇಷ್ಠವಾದ ಒಂದು ಗೃಹೋದ್ಯಾನವು ಕಂಡುಬಂತು. ॥ 54 ॥</p>
<p class="Shlok-Number" id="toc_marker-64-55">ಶ್ಲೋಕ - 55</p>
<p class="Shlok">ಸಪ್ರಾಕಾರಮವಪ್ಲು ತ್ಯ ಪಶ್ಯಾಮಿ ಬಹುಪಾದಪಮ್ ।</p>
<p class="Shlok">ಅಶೋಕವನಿಕಾಮಧ್ಯೇ ಶಿಂಶಪಾಪಾದಪೋ ಮಹಾನ್ ॥</p>
<p class="Shlok-Number" id="toc_marker-64-56">ಶ್ಲೋಕ - 56</p>
<p class="Shlok">ತಮಾರುಹ್ಯ ಚ ಪಶ್ಯಾಮಿ ಕಾಂಚನಂ ಕದಲೀವನಮ್ ।</p>
<p class="Shlok">ಅದೂರೇ ಶಿಂಶಪಾವೃಕ್ಷಾತ್ ಪಶ್ಯಾಮಿ ವರರ್ಣಿನೀಮ್ ॥</p>
<p class="Text">ಆಗ ನಾನು ಪ್ರಾಕಾರವನ್ನು ಹಾರಿ ಒಳಕ್ಕೆ ಹೋಗಿ, ಅನೇಕ ವೃಕ್ಷ ಪಂಕ್ತಿಗಳಿಂದ ಕೂಡಿದ ಅಶೋಕವನವನ್ನು ನೋಡಿದೆನು. ಅದರ ಮಧ್ಯದಲ್ಲೊಂದು ದೊಡ್ಡದಾದ ಶಿಂಶುಪಾವೃಕ್ಷವಿತ್ತು. ಆ ಮರವನ್ನು ಹತ್ತಿ ಅತ್ತಿತ್ತ ನೋಡುತ್ತಿದ್ದಾಗ ಸುವರ್ಣಮಯವಾದ ಬಾಳೆಯ ತೋಟವು ಕಾಣಿಸಿತು. ಆ ಶಿಂಶುಪಾವೃಕ್ಷದ ಸಮೀಪದಲ್ಲಿಯೇ ವರವರ್ಣಿನಿಯಾದ ಸೀತಾದೇವಿಯನ್ನು ನೋಡಿದೆನು. ॥ 55-56 ॥</p>
<p class="Shlok-Number" id="toc_marker-64-57">ಶ್ಲೋಕ - 57</p>
<p class="Shlok">ಶ್ಯಾಮಾಂ ಕಮಲಪತ್ರಾಕ್ಷೀಮುಪವಾಸಕೃಶಾನನಾಮ್ ।</p>
<p class="Shlok">ತದೇಕವಾಸಃಸಂವೀತಾಂ ರಜೋಧ್ವಸ್ತಶಿರೋರುಹಾಮ್ ॥</p>
<p class="Text">ಅವಳು ಹರೆಯ ಪ್ರಾಯದವಳಂತೆ ಕಾಣುತ್ತಿದ್ದಳು. ಅವಳ ಕಣ್ಣುಗಳು ಕಮಲದಳಗಳಂತೆ ವಿಶಾಲವಾಗಿದ್ದವು. ನಿರಂತರ ಉಪವಾಸದಿಂದಾಗಿ ಕೃಶಳಾಗಿದ್ದು, ಮುಖಬಾಡಿಹೋಗಿತ್ತು. ಒಂದೇ ವಸ್ತ್ರವನ್ನುಟ್ಟಿದ್ದು, ಆಕೆಯ ತಲೆಕೂದಲು ಧೂಳಿಧೂಸರಿತವಾಗಿದ್ದುವು. ॥ 57 ॥</p>
<p class="Shlok-Number" id="toc_marker-64-58">ಶ್ಲೋಕ - 58</p>
<p class="Shlok">ಶೋಕಸಂತಾಪದೀನಾಂಗೀಂ ಸೀತಾಂ ಭರ್ತೃಹಿತೇ ಸ್ಥಿತಾಮ್ ।</p>
<p class="Shlok">ರಾಕ್ಷಸೀಭಿರ್ವಿರೂಪಾಭಿಃ ಕ್ರೂರಾಭಿರಭಿಸಂವೃತಾಮ್ ॥</p>
<p class="Shlok-Number" id="toc_marker-64-59">ಶ್ಲೋಕ - 59</p>
<p class="Shlok">ಮಾಂಸಶೋಣಿತಭಕ್ಷಾಭಿರ್ವ್ಯಾಘ್ರೀಭಿರ್ಹರಿಣೀಮಿವ ।</p>
<p class="Shlok">ಸಾ ಮಯಾ ರಾಕ್ಷಸೀಮಧ್ಯೇ ತರ್ಜ್ಯಮಾನಾ ಮುಹುರ್ಮುಹುಃ ॥</p>
<p class="Text">ಅವಳ ಅವಯವಗಳೆಲ್ಲವೂ ಶೋಕ-ಸಂತಾಪಗಳಿಂದ ಕುಗ್ಗಿ ಹೋಗಿದ್ದವು. ಪತಿಯ ಹಿತಚಿಂತನೆಯಲ್ಲೇ ಆಸಕ್ತಳಾಗಿದ್ದಳು. ಭಯಂಕರ ರೂಪವುಳ್ಳ, ರಕ್ತಮಾಂಸಗಳನ್ನು ಭಕ್ಷಿಸುವಂತಹ ಕ್ರೂರರಾದ ರಾಕ್ಷಸ ಸ್ತ್ರೀಯರಿಂದ ಸುತ್ತುವರಿಯಲ್ಪಟ್ಟು ಸೀತಾದೇವಿಯು ‘ಹೆಣ್ಣುಹುಲಿಗಳ ಮಧ್ಯೆ ಸಿಕ್ಕಿಕೊಂಡಿರುವ ಹುಲ್ಲೆಯಂತೆ’ ಇದ್ದಳು. ದುಃಖಿತೆಯಾದ ಅವಳನ್ನು ರಾಕ್ಷಸಿಯರು ಪದೇ-ಪದೇ ಹೆದರಿಸುತ್ತಿದ್ದರು. ಅಂತಹ ಸೀತಾದೇವಿಯನ್ನು ನಾನು ನೋಡಿದೆನು. ॥ 58-59 ॥</p>
<p class="Shlok-Number" id="toc_marker-64-60">ಶ್ಲೋಕ - 60</p>
<p class="Shlok">ಏಕವೇಣೀಧರಾ ದೀನಾ ಭರ್ತೃಚಿಂತಾಪರಾಯಣಾ ।</p>
<p class="Shlok">ಭೂಮಿಶಯ್ಯಾ ವಿವರ್ಣಾಂಗೀ ಪದ್ಮಿನೀವ ಹಿಮಾಗಮೇ ॥</p>
<p class="Text">ತೈಲಸಂಸ್ಕಾರಗಳಿಲ್ಲದೆ (ಎಣ್ಣೆ ಗಾಣದೆ) ಅವಳ ಕೇಶರಾಶಿಯು ಒಂದೇ ಜಡೆಯಾಗಿ ಮಾರ್ಪಟ್ಟಿತ್ತು. ಯಾವಾಗಲೂ ಪತಿಯನ್ನೇ ಸ್ಮರಿಸುತ್ತಿದ್ದಳು. ಬರೀ ನೆಲದಲ್ಲಿ ಕುಳಿತಿದ್ದಳು. ಮಂಜುಕವಿದಪದ್ಮದಂತೆ ಸೀತಾದೇವಿಯು ವಿವರ್ಣಳಾಗಿದ್ದಳು. ॥ 60 ॥</p>
<p class="Shlok-Number" id="toc_marker-64-61">ಶ್ಲೋಕ - 61</p>
<p class="Shlok">ರಾವಣಾದ್ವಿನಿವೃತ್ತಾರ್ಥಾ ಮರ್ತವ್ಯಕೃತನಿಶ್ಚಯಾ ।</p>
<p class="Shlok">ಕಥಂಚಿನ್ಮೃಗಶಾವಾಕ್ಷೀ ತೂರ್ಣಮಾಸಾದಿತಾ ಮಯಾ ॥</p>
<p class="Text">ರಾವಣನಿಂದ ಅಪಹರಿಸಲ್ಪಟ್ಟ ಅವಳು ತಾನು ಸಾಯಲೇಬೇಕೆಂದು ನಿಶ್ಚಯಿಸಿದ್ದಳು. ಜಿಂಕೆಯ ಮರಿಯಂತೆ ಚಂಚಲವಾದ ಕಣ್ಣುಗಳನ್ನು ಹೊಂದಿದ್ದ ಅಂತಹ ಸೀತಾದೇವಿಯನ್ನು ನಾನು ಹೇಗೋ ಬೇಗನೇ ನೋಡಿದೆನು. ॥ 61 ॥</p>
<p class="Shlok-Number" id="toc_marker-64-62">ಶ್ಲೋಕ - 62</p>
<p class="Shlok">ತಾಂ ದೃಷ್ಟ್ವಾ ತಾದೃಶೀಂ ನಾರೀಂ ರಾಮಪತ್ನೀಂ ಯಶಸ್ವಿನೀಮ್ ।</p>
<p class="Shlok">ತತ್ರೈವ ಶಿಂಶಪಾವೃಕ್ಷೇ ಪಶ್ಯನ್ನಹಮವಸ್ಥಿತಃ ॥</p>
<p class="Text">ಯಶಸ್ವಿನಿಯಾದ ಶ್ರೀರಾಮನ ಭಾರ್ಯೆಯನ್ನು ಕಂಡು ನಾನು ಆ ಶಿಂಶುಪಾ ವೃಕ್ಷದಲ್ಲಿಯೇ ಕುಳಿತು ಅವಳ ಚರ್ಯೆಗಳನ್ನು ವೀಕ್ಷಿಸುತ್ತಾ ಕುಳಿತೆನು. ॥ 62 ॥</p>
<p class="Shlok-Number" id="toc_marker-64-63">ಶ್ಲೋಕ - 63</p>
<p class="Shlok">ತತೋ ಹಲಹಲಾಶಬ್ದಂ ಕಾಂಚೀನೂಪುರಮಿಶ್ರಿತಮ್ ।</p>
<p class="Shlok">ಶೃಣೋಮ್ಯಧಿಕಗಂಭೀರಂ ರಾವಣಸ್ಯ ನಿವೇಶನೇ ॥</p>
<p class="Text">ಅನಂತರ ರಾವಣನ ಅರಮನೆಯಿಂದ - ಒಡ್ಯಾಣಗಳ ಧ್ವನಿಗಳೂ, ನೂಪುರಗಳ ನಿನಾದಗಳೂ ಸೇರಿ ಗಂಭೀರವಾಗಿದ್ದ, ಕಲ-ಕಲ ಧ್ವನಿಗಳನ್ನು ನಾನು ಕೇಳಿದೆನು. ॥ 63 ॥</p>
<p class="Shlok-Number" id="toc_marker-64-64">ಶ್ಲೋಕ - 64</p>
<p class="Shlok">ತತೋಹಂ ಪರಮೋದ್ವಿಗ್ನಃ ಸ್ವರೂಪಂ ಪ್ರತಿಸಂಹರನ್ ।</p>
<p class="Shlok">ಅಹಂ ತು ಶಿಂಶಪಾವೃಕ್ಷೇ ಪಕ್ಷೀವ ಗಹನೇ ಸ್ಥಿತಃ ॥</p>
<p class="Text">ಆಗ ನಾನು ಅತ್ಯಂತ ಉದ್ವಿಗ್ನನಾಗಿ ನನ್ನ ರೂಪವನ್ನು ಮತ್ತು ಚಿಕ್ಕದಾಗಿಸಿಕೊಂಡು ಶಿಂಶುಪಾವೃಕ್ಷದ ನಿಬಿಡವಾದ ಎಲೆಗಳ ಮಧ್ಯದಲ್ಲಿ ಪಕ್ಷಿಯಂತೆ ಉಡುಗಿ ಕುಳಿತಿದ್ದೆ. ॥ 64 ॥ </p>
<p class="Shlok-Number" id="toc_marker-64-65">ಶ್ಲೋಕ - 65</p>
<p class="Shlok">ತತೋ ರಾವಣದಾರಾಶ್ಚ ರಾವಣಶ್ಚ ಮಹಾಬಲಃ ।</p>
<p class="Shlok">ತಂ ದೇಶಂ ಸಮನುಪ್ರಾಪ್ತಾ ಯತ್ರ ಸೀತಾಭವತ್ ಸ್ಥಿತಾ ॥</p>
<p class="Text">ಬಳಿಕ ಮಹಾಬಲಶಾಲಿಯಾದ ರಾವಣನು ತನ್ನ ಅನೇಕ ಭಾರ್ಯೆಯರೊಂದಿಗೆ ಸೀತಾದೇವಿಯಿರುವ ಪ್ರದೇಶಕ್ಕೆ ಆಗಮಿಸಿದನು. ॥ 65 ॥</p>
<p class="Shlok-Number" id="toc_marker-64-66">ಶ್ಲೋಕ - 66</p>
<p class="Shlok">ತಂ ದೃಷ್ಟ್ವಾಥ ವರಾರೋಹಾ ಸೀತಾ ರಕ್ಷೋಗಣೇಶ್ವರಮ್ ।</p>
<p class="Shlok">ಸಂಕುಚ್ಯೋರೂ ಸ್ತನೌ ಪೀನೌ ಬಾಹುಭ್ಯಾಂ ಪರಿರಭ್ಯ ಚ ॥</p>
<p class="Text">ಸೌಂದರ್ಯವತಿಯಾದ ಸೀತಾ ದೇವಿಯು ರಾಕ್ಷಸೇಶ್ವರನಾದ ರಾವಣನನ್ನು ನೋಡಿ, ಕೂಡಲೇ ತನ್ನ ತೊಡೆಗಳನ್ನು ಮಡಚಿಕೊಂಡು, ವಕ್ಷಸ್ಥಳವನ್ನು ಬಾಹುಗಳಿಂದ ಮುಚ್ಚಿಕೊಂಡು ಕುಳಿತಳು. ॥ 66 ॥</p>
<p class="Shlok-Number" id="toc_marker-64-67">ಶ್ಲೋಕ - 67</p>
<p class="Shlok">ವಿತ್ರಸ್ತಾಂ ಪರಮೋದ್ವಿಗ್ನಾಂ ವೀಕ್ಷಮಾಣಾಂ ತತಸ್ತತಃ ।</p>
<p class="Shlok">ತ್ರಾಣಂ ಕಂಚಿದಪಶ್ಯಂತೀಂ ವೇಪಮಾನಾಂ ತಪಸ್ವಿನೀಮ್ ॥</p>
<p class="Text">ಆಗ ಸೀತಾದೇವಿಯು ಬಹಳ ಭೀತಳಾಗಿದ್ದಳು, ಉದ್ವಿಗ್ನಳಾಗಿದ್ದಳು. ಯಾರಾದರೂ ತನ್ನ ರಕ್ಷಣೆಗೆ ಬರುವರೇ ಎಂಬ ಕಾತರದಿಂದ ಅತ್ತ-ಇತ್ತ ನೋಡುತ್ತಿದ್ದಳು. ರಕ್ಷಕರಾರನ್ನೂ ಕಾಣದೆ ತಪಸ್ವಿನಿಯಾದ ಸೀತಾದೇವಿಯು ನಡುಗಿಹೋದಳು. ॥ 67 ॥</p>
<p class="Shlok-Number" id="toc_marker-64-68">ಶ್ಲೋಕ - 68</p>
<p class="Shlok">ತಾಮುವಾಚ ದಶಗ್ರೀವಃ ಸೀತಾಂ ಪರಮದುಃಖಿತಾಮ್ ।</p>
<p class="Shlok">ಅವಾಕ್ಷಿರಾಃ ಪ್ರಪತಿತೋ ಬಹು ಮನ್ಯಸ್ವ ಮಾಮಿತಿ ॥</p>
<p class="Shlok-Number" id="toc_marker-64-69">ಶ್ಲೋಕ - 69</p>
<p class="Shlok">ಯದಿ ಚೇತ್ತ್ವಂ ತು ದರ್ಪಾನ್ಮಾಂ ನಾಭಿನಂದಸಿ ಗರ್ವಿತೇ ।</p>
<p class="Shlok">ದ್ವೌ ಮಾಸಾವಂತರಂ ಸೀತೇ ಪಾಸ್ಯಾಮಿ ರುಧಿರಂ ತವ ॥</p>
<p class="Text">ಅಂತಹ ಅತ್ಯಂತ ದುಃಖಿತೆಯಾಗಿದ್ದ ಸೀತಾದೇವಿಯ ಎದುರು ದಶಕಂಠನು ನೆಲಮುಟ್ಟಿ ತಲೆಬಾಗಿ, ಎಲೈ ಸೀತೇ! ನನ್ನ ಪ್ರೇಮವನ್ನು ಆದರಿಸು ಎಂದು ಪ್ರಾರ್ಥಿಸಿಕೊಂಡನು. (ಹೀಗೆ ಹೇಳಿದ ರಾವಣನನ್ನು ಸೀತಾದೇವಿಯು ಪೂರ್ಣವಾಗಿ ತಿರಸ್ಕರಿಸಿದಳು. ಇದರಿಂದ ಕೋಪಗೊಂಡ ರಾವಣನು -) ‘‘ಎಲೈ ಗರ್ವಿಷ್ಠಳಾದ ಹೆಣ್ಣೇ! ಒಂದು ವೇಳೆ ನೀನು ದರ್ಪದಿಂದ ನನ್ನನ್ನು ಆದರಿಸದಿದ್ದರೆ, ಎರಡು ತಿಂಗಳು ಕಳೆದ ಬಳಿಕ ನಿನ್ನ ರಕ್ತವನ್ನು ಕುಡಿಯುವೆನು.’’ ॥ 68-69 ॥</p>
<p class="Shlok-Number" id="toc_marker-64-70">ಶ್ಲೋಕ - 70</p>
<p class="Shlok">ಏತಚ್ಛ್ರುತ್ವಾ ವಚಸ್ತಸ್ಯ ರಾವಣಸ್ಯ ದುರಾತ್ಮನಃ ।</p>
<p class="Shlok">ಉವಾಚ ಪರಮಕ್ರುದ್ಧಾ ಸೀತಾ ವಚನಮುತ್ತಮಮ್ ॥</p>
<p class="Text">ದುರ್ಮಾರ್ಗಿಯಾದ ರಾವಣನು ಹೇಳಿದ ಮಾತನ್ನು ಕೇಳಿ, ಸೀತಾದೇವಿಯು ಪರಮಕ್ರುದ್ಧಳಾಗಿ - ಪಾತಿವ್ರತ್ಯ ತೇಜದಿಂದ ಒಡಗೊಂಡ, ಉತ್ತಮವಾದ ಈ ಮಾತನ್ನು ಹೇಳಿದಳು. ॥ 70 ॥</p>
<p class="Shlok-Number" id="toc_marker-64-71">ಶ್ಲೋಕ - 71</p>
<p class="Shlok">ರಾಕ್ಷಸಾಧಮ ರಾಮಸ್ಯ ಭಾರ್ಯಾಮಮಿತತೇಜಸಃ ।</p>
<p class="Shlok">ಇಕ್ಷ್ವಾಕುಕುಲನಾಥಸ್ಯ ಸ್ನುಷಾಂ ದಶರಥಸ್ಯ ಚ ॥</p>
<p class="Shlok-Number" id="toc_marker-64-72">ಶ್ಲೋಕ - 72</p>
<p class="Shlok">ಅವಾಚ್ಯಂ ವದತೋ ಜಿಹ್ವಾ ಕಥಂ ನ ಪತಿತಾ ತವ ।</p>
<p class="Shlok">ಕಿಂಸ್ವಿದ್ವೀರ್ಯಂ ತವಾನಾರ್ಯ ಯೋ ಮಾಂ ಭರ್ತುರಸನ್ನಿಧೌ ॥</p>
<p class="Shlok-Number" id="toc_marker-64-73">ಶ್ಲೋಕ - 73</p>
<p class="Shlok">ಅಪಹೃತ್ಯಾಗತಃ ಪಾಪ ತೇನಾದೃಷ್ಟೋ ಮಹಾತ್ಮನಾ ।</p>
<p class="Shlok">ನ ತ್ವಂ ರಾಮಸ್ಯ ಸದೃಶೋ ದಾಸ್ಯೇಪ್ಯಸ್ಯ ನ ಯುಜ್ಯಸೇ ॥</p>
<p class="Text">‘‘ಎಲೈ ರಾಕ್ಷಸಾಧಮಾ! ನಾನು ಮಹಾತೇಜಸ್ವಿಯಾದ ಶ್ರೀರಾಮನ ಭಾರ್ಯೆಯು. ಇಕ್ಷ್ವಾಕುವಂಶ ಪ್ರಭುವಾದ ದಶರಥನಿಗೆ ಸೊಸೆಯು. ಅಂತಹ ನನ್ನ ಕುರಿತು ಆಡಬಾರದ ಮಾತನ್ನು ಆಡುವ ನಿನ್ನ ನಾಲಿಗೆ ಏಕೆ ಕಳಚಿಬೀಳುವುದಿಲ್ಲ? ಎಲೈ ಅನಾರ್ಯನೇ! ನನ್ನ ಪತಿಯು ನನ್ನ ಬಳಿಯಿಲ್ಲದಿರುವಾಗ, ಆ ಮಹಾಮಹಿಮನ ಕಣ್ಣು ತಪ್ಪಿಸಿ, ಕಳ್ಳನಂತೆ ನನ್ನನ್ನು ಅಪಹರಿಸಿಕೊಂಡು ಬಂದಿರುವ ನಿನ್ನ ಪರಾಕ್ರಮವಾದರೂ ಏತರದು? ನೀನು ಯಾವ ರೀತಿಯಿಂದಲೂ ಶ್ರೀರಾಮನಿಗೆ ಸಮನಾಗಲಾರೆ. ಅದಿರಲಿ, ಅವನ ದಾಸನಾಗಲೂ ಕೂಡ ನೀನು ಅಯೋಗ್ಯನೇ ಸರಿ. ॥ 71-73 ॥</p>
<p class="Shlok-Number" id="toc_marker-64-74">ಶ್ಲೋಕ - 74</p>
<p class="Shlok">ಯಜ್ಞೀಯಃ ಸತ್ಯವಾದೀ ಚ ರಣಶ್ಲಾಘೀ ಚ ರಾಘವಃ ।</p>
<p class="Shlok">ಜಾನಕ್ಯಾ ಪರುಷಂ ವಾಕ್ಯಮೇವಮುಕ್ತೋ ದಶಾನನಃ ।</p>
<p class="Shlok">ಜಜ್ವಾಲ ಸಹಸಾ ಕೋಪಾಚ್ಚಿತಾಸ್ಥ ಇವ ಪಾವಕಃ ॥</p>
<p class="Text">ಆ ರಘುವಂಶ ಪ್ರಭುವು ಯಾಗದೀಕ್ಷಿತನೂ, ಸತ್ಯವಾಕ್ಯಪರಿಪಾಲಕನೂ, ಯುದ್ಧದಲ್ಲಿ ಸಾಟಿಯಿಲ್ಲದ ವೀರನೂ, ಶತ್ರುಗಳೂ ಕೂಡ ಅವನ ರಣಕೌಶಲ್ಯವನ್ನು ಕೊಂಡಾಡುವರು.’’ ಸೀತಾದೇವಿಯು ಹೇಳಿದ ಈ ಕಠೋರ ವಚನಗಳನ್ನು ಕೇಳಿದ ರಾವಣನು ಕೋಪದಿಂದ ಚಿತಾಗ್ನಿಯಂತೆ ಉರಿದುಬಿದ್ದನು. ॥ 74 ॥</p>
<p class="Shlok-Number" id="toc_marker-64-75">ಶ್ಲೋಕ - 75</p>
<p class="Shlok">ವಿವೃತ್ಯ ನಯನೇ ಕ್ರೂರೇ ಮುಷ್ಟಿಮುದ್ಯಮ್ಯ ದಕ್ಷಿಣಮ್ ।</p>
<p class="Shlok">ಮೈಥಿಲೀಂ ಹಂತುಮಾರಬ್ಧಃ ಸೀಭಿರ್ಹಾಹಾಕೃತಂ ತದಾ ॥</p>
<p class="Text">ಆಗ ಅವನು ಕ್ರೂರವಾದ ಎರಡೂ ಕಣ್ಣುಗಳನ್ನು ಹಿಗ್ಗಿಸಿಕೊಂಡು, ಬಲಮುಷ್ಟಿಯನ್ನು ಬಿಗಿದು, ಮೇಲೆತ್ತಿ, ಸೀತಾದೇವಿಯನ್ನು ಕೊಲ್ಲಲು ಮುಂದಾದನು. ಇದನ್ನು ನೋಡಿದ ರಾವಣನ ಸ್ತ್ರೀಯರೆಲ್ಲರರೂ ಹಾಹಾಕಾರ ಮಾಡಿದರು. ॥ 75 ॥</p>
<p class="Shlok-Number" id="toc_marker-64-76">ಶ್ಲೋಕ - 76</p>
<p class="Shlok">ಸ್ತ್ರೀಣಾಂ ಮಧ್ಯಾತ್ ಸಮುತ್ಪತ್ಯ ತಸ್ಯ ಭಾರ್ಯಾ ದುರಾತ್ಮನಃ ॥</p>
<p class="Shlok-Number" id="toc_marker-64-77">ಶ್ಲೋಕ - 77</p>
<p class="Shlok">ವರಾ ಮಂದೋದರೀ ನಾಮ ತಯಾ ಸ ಪ್ರತಿಷೇಧಿತಃ ।</p>
<p class="Shlok">ಉಕ್ತಶ್ಚ ಮಧುರಾಂ ವಾಣೀಂ ತಯಾ ಸ ಮದನಾರ್ದಿತಃ ॥</p>
<p class="Shlok-Number" id="toc_marker-64-78">ಶ್ಲೋಕ - 78</p>
<p class="Shlok">ಸೀತಯಾ ತವ ಕಿಂ ಕಾರ್ಯಂ ಮಹೇಂದ್ರಸಮವಿಕ್ರಮ ।</p>
<p class="Shlok">ಮಯಾ ಸಹ ರಮಸ್ವಾದ್ಯ ಮದ್ವಿಶಿಷ್ಟಾ ನ ಜಾನಕೀ ॥</p>
<p class="Shlok-Number" id="toc_marker-64-79">ಶ್ಲೋಕ - 79</p>
<p class="Shlok">ದೇವಗಂಧರ್ವಕನ್ಯಾಭಿರ್ಯಕ್ಷಕನ್ಯಾಭಿರೇವ ಚ ।</p>
<p class="Shlok">ಸಾರ್ಧಂ ಪ್ರಭೋ ರಮಸ್ವೇಹ ಸೀತಯಾ ಕಿಂ ಕರಿಷ್ಯ ಸಿ ॥</p>
<p class="Text"> ಆ ದುಷ್ಟನ ಭಾರ್ಯೆಯರಲ್ಲಿನ ಮಂಡೋದರಿಯು ಮುಂದಕ್ಕೆ ಬಂದು, ರಾವಣೇಶ್ವರನನ್ನು ಸಮೀಪಿಸಿ ಕಾಮಾತುರನಾಗಿದ್ದ ಅವನನ್ನು ತಡೆದು, ಮಧುರ ವಚನಗಳಿಂದ ಇಂತೆಂದಳು. ದೇವೇಂದ್ರನಂತೆ ಪರಾಕ್ರಮ ವುಳ್ಳವನೇ! ಸೀತೆಯಿಂದ ನಿನಗೇನಾಗಬೇಕಾಗಿದೆ? ಆರ್ಯನೇ! ನನ್ನೊಡನೆ ವಿಹರಿಸು. ರೂಪದಲ್ಲಾಗಲೀ, ಲಾವಣ್ಯದಲ್ಲಾಗಲೀ, ಸೀತೆಯು ನನಗಿಂತ ಸುಂದರಿಯೇನಲ್ಲ. ಒಡೆಯಾ! ಹಾಗಿಲ್ಲದಿದ್ದರೆ, ದೇವ, ಗಂಧರ್ವ - ಯಕ್ಷ ಕನ್ಯೆಯರೊಡನೆ ಹಾಯಾಗಿ ಕ್ರೀಡಿಸು. ಒಲ್ಲದ ಸೀತೆಯನ್ನು ಕಟ್ಟಿಕೊಂಡು ಏನು ಮಾಡುವೆ? ॥ 76-79 ॥</p>
<p class="Shlok-Number" id="toc_marker-64-80">ಶ್ಲೋಕ - 80</p>
<p class="Shlok">ತತಸ್ತಾಭಿಃ ಸಮೇತಾಭಿರ್ನಾರೀಭಿಃ ಸ ಮಹಾಬಲಃ ।</p>
<p class="Shlok">ಪ್ರಸಾದ್ಯ ಸಹಸಾ ನೀತೋ ಭವನಂ ಸ್ವಂ ನಿಶಾಚರಃ ॥</p>
<p class="Text">ಅನಂತರ ಮಂಡೋದರಿಯೊಡನೆ ಆ ಸ್ತ್ರೀಯರೆಲ್ಲರೂ ಮಹಾಬಲಿಷ್ಠನಾದ ರಾವಣನನ್ನು ನಯ-ವಿನಯ ಮಾತುಗಳಿಂದ ಸಮಾಧಾನಗೊಳಿಸಿ, ಅವನನ್ನು ಅರಮನೆಗೆ ಕರೆದೊಯ್ದರು. ॥ 80 ॥</p>
<p class="Shlok-Number" id="toc_marker-64-81">ಶ್ಲೋಕ - 81</p>
<p class="Shlok">ಯಾತೇ ತಸ್ಮಿನ್ ದಶಗ್ರೀವೇ ರಾಕ್ಷಸ್ಯೋ ವಿಕೃತಾನನಾಃ ।</p>
<p class="Shlok">ಸೀತಾಂ ನಿರ್ಭತ್ಸ ಯಾಮಾಸುರ್ವಾಕ್ಯೈಃ ಕ್ರೂರೈಃ ಸುದಾರುಣೈಃ ॥</p>
<p class="Text">ಆ ರಾವಣನು ಹೊರಟುಹೋದ ಬಳಿಕ ವಿಕಾರವಾದ ಮುಖಗಳುಳ್ಳ ರಾಕ್ಷಸಿಯರೆಲ್ಲರೂ ಕ್ರೂರವಾದ ಹಾಗೂ ಅತ್ಯಂತ ದಾರುಣವಾದ ಮಾತುಗಳಿಂದ ಸೀತಾದೇವಿಯನ್ನು ಭಯಪಡಿಸಲು ಪ್ರಾರಂಭಿಸಿದರು. ॥ 81 ॥</p>
<p class="Shlok-Number" id="toc_marker-64-82">ಶ್ಲೋಕ - 82</p>
<p class="Shlok">ತೃಣವದ್ಭಾಷಿತಂ ತಾಸಾಂ ಗಣಯಾಮಾಸ ಜಾನಕೀ ।</p>
<p class="Shlok">ತರ್ಜಿತಂ ಚ ತದಾ ತಾಸಾಂ ಸೀತಾಂ ಪ್ರಾಪ್ಯ ನಿರರ್ಥಕಮ್ ॥</p>
<p class="Text">ಅವರ ಮಾತುಗಳನ್ನು ಸೀತೆಯು ಹುಲ್ಲುಕಡ್ಡಿಯಂತೆ ನಿಕೃಷ್ಟವಾಗಿ ಕಂಡಳು. ಅವರ ಗರ್ಜನೆಗಳನ್ನು ಲೆಕ್ಕಿಸಲೇ ಇಲ್ಲ. ಇದರಿಂದ ಅವಳ ಮೇಲೆ ಯಾವ ಪರಿಣಾಮವನ್ನು ಉಂಟುಮಾಡಲಿಲ್ಲ. ॥ 82 ॥</p>
<p class="Shlok-Number" id="toc_marker-64-83">ಶ್ಲೋಕ - 83</p>
<p class="Shlok">ವೃಥಾ ಗರ್ಜಿತನಿಶ್ಚೇಷ್ಟಾ ರಾಕ್ಷಸ್ಯಃ ಪಿಶಿತಾಶನಾಃ ।</p>
<p class="Shlok">ರಾವಣಾಯ ಶಶಂಸುಸ್ತಾಃ ಸೀತಾವ್ಯವಸಿತಂ ಮಹತ್ ॥</p>
<p class="Text">ಹಸಿಮಾಂಸವನ್ನು ಭಕ್ಷಿಸುವ ಆ ರಾಕ್ಷಸಿಯರು ತಮ್ಮ ಗರ್ಜನೆಗಳೆಲ್ಲ ವ್ಯರ್ಥವಾಗಿರುವುದನ್ನು ನೋಡಿ, ಅವರು ಏನೂ ಮಾಡಲಾಗದೆ, ಸೀತಾದೇವಿಯ ಚರ್ಯೆಯನ್ನು ರಾವಣನಿಗೆ ತಿಳಿಸಿದರು. ॥ 83 ॥</p>
<p class="Shlok-Number" id="toc_marker-64-84">ಶ್ಲೋಕ - 84</p>
<p class="Shlok">ತತಸ್ತಾಃ ಸಹಿತಾಃ ಸರ್ವಾ ವಿಹತಾಶಾ ನಿರುದ್ಯಮಾಃ ।</p>
<p class="Shlok">ಪರಿಕ್ಷಿಪ್ಯ ಸಮಂತಾತ್ ತಾಂ ನಿದ್ರಾವಶಮುಪಾಗತಾಃ ॥</p>
<p class="Text">ಬಳಿಕ ಅವರೆಲ್ಲರೂ ಭಗ್ನಮನೋರಥರಾಗಿ ಎಲ್ಲ ಪ್ರಯತ್ನವನ್ನು ನಿಲ್ಲಿಸಿ, ಸೀತೆಯ ಸುತ್ತಲೂ ಸೇರಿ ನಿದ್ರಾವಶರಾದರು. ॥ 84 ॥</p>
<p class="Shlok-Number" id="toc_marker-64-85">ಶ್ಲೋಕ - 85</p>
<p class="Shlok">ತಾಸು ಚೈವ ಪ್ರಸುಪ್ತಾಸು ಸೀತಾ ಭರ್ತೃಹಿತೇ ರತಾ ।</p>
<p class="Shlok">ವಿಲಪ್ಯ ಕರುಣಂ ದೀನಾ ಪ್ರಶುಶೋಚ ಸುದುಃಖಿತಾ ॥</p>
<p class="Text">ಅವರೆಲ್ಲರೂ ಗಾಢನಿದ್ರೆಯಲ್ಲಿದ್ದಾಗ, ಪತಿಯ ಹಿತದಲ್ಲೇ ರತಳಾಗಿದ್ದ, ಅತ್ಯಂತ ದುಃಖಿತೆಯಾಗಿದ್ದ ಸೀತಾದೇವಿಯು, ಕರುಣಾಜನಕವಾದ ರೀತಿಯಲ್ಲಿ ಗೋಳಾಡುತ್ತಾ ಶೋಕಿಸಿದಳು. ॥ 85 ॥</p>
<p class="Shlok-Number" id="toc_marker-64-86">ಶ್ಲೋಕ - 86</p>
<p class="Shlok">ತಾಸಾಂ ಮಧ್ಯಾತ್ ಸಮುತ್ಥಾಯ ತ್ರಿಜಟಾ ವಾಕ್ಯಮಬ್ರವೀತ್ ।</p>
<p class="Shlok">ಆತ್ಮಾನಂ ಖಾದತ ಕ್ಷಿಪ್ರಂ ನ ಸೀತಾ ವಿನಶಿಷ್ಯತಿ ।</p>
<p class="Shlok">ಜನಕಸ್ಯಾತ್ಮಜಾ ಸಾಧ್ವೀ ಸ್ನುಷಾ ದಶರಥಸ್ಯ ಚ ॥</p>
<p class="Text">ಆ ರಾಕ್ಷಸಿಯ ಮಧ್ಯದಲ್ಲಿದ್ದ ತ್ರಿಜಟೆ ಎಂಬುವಳು ಉಳಿದವರೆಲ್ಲರಿಗೂ ಹೀಗೆ ಹೇಳಿದಳು - ರಾಕ್ಷಸಿಯರೇ! ಜನಕರಾಜನ ಮಗಳೂ, ದಶರಥಮಹಾರಾಜರ ಸೊಸೆಯೂ ಆದ ಮಹಾಸಾಥ್ವಿಯಾದ ಸೀತಾದೇವಿಯನ್ನು ಕೊಲ್ಲಲು ಯಾರಿಂದಲೂ ಸಾಧ್ಯವಿಲ್ಲ. ನಿಮ್ಮ ಆಸೆಯನ್ನು ತೀರಿಸಿಕೊಳ್ಳಬೇಕಾದರೆ ನನ್ನನ್ನೇ ನೀವೆಲ್ಲರೂ ತಿಂದುಬಿಡಿರಿ. ॥ 86 ॥</p>
<p class="Shlok-Number" id="toc_marker-64-87">ಶ್ಲೋಕ - 87</p>
<p class="Shlok">ಸ್ವಪ್ನೋ ಹ್ಯದ್ಯ ಮಯಾ ದೃಷ್ಟೋ ದಾರುಣೋ ರೊಮಹರ್ಷಣಃ ।</p>
<p class="Shlok">ರಕ್ಷಸಾಂ ಚ ವಿನಾಶಾಯ ಭರ್ತುರಸ್ಯಾ ಜಯಾಯ ಚ ॥</p>
<p class="Shlok-Number" id="toc_marker-64-88">ಶ್ಲೋಕ - 88</p>
<p class="Shlok">ಅಲಮಸ್ಮಾನ್ ಪರಿತ್ರಾತುಂ ರಾಘವಾದ್ರಾಕ್ಷಸೀಗಣಮ್ ।</p>
<p class="Shlok">ಅಭಿಯಾಚಾಮ ವೈದೇಹೀಮೇತದ್ಧಿ ಮಮ ರೋಚತೇ ॥</p>
<p class="Text">ನಾನು ಈಗತಾನೇ ಭಯಂಕರವೂ, ರೋಮಾಂಚಕರವಾಗಿಯೂ ಇದ್ದ ಸ್ವಪ್ನವೊಂದನ್ನು ಕಂಡೆನು. ಅದು ರಾಕ್ಷಸರ ವಿನಾಶವನ್ನೂ, ಸೀತಾಪತಿಯಾದ ಶ್ರೀರಾಮನಿಗೆ ಜಯವನ್ನೂ ಸೂಚಿಸುತ್ತಿತ್ತು. ಆ ರಾಮನಿಂದ ರಾಕ್ಷಸ ಸ್ತ್ರೀಯರನ್ನು ರಕ್ಷಿಸಲಿಕ್ಕಾಗಿ ಇವಳೇ ಸಮರ್ಥಳು. ಆದ್ದರಿಂದ ನಾವೆಲ್ಲರೂ ಈಕೆಯನ್ನು ಬೇಡಿಕೊಳ್ಳುವುದೇ ಸಮುಚಿತವೆಂದು ನನಗೆ ತೋರುತ್ತದೆ. ॥ 87-88 ॥</p>
<p class="Shlok-Number" id="toc_marker-64-89">ಶ್ಲೋಕ - 89</p>
<p class="Shlok">ಯಸ್ಯಾ ಹ್ಯೇವಂವಿಧಃ ಸ್ವಪ್ನೋ ದುಃಖಿತಾಯಾಃ ಪ್ರದಶ್ಯತೇ ।</p>
<p class="Shlok">ಸಾ ದುಃಖೈರ್ವಿವಿಧೈರ್ಮುಕ್ತಾ ಸುಖಮಾಪ್ನೋತ್ಯನುತ್ತಮಮ್ ॥</p>
<p class="Shlok-Number" id="toc_marker-64-90">ಶ್ಲೋಕ - 90</p>
<p class="Shlok">ಪ್ರಣಿಪಾತಪ್ರಸನ್ನಾ ಹಿ ಮೈಥಿಲೀ ಜನಕಾತ್ಮಜಾ ।</p>
<p class="Shlok">ಅಲಮೇಷಾ ಪರಿತ್ರಾತುಂ ರಾಕ್ಷಸ್ಯೋ ಮಹತೋ ಭಯಾತ್ ॥</p>
<p class="Text">ದುಃಖಿತಳಾದವಳೊಬ್ಬಳ ಸಂಬಂಧವಾಗಿ ಈ ವಿಧವಾದ ಕನಸು ಬಿದ್ದಲ್ಲಿ, ಅವಳು ದುಃಖದಿಂದ ಬಿಡುಗಡೆ ಹೊಂದಿ ಉತ್ತಮವಾದ ಸುಖವನ್ನು ಪಡೆಯುತ್ತಾಳೆ. ನನ್ನ ಅಭಿಪ್ರಾಯದಂತೆ ಕಾಲಿಗೆ ಬೀಳುವುದರಿಂದ ಜನಕನ ಮಗಳಾದ ಸೀತಾದೇವಿಯು ಪ್ರಸನ್ನಳಾಗುವಳು. ಈ ಸಮಯದಲ್ಲಿ ಸೀತೆಯೊಬ್ಬಳೇ ಮಹಾಭಯದಿಂದ ನಮ್ಮನ್ನು ರಕ್ಷಿಸಲು ಸಮರ್ಥಳಾಗಿದ್ದಾಳೆ.॥89-90॥</p>
<p class="Shlok-Number" id="toc_marker-64-91">ಶ್ಲೋಕ - 91</p>
<p class="Shlok">ತತಃ ಸಾ ಹ್ರೀಮತೀ ಬಾಲಾ ಭರ್ತುರ್ವಿಜಯಹರ್ಷಿತಾ ।</p>
<p class="Shlok">ಅವೋಚದ್ಯದಿ ತತ್ತಥ್ಯಂ ಭವೇಯಂ ಶರಣಂ ಹಿ ವಃ ॥</p>
<p class="Text">ಪತಿಗೆ ವಿಜಯವಾಗುವುದೆಂಬ ಕನಸಿನ ವೃತ್ತಾಂತವನ್ನು ತ್ರಿಜಟೆಯಿಂದ ಕೇಳಿದ ಮಾತ್ರದಿಂದ ಹರ್ಷಿತಳಾದ ಸೀತಾದೇವಿಯು ಲಜ್ಜಾನ್ವಿತೆಯಾಗಿ ಹೇಳಿದಳು - ‘‘ನೀನು ಹೇಳುತ್ತಿರುವುದು ನಿಜವಾದರೆ ನಾನು ನಿಮಗೆ ಅಭಯವನ್ನೀಯುವೆನು.’’ ॥ 91 ॥ </p>
<p class="Shlok-Number" id="toc_marker-64-92">ಶ್ಲೋಕ - 92</p>
<p class="Shlok">ತಾಂ ಚಾಹಂ ತಾದೃಶೀಂ ದೃಷ್ಟ್ವಾ ಸೀತಾಯಾ ದಾರುಣಾಂ ದಶಾಮ್ ।</p>
<p class="Shlok">ಚಿಂತಯಾಮಾಸ ವಿಕ್ರಾಂತೋ ನ ಚ ಮೇ ನಿರ್ವೃತಂ ಮನಃ ॥</p>
<p class="Text">ಸೀತಾದೇವಿಯ ಅಂತಹ ಅತಿದಾರುಣವಾದ ಪರಿಸ್ಥಿತಿಯನ್ನು ಕಂಡು ನಾನು ಪರಾಕ್ರಮಶಾಲಿಯಾಗಿದ್ದರೂ, ಹೆಚ್ಚಾಗಿ ದುಃಖಾಕ್ರಾಂತನಾದೆನು. ನಾನಾವಿಧವಾಗಿ ಆಲೋಚಿಸುತ್ತಾ ಇರುವ ನನ್ನ ಮನಸ್ಸಿಗೆ ಶಾಂತಿಯಿರಲಿಲ್ಲ. ॥ 92 ॥</p>
<p class="Shlok-Number" id="toc_marker-64-93">ಶ್ಲೋಕ - 93</p>
<p class="Shlok">ಸಂಭಾಷಣಾರ್ಥಂ ಚ ಮಯಾ ಜಾನಕ್ಯಾಶ್ಚಿಂತಿತೋ ವಿಧಿಃ ।</p>
<p class="Shlok">ಇಕ್ಷ್ಯಾಕೂಣಾಂ ಹಿ ವಂಶಸ್ತು ತತೋ ಮಮ ಪುರಸ್ಕೃತಃ ॥</p>
<p class="Shlok-Number" id="toc_marker-64-94">ಶ್ಲೋಕ - 94</p>
<p class="Shlok">ಶ್ರುತ್ವಾ ತು ಗದಿತಾಂ ವಾಚಂ ರಾಜರ್ಷಿಗಣಪೂಜಿತಾಮ್ ।</p>
<p class="Shlok">ಪ್ರತ್ಯಭಾಷತ ಮಾಂ ದೇವೀ ಬಾಷ್ಪೆಃ ಪಿಹಿತಲೋಚನಾ ॥</p>
<p class="Text"> ಸೀತೆಯೊಡನೆ ಸಂಭಾಷಿಸುವ ಸಲುವಾಗಿ ನಾನಾವಿಧವಾದ ಮಾರ್ಗಗಳನ್ನು ಯೋಚಿಸಿದೆನು. ಅನಂತರ ನಾನು ಇಕ್ಷ್ವಾಕುವಂಶದರಸರ ಮಹಿಮೆಯನ್ನು ವರ್ಣಿಸತೊಡಗಿದೆನು. ರಾಜರ್ಷಿಗಳ ಪರಂಪರೆಯನ್ನು ಹಾಡಿದುದನ್ನು ಕೇಳಿದ ಸೀತಾದೇವಿಯು ಕಣ್ಣುಗಳಿಂದ ಕಣ್ಣೀರಸುರಿಸುತ್ತಾ ನನ್ನನ್ನು ಇಂತು ಪ್ರಶ್ನಿಸಿದಳು. ॥ 93-94 ॥</p>
<p class="Shlok-Number" id="toc_marker-64-95">ಶ್ಲೋಕ - 95</p>
<p class="Shlok">ಕಸ್ತ್ವಂ ಕೇನ ಕಥಂ ಚೇಹ ಪ್ರಾಪ್ತೋ ವಾನರಪುಂಗವ ॥</p>
<p class="Shlok-Number" id="toc_marker-64-96">ಶ್ಲೋಕ - 96</p>
<p class="Shlok">ಕಾ ಚ ರಾಮೇಣ ತೇ ಪ್ರೀತಿಸ್ತನ್ಮೇ ಶಂಸಿತುಮರ್ಹಸಿ ।</p>
<p class="Shlok">ತಸ್ಯಾಸ್ತದ್ವಚನಂ ಶ್ರುತ್ವಾ ಹ್ಯಹಮಪ್ಯಬ್ರವಂ ವಚಃ ॥</p>
<p class="Text">‘‘ವಾನರ ಶ್ರೇಷ್ಠನೇ! ನೀನು ಯಾರು? ಯಾರು ನಿನ್ನನ್ನು ಇಲ್ಲಿಗೆ ಕಳಿಸಿದವರು? ಇಲ್ಲಿಗೆ ಹೇಗೆ ಬಂದೆ? ಶ್ರೀರಾಮನ ವಿಷಯದಲ್ಲಿ ನಿನಗಿರುವ ಪ್ರೀತಿಯು ಎಂತಹುದು? ಈ ಎಲ್ಲ ವಿಷಯಗಳನ್ನು ವಿವರಿಸಿ ಹೇಳು.’’ ಸೀತಾದೇವಿಯು ಹೀಗೆ ಹೇಳಿದ ಮಾತನ್ನು ಕೇಳಿ ನಾನು ಇಂತೀಪರಿಯಲ್ಲಿ ಉತ್ತರಿಸಿದೆ -</p>
<p class="Shlok-Number" id="toc_marker-64-97">ಶ್ಲೋಕ - 97</p>
<p class="Shlok">ದೇವಿ ರಾಮಸ್ಯ ಭರ್ತುಸ್ತೇ ಸಹಾಯೋ ಭೀಮವಿಕ್ರಮಃ ।</p>
<p class="Shlok">ಸುಗ್ರೀವೋ ನಾಮ ವಿಕ್ರಾಂತೋ ವಾನರೇಂದ್ರೋ ಮಹಾಬಲಃ ॥</p>
<p class="Text">‘‘ದೇವೀ! ಸುಗ್ರೀವನು ವಾನರರಿಗೆ ಪ್ರಭುವು. ನಿನ್ನ ಪತಿಯಾದ ಶ್ರೀರಾಮನಿಗೆ ಸಹಾಯಕನು. ಅವನು ಮಹಾ ಬಲಪರಾಕ್ರಮ ಸಂಪನ್ನನು. ॥ 97 ॥</p>
<p class="Shlok-Number" id="toc_marker-64-98">ಶ್ಲೋಕ - 98</p>
<p class="Shlok">ತಸ್ಯ ಮಾಂ ವಿದ್ಧಿ ಭೃತ್ಯಂ ತ್ವಂ ಹನುಮಂತಮಿಹಾಗತಮ್ ।</p>
<p class="Shlok">ಭರ್ತ್ರಾಹಂ ಪ್ರೇಶಿತಸ್ತುಭ್ಯಂ ರಾಮೇಣಾಕ್ಲಿಷ್ಟಕರ್ಮಣಾ ॥</p>
<p class="Text">ನಾನು ಆ ಸುಗ್ರೀವನಿಗೆ ಸಚಿವನು. ನನ್ನನ್ನು ಹನುಮಂತನೆಂದು ಕರೆಯುವರು. ಅಸಹಾಯ ಶೂರನೂ, ನಿನಗೆ ಪತಿಯೂ ಆದ ಶ್ರೀರಾಮಚಂದ್ರಪ್ರಭುವು ನಿನ್ನನ್ನು ಹುಡುಕಲು ಕಳಿಸಿದ್ದರಿಂದ ನಾನು ಇಲ್ಲಿಗೆ ಬಂದಿರುವೆನು. ॥ 98 ॥</p>
<p class="Shlok-Number" id="toc_marker-64-99">ಶ್ಲೋಕ - 99</p>
<p class="Shlok">ಇದಂ ಚ ಪುರುಷವ್ಯಾಘ್ರಃ ಶ್ರೀಮಾನ್ ದಾಶರಥಿಃ ಸ್ವಯಮ್ । </p>
<p class="Shlok">ಅಂಗುಲೀಯಮಭಿಜ್ಞಾನಮದಾತ್ತುಭ್ಯಂ ಯಶಸ್ವಿನಿ ॥</p>
<p class="Text">ಪೂಜ್ಯಳೇ! ಪುರುಷಶ್ರೇಷ್ಠನೂ, ಸರ್ವಗುಣಸಂಪನ್ನನೂ, ದಾಶರಥಿಯೂ ಆದ ಶ್ರೀರಾಮನು ಗುರುತಿಗಾಗಿ ಈ ಮುದ್ರೆಯುಂಗುರವನ್ನು ನಿನಗಾಗಿ ಸ್ವತಃ ಕೊಟ್ಟಿರುವನು. ಇದನ್ನು ಸ್ವೀಕರಿಸು. ॥ 99 ॥</p>
<p class="Shlok-Number" id="toc_marker-64-100">ಶ್ಲೋಕ - 100</p>
<p class="Shlok">ತದಿಚ್ಛಾಮಿ ತ್ವಯಾಜ್ಞಪ್ತಂ ದೇವಿ ಕಿಂ ಕರವಾಣ್ಯಹಮ್ ।</p>
<p class="Shlok">ರಾಮಲಕ್ಷಘ್ಮಿಣಯೋಃ ಪಾರ್ಶ್ಚಂ ನಯಾಮಿ ತ್ವಾಂ ಕಿಮುತ್ತರಮ್ ॥</p>
<p class="Text">ನಾನೇನು ಮಾಡಬೇಕೋ ಎಂಬುದನ್ನು ಆಜ್ಞಾಪಿಸು. ರಾಮ-ಲಕ್ಷ್ಮಣರ ಸನ್ನಿಧಿಗೆ ನಿನ್ನನ್ನು ಕೊಂಡುಹೋಗಲೇ? ನಿನ್ನ ಅಪ್ಪಣೆಯಾಗಲಿ.’’ ॥ 100 ॥ </p>
<p class="Shlok-Number" id="toc_marker-64-101">ಶ್ಲೋಕ - 101</p>
<p class="Shlok">ಏತಚ್ಛ್ರುತ್ವಾ ವಿದಿತ್ವಾ ಚ ಸೀತಾ ಜನಕನಂದಿನೀ ।</p>
<p class="Shlok">ಆಹ ರಾವಣಮುತ್ಸಾದ್ಯ ರಾಘವೋ ಮಾಂ ನಯತ್ವಿತಿ ॥</p>
<p class="Text">ಅಮ್ಮಾ! ಜನಕನಂದಿನಿಯಾದ ಸೀತಾದೇವಿಯು ನನ್ನ ಮಾತುಗಳನ್ನು ಕೇಳಿ, ವಿಷಯವನ್ನು ಗ್ರಹಿಸಿ, ‘‘ರಾಘವನು ರಾವಣನನ್ನು ಸಂಹರಿಸಿ ನನ್ನನ್ನು ಕರೆದೊಯ್ಯುವುದೇ ಯುಕ್ತವು’’ ಎಂದು ಹೇಳಿದಳು. ॥ 101 ॥</p>
<p class="Shlok-Number" id="toc_marker-64-102">ಶ್ಲೋಕ - 102</p>
<p class="Shlok">ಪ್ರಣಮ್ಯ ಶಿರಸಾ ದೇವೀಮಹಮಾರ್ಯಾಮನಿಂದಿತಾಮ್ ।</p>
<p class="Shlok">ರಾಘವಸ್ಯ ಮನೋಹ್ಲಾದಮಭಿಜ್ಞಾನಮಯಾಚಿಷಮ್ ॥</p>
<p class="Text">ಆಗ ನಾನು ಪೂಜ್ಯಳಾದ ಸೀತಾದೇವಿಗೆ ಸಾಷ್ಟಾಂಗ ನಮಸ್ಕಾರಗೈದು, ಶ್ರೀರಾಮನ ಮನಸ್ಸಿಗೆ ಆಹ್ಲಾದವನ್ನುಂಟುಮಾಡುವ ಗುರುತೊಂದನ್ನು ಕೊಡುವಂತೆ ಪ್ರಾರ್ಥಿಸಿದೆನು. ॥ 102 ॥</p>
<p class="Shlok-Number" id="toc_marker-64-103">ಶ್ಲೋಕ - 103</p>
<p class="Shlok">ಅಥ ಮಾಮಬ್ರವೀತ್ ಸೀತಾ ಗೃಹ್ಯತಾಮಯಮುತ್ತಮಃ ।</p>
<p class="Shlok">ಮಣಿರ್ಯೇನ ಮಹಾಬಾಹೂ ರಾಮಸ್ತ್ವಾಂ ಬಹು ಮನ್ಯತೇ ॥</p>
<p class="Text">ನನ್ನ ಪ್ರಾರ್ಥನೆಯನ್ನು ಮನ್ನಿಸಿ ಸೀತಾದೇವಿಯು - ‘‘ಸರ್ವೋತ್ಕೃಷ್ಟವಾದ ಈ ಚೂಡಾಮಣಿಯನ್ನು ತೆಗೆದುಕೋ. ಇದನ್ನು ನೋಡಿ ಆಜಾನುಬಾಹುವಾದ ಶ್ರೀರಾಮನು ನಿನ್ನನ್ನು ಬಹುವಾಗಿ ಮೆಚ್ಚಿಕೊಳ್ಳುವನು’’ ಎಂದು ನನಗೆ ಹೇಳಿದಳು. ॥ 103 ॥</p>
<p class="Shlok-Number" id="toc_marker-64-104">ಶ್ಲೋಕ - 104</p>
<p class="Shlok">ಇತ್ಯುಕ್ತ್ವಾ ತು ವರಾರೋಹಾ ಮಣಿಪ್ರವರಮದ್ಭುತಮ್ ।</p>
<p class="Shlok">ಪ್ರಾಯಚ್ಛತ್ ಪರಮೋದ್ವಿಗ್ನಾ ವಾಚಾ ಮಾಂ ಸಂದಿದೇಶ ಹ ॥</p>
<p class="Text">ಹೀಗೆ ಹೇಳಿ ಸೌಂದರ್ಯರಾಶಿಯಾದ ಸೀತಾದೇವಿಯು ಅತ್ಯಾಶ್ಚರ್ಯಕರವಾದ ಚೂಡಾಮಣಿಯನ್ನು ನನಗೆ ಕೊಟ್ಟಳು. ರಕ್ಕಸಿಯರ ಭಯದಿಂದ ಉದ್ವಿಗ್ನಳಾಗಿ ಶ್ರೀರಾಮನಿಗೆ ಮಾತ್ರವೇ ತಿಳಿದಿದ್ದ ಅನೇಕ ವಿಷಯಗಳನ್ನು ನನ್ನೊಡನೆ ಹೇಳಿದಳು. ॥ 104 ॥</p>
<p class="Shlok-Number" id="toc_marker-64-105">ಶ್ಲೋಕ - 105</p>
<p class="Shlok">ತತಸ್ತಸ್ಯೈ ಪ್ರಣಮ್ಯಾಹಂ ರಾಜಪುತ್ರೈ ಸಮಾಹಿತಃ ।</p>
<p class="Shlok">ಪ್ರದಕ್ಷಿಣಂ ಪರಿಕ್ರಾಮನ್ನಿಹಾಭ್ಯುದ್ಗತಮಾನಸಃ ॥</p>
<p class="Text">ಬಳಿಕ ನಾನು ಸಮಾಧಾನ ಚಿತ್ತನಾಗಿ ಜನಕನ ಪುತ್ರಿಯಾದ ಸೀತಾದೇವಿಗೆ ಪ್ರದಕ್ಷಿಣೆ ನಮಸ್ಕಾರ ಮಾಡಿ ಇಲ್ಲಿಗೆ ಹಿಂದಿರುಗಿ ಬರಲು ಸಿದ್ಧನಾದೆನು. ॥ 105 ॥</p>
<p class="Shlok-Number" id="toc_marker-64-106">ಶ್ಲೋಕ - 106</p>
<p class="Shlok">ಉಕ್ತೋಹಂ ಪುನರೇವೇದಂ ನಿಶ್ಚಿತ್ಯ ಮನಸಾ ತಯಾ ।</p>
<p class="Shlok">ಹನುಮನ್ ಮಮ ವೃತ್ತಾಂತಂ ವಕ್ತುಮರ್ಹಸಿ ರಾಘವೇ ॥</p>
<p class="Text">ಆಗ ಸೀತಾದೇವಿಯು ಚೆನ್ನಾಗಿ ಆಲೋಚಿಸಿ ಪುನಃ ನನ್ನ ಬಳಿ ಇಂತೆಂದಳು - ‘‘ಎಲೈ ಮಾರುತೀ! ಇಲ್ಲಿ ನಾನು ಸಂಕಟ ಪರಿಸ್ಥಿತಿಯಲ್ಲಿರುವುದನ್ನು ರಾಘವನಿಗೆ ಹೇಳು. ॥ 106 ॥</p>
<p class="Shlok-Number" id="toc_marker-64-107">ಶ್ಲೋಕ - 107</p>
<p class="Shlok">ಯಥಾ ಶ್ರುತ್ವೈವ ನ ಚಿರಾತ್ತಾವುಭೌ ರಾಮಲಕ್ಷ್ಮಣೌ ।</p>
<p class="Shlok">ಸುಗ್ರೀವಸಹಿತೌ ವೀರಾಪುಪೇಯಾತಾಂ ತಥಾ ಕುರು ॥</p>
<p class="Shlok-Number" id="toc_marker-64-108">ಶ್ಲೋಕ - 108</p>
<p class="Shlok">ಯದ್ಯನ್ಯಥಾ ಭವೇದೇತದ್ದೌ ಮಾಸೌ ಜೀವಿತಂ ಮಮ ।</p>
<p class="Shlok">ನ ಮಾಂ ದ್ರಕ್ಷ್ಯತಿ ಕಾಕುತ್ಸ್ಥೋ ಮ್ರಿಯೇ ಸಾಹಮನಾಥವತ್ ॥</p>
<p class="Text">ಮಹಾವೀರನಾದ ರಾಮ-ಲಕ್ಷ್ಮಣರಿಬ್ಬರೂ ಸುಗ್ರೀವನಿಂದೊಡಗೊಂಡು ಬಹುಬೇಗನೇ ಇಲ್ಲಿಗೆ ಬರುವಂತೆ ಮಾಡು. ನಾನು ಇನ್ನು ಎರಡು ತಿಂಗಳು ಮಾತ್ರ ಬದುಕಿರುವೆನು. ಅದು ಕಳೆದ ಬಳಿಕ ಶ್ರೀರಾಮನು ಇಲ್ಲಿಗೆ ಬಂದರೂ ನನ್ನನ್ನು ನೋಡಲಾರನು. ನಾನು ಈ ರಾಕ್ಷಸರ ಮಧ್ಯೆ ಅನಾಥೆಯಂತೆ ಪ್ರಾಣತ್ಯಾಗ ಮಾಡುವೆನು.’’ ॥ 107-108 ॥</p>
<p class="Shlok-Number" id="toc_marker-64-109">ಶ್ಲೋಕ - 109</p>
<p class="Shlok">ತಚ್ಛ್ರುತ್ವಾ ಕರುಣಂ ವಾಕ್ಯಂ ಕ್ರೋಧೋ ಮಾಮಭ್ಯವರ್ತತ ।</p>
<p class="Shlok">ಉತ್ತರಂ ಚ ಮಯಾ ದೃಷ್ಟಂ ಕಾರ್ಯಶೇಷಮನಂತರಮ್ ॥</p>
<p class="Text">ವಾನರರೇ! ಸೀತಾದೇವಿಯ ದೈನ್ಯಪೂರ್ಣ ವಚನಗಳನ್ನು ಕೇಳಿ, ರಾವಣನ ವಿಷಯದಲ್ಲಿ ತಡೆಯಲಾರದ ಕೋಪವು ಬಂತು. ಇನ್ನು ಮಾಡಬೇಕಾದ ಕಾರ್ಯದ ಬಗ್ಗೆ ಆಲೋಚಿಸಿದೆನು. ॥ 109 ॥</p>
<p class="Shlok-Number" id="toc_marker-64-110">ಶ್ಲೋಕ - 110</p>
<p class="Shlok">ತತೋವರ್ಧತ ಮೇ ಕಾಯಸ್ತದಾ ಪರ್ವತಸಂನಿಭಃ ।</p>
<p class="Shlok">ಯುದ್ಧಕಾಂಕ್ಷೀ ವನಂ ತಚ್ಚ ವಿನಾಶಯಿತುಮಾರಭೇ ॥</p>
<p class="Text">ಬಳಿಕ ನನ್ನ ಶರೀರವನ್ನು ಪರ್ವತೋಪಮವಾಗಿ ಬೆಳೆಸಿದನು. ರಾಕ್ಷಸರೊಡನೆ ಯುದ್ಧ ಮಾಡಬೇಕೆಂಬ ಇಚ್ಛೆಯಿಂದ ಆ ವನವನ್ನು ಧ್ವಂಸಗೊಳಿಸ ತೊಡಗಿದೆನು. ॥ 110 ॥</p>
<p class="Shlok-Number" id="toc_marker-64-111">ಶ್ಲೋಕ - 111</p>
<p class="Shlok">ತದ್ಭಗ್ನಂ ವನಷಂಡಂ ತು ಭ್ರಾಂತತ್ರಸ್ತಮೃಗದ್ವಿಜಮ್ ।</p>
<p class="Shlok">ಪ್ರತಿಬುದ್ಧಾ ನಿರೀಕ್ಷಂತೇ ರಾಕ್ಷಸ್ಯೋ ವಿಕೃತಾನನಾಃ ॥</p>
<p class="Text">ಕ್ಷಣಮಾತ್ರದಲ್ಲಿ ಆ ವನಪ್ರದೇಶವು ಭಗ್ನವಾಯಿತು. ಮೃಗ-ಪಕ್ಷಿಗಳೂ ಆಕ್ರಾಂತರಾಗಿ ಅರಚುತ್ತಿದ್ದವು. ವಿಕಾರವಾದ ಮುಖವುಳ್ಳ ರಾಕ್ಷಸಿಯರು ಎಚ್ಚರಗೊಂಡು ದುರುಗಟ್ಟಿ ನೋಡುತ್ತಿದ್ದರು. ॥ 111 ॥</p>
<p class="Shlok-Number" id="toc_marker-64-112">ಶ್ಲೋಕ - 112</p>
<p class="Shlok">ಮಾಂ ಚ ದೃಷ್ಟ್ವಾ ವನೇ ತಸ್ಮಿನ್ ಸಮಾಗಮ್ಯ ತತಸ್ತತಃ ।</p>
<p class="Shlok">ತಾಃ ಸಮಭ್ಯಾಗತಾಃ ಕ್ಷಿಪ್ರಂ ರಾವಣಾಯಾಚಚಕ್ಷಿರೇ ॥</p>
<p class="Text">ಆ ವನದಲ್ಲಿ ಅಲ್ಲಲ್ಲಿದ್ದ ರಾಕ್ಷಸಿಯರು ಗುಂಪಾಗಿ ಸೇರಿ, ಗಾಬರಿಯಿಂದ ನನ್ನನ್ನೂ, ಧ್ವಂಸವಾದ ವನವನ್ನೂ ನೋಡಿ, ಒಡನೆಯೇ ರಾವಣನಲ್ಲಿಗೆ ಹೋಗಿ ದೂರಿತ್ತರು. ॥ 112 ॥</p>
<p class="Shlok-Number" id="toc_marker-64-113">ಶ್ಲೋಕ - 113</p>
<p class="Shlok">ರಾಜನ್ ವನಮಿದಂ ದುರ್ಗಂ ತವ ಭಗ್ನಂ ದುರಾತ್ಮನಾ ।</p>
<p class="Shlok">ವಾನರೇಣ ಹ್ಯವಿಜ್ಞಾಯ ತವ ವೀರ್ಯಂ ಮಹಾಬಲ ॥</p>
<p class="Text">ಓ ಮಹಾಬಲಶಾಲಿಯಾದ ಮಹಾರಾಜಾ! ನಿನ್ನ ಬಲ ಪರಾಕ್ರಮವನ್ನು ಅರಿಯದ ದುರಾತ್ಮನಾದ ವಾನರರೊಬ್ಬನು ದುರ್ಗಮವಾಗಿದ್ದ ನಿನ್ನ ಅಶೋಕವನವನ್ನು ಹಾಳುಮಾಡಿಬಿಟ್ಟಿದ್ದಾನೆ. ॥ 113 ॥</p>
<p class="Shlok-Number" id="toc_marker-64-114">ಶ್ಲೋಕ - 114</p>
<p class="Shlok">ದುರ್ಬುದ್ದೇಸ್ತಸ್ಯ ರಾಜೇಂದ್ರ ತವ ವಿಪ್ರಿಯಕಾರಿಣಃ ।</p>
<p class="Shlok">ವಧಮಾಜ್ಞಾಪಯ ಕ್ಷಿಪ್ರಂ ಯಥಾಸೌ ವಿಲಯಂ ವ್ರಜೇತ್ ॥</p>
<p class="Text">ರಾಜೇಂದ್ರಾ! ನಿಶ್ಚಯವಾಗಿಯೂ ನಿನಗೆ ಅಪಕಾರ ಮಾಡುತ್ತಿರುವ ಆ ದುರ್ಬುದ್ಧಿಯ ವಾನರನನ್ನು ವಧಿಸಲು ಆಜ್ಞೆಯನ್ನು ಕೊಡು. ಅವನು ಜೀವ ಸಹಿತ ಮರಳಿ ಹೋಗಬಾರದು. ॥ 114 ॥</p>
<p class="Shlok-Number" id="toc_marker-64-115">ಶ್ಲೋಕ - 115</p>
<p class="Shlok">ತಚ್ಛ್ರುತ್ವಾ ರಾಕ್ಷಸೇಂದ್ರೇಣ ವಿಸೃಷ್ಟಾ ಭೃಶದುರ್ಜಯಾಃ ।</p>
<p class="Shlok">ರಾಕ್ಷಸಾಃ ಕಿಂಕರಾ ನಾಮ ರಾವಣಸ್ಯ ಮನೋನುಗಾಃ ॥</p>
<p class="Text">ವನವಿಧ್ವಂಸ ವಾರ್ತೆಯನ್ನು ಕೇಳುತ್ತಲೇ ರಾವಣೇಶ್ವರನು ಅತ್ಯಂತ ದುರ್ಜಯರೆನಿಸಿದ್ದ, ತನ್ನ ಮನಸ್ಸಿಗೆ ಅನುಗುಣವಾಗಿ ನಡೆದು ಕೊಳ್ಳುತ್ತಿದ್ದ, ಕಿಂಕರರೆಂಬ ರಾಕ್ಷಸರನ್ನು ನನ್ನ ಬಳಿಗೆ ಯುದ್ಧಕ್ಕಾಗಿ ಕಳಿಸಿಕೊಟ್ಟನು. ॥ 115 ॥</p>
<p class="Shlok-Number" id="toc_marker-64-116">ಶ್ಲೋಕ - 116</p>
<p class="Shlok">ತೇಷಾಮಶೀತಿಸಾಹಸ್ರಂ ಶೂಲಮುದ್ಗರಪಾಣಿನಾಮ್ ।</p>
<p class="Shlok">ಮಯಾ ತಸ್ಮಿನ್ ವನೋದ್ದೇಶೇ ಪರಿಘೇಣ ನಿಷೂದಿತಮ್ ॥</p>
<p class="Text">ಶೂಲ, ಮುದ್ಗರಗಳೇ ಮುಂತಾದ ಆಯುಧಗಳನ್ನು ಹಿಡಿದಿದ್ದ ಆ ಎಂಭತ್ತು ಸಾವಿರ ಕಿಂಕರ ರಾಕ್ಷಸರು ಆ ವನಪ್ರದೇಶಕ್ಕೆ ಬಂದರು. ಅವರೆಲ್ಲರನ್ನೂ ನಾನು ಲಾಳಮಂಡಿಗೆಯಿಂದಲೇ ಸಂಹರಿಸಿದೆನು. ॥ 116 ॥</p>
<p class="Shlok-Number" id="toc_marker-64-117">ಶ್ಲೋಕ - 117</p>
<p class="Shlok">ತೇಷಾಂ ತು ಹತಶೇಷಾ ಯೇ ತೇ ಗತ್ವಾ ಲಘುವಿಕ್ರಮಾಃ ।</p>
<p class="Shlok">ನಿಹತಂ ಚ ಮಹತ್ ಸೈನ್ಯಂ ರಾವಣಾಯಾಚಚಕ್ಷಿರೇ ॥</p>
<p class="Text">ಅವರಲ್ಲಿ ಅಳಿದುಳಿದಿದ್ದ ಅಲ್ಪಬಲರಾದ ಕೆಲವು ರಾಕ್ಷಸರು ರಾವಣನ ಬಳಿಗೆ ಓಡಿಹೋಗಿ ನಮ್ಮ ಮಹಾ ಸೈನ್ಯವೆಲ್ಲವೂ ಮಣ್ಣುಗೂಡಿಹೋಯಿತು ಎಂದು ಅವನಲ್ಲಿ ಮೊರೆಯಿಟ್ಟರು. ॥ 117 ॥</p>
<p class="Shlok-Number" id="toc_marker-64-118">ಶ್ಲೋಕ - 118</p>
<p class="Shlok">ತತೋ ಮೇ ಬುದ್ಧಿ ರುತ್ಪನ್ನಾ ಚೈತ್ಯಪ್ರಾಸಾದಮಾಕ್ರಮಮ್ ।</p>
<p class="Shlok">ತತ್ರಸ್ಥಾನ್ ರಾಕ್ಷಸಾನ್ ಹತ್ವಾ ಶತಂ ಸ್ತಂಭೇನ ವೈ ಪುನಃ ।</p>
<p class="Shlok">ಲಲಾಮಭೂತೋ ಲಂಕಾಯಾಃ ಸ ಚ ವಿಧ್ವಂಸಿತೋ ಮಯಾ ॥</p>
<p class="Text">ಅನಂತರ ಅಲ್ಲೇ ಇದ್ದ ಉತ್ತಮವಾದೊಂದು ಚೈತ್ಯ ಪ್ರಾಸಾದವನ್ನು ವಿನಾಶಗೊಳಿಸಲು ನನಗೆ ಮನಸ್ಸಾಯಿತು. ಆ ಚೈತ್ಯ ಪ್ರಾಸಾದವನ್ನು ಕಾಯುತ್ತಿದ್ದ ನೂರಾರು ರಾಕ್ಷಸರನ್ನು ಅದರ ಒಂದು ವಜ್ರಕಂಬದಿಂದಲೇ ಕೊಂದುಬಿಟ್ಟೆನು. ಲಂಕಾನಗರಕ್ಕೆ ತಿಲಕಪ್ರಾಯವಾದ ಆ ಚೈತ್ಯಪ್ರಾಸಾದವನ್ನು ಕ್ಷಣಮಾತ್ರದಲ್ಲಿ ಪೂರ್ತಿಯಾಗಿ ಧ್ವಂಸಮಾಡಿದೆನು. ॥ 118 ॥</p>
<p class="Shlok-Number" id="toc_marker-64-119">ಶ್ಲೋಕ - 119</p>
<p class="Shlok">ತತಃ ಪ್ರಹಸ್ತಸ್ಯ ಸುತಂ ಜಂಬುಮಾಲಿನಮಾದಿಶತ್ ।</p>
<p class="Shlok">ರಾಕ್ಷಸೈರ್ಬಹುಭಿಃ ಸಾರ್ಧಂ ಘೋರರೂಪೈರ್ಭಯಾನಕೈಃ ॥</p>
<p class="Text">ಬಳಿಕ ರಾವಣನು ಘೋರರೂಪದಿಂದ ಭಯವನ್ನುಂಟು ಮಾಡುವ ಅನೇಕ ರಾಕ್ಷಸರೊಡನೆ ಪ್ರಹಸ್ತನ ಮಗನಾದ ಜಂಬುಮಾಲಿಯನ್ನು ನನ್ನೊಡನೆ ಯುದ್ಧಕ್ಕಾಗಿ ಕಳಿಸಿದನು. ॥ 119 ॥</p>
<p class="Shlok-Number" id="toc_marker-64-120">ಶ್ಲೋಕ - 120</p>
<p class="Shlok">ತಮಹಂ ಬಲಸಂಪನ್ನಂ ರಾಕ್ಷಸಂ ರಣಕೋವಿದಮ್ ।</p>
<p class="Shlok">ಪರಿಘೇಣಾತಿಘೋರೇಣ ಸೂದಯಾಮಿ ಸಹಾನುಗಮ್ ॥</p>
<p class="Text">ಮಹಾಬಲಶಾಲಿಯೂ, ರಣಕೋವಿದನೂ ಆದ ಆ ಜಂಬುಮಾಲಿಯನ್ನೂ ಅವನ ಅನುಯಾಯಿಗಳ ಸಹಿತ ಭಯಂಕರವಾದ ಪರಿಘದಿಂದಲೇ ಸಂಹರಿಸಿಬಿಟ್ಟೆನು. ॥ 120 ॥</p>
<p class="Shlok-Number" id="toc_marker-64-121">ಶ್ಲೋಕ - 121</p>
<p class="Shlok">ತಚ್ಛ್ರುತ್ವಾ ರಾಕ್ಷಸೇಂದ್ರಸ್ತು ಮಂತ್ರಿಪುತ್ರಾನ್ ಮಹಾಬಲಾನ್ ॥</p>
<p class="Shlok-Number" id="toc_marker-64-122">ಶ್ಲೋಕ - 122</p>
<p class="Shlok">ಪದಾತಿಬಲಸಂಪನ್ನಾನ್ ಪ್ರೇಷಯಾಮಾಸ ರಾವಣಃ ।</p>
<p class="Shlok">ಪರಿಘೇಣೈವ ತಾನ್ ಸರ್ವಾನ್ನಯಾಮಿ ಯಮಸಾದನಮ್ ॥</p>
<p class="Text">ಪ್ರಹಸ್ತನ ಮಗ ಜಂಬುಮಾಲಿಯು ಹತನಾದನೆಂಬ ವಾರ್ತೆಯನ್ನು ಕೇಳಿ ರಾವಣನು ಮಹಾಬಲಶಾಲಿಗಳಾದ ಮಂತ್ರಿಪುತ್ರರನ್ನು, ಪದಾತಿ ಸೈನ್ಯದೊಂದಿಗೆ ಬೇಗನೇ ಯುದ್ಧಮಾಡಲು ಕಳಿಸಿದನು. ಅವರೆಲ್ಲರನ್ನೂ ಕ್ಷಣಮಾತ್ರದಲ್ಲಿ ನಾನು ಪರಿಘದಿಂದ ಪ್ರಹರಿಸಿ ಯಮನಾಲಯಕ್ಕೆ ಅಟ್ಟಿದೆನು. ॥ 121-122 ॥</p>
<p class="Shlok-Number" id="toc_marker-64-123">ಶ್ಲೋಕ - 123</p>
<p class="Shlok">ಮಂತ್ರಿಪುತ್ರಾನ್ ಹತಾನ್ ಶ್ರುತ್ವಾ ಸಮರೇ ಲಘುವಿಕ್ರಮಾನ್ ।</p>
<p class="Shlok">ಪಂಚ ಸೇನಾಗ್ರಗಾನ್ ಶೂರಾನ್ ಪ್ರೇಷಯಾಮಾಸ ರಾವಣಃ ॥</p>
<p class="Text">ಮಹಾಪರಾಕ್ರಮಿಗಳಾದ ಮಂತ್ರಿಪುತ್ರರು ರಣರಂಗದಲ್ಲಿ ಮಡಿದ ವಾರ್ತೆಯನ್ನು ಕೇಳಿದ ರಾವಣನು ಮಹಾಶೂರರಾದ ಐವರು ಸೇನಾಪತಿಗಳನ್ನು ಚತುರಂಗ ಸೈನ್ಯದೊಂದಿಗೆ ಕಳಿಸಿದನು. ॥ 123 ॥</p>
<p class="Shlok-Number" id="toc_marker-64-124">ಶ್ಲೋಕ - 124</p>
<p class="Shlok">ತಾನಹಂ ಸಹಸೈನ್ಯಾನ್ ವೈ ಸರ್ವಾನೇವಾಭ್ಯಸೂದಯಮ್ ।</p>
<p class="Shlok">ತತಃ ಪುನರ್ದಶಗ್ರೀವಃ ಪುತ್ರಮಕ್ಷಂ ಮಹಾಬಲಮ್ ।</p>
<p class="Shlok">ಬಹುಭೀ ರಾಕ್ಷಸೈಃ ಸಾರ್ಧಂ ಪ್ರೇಷಯಾಮಾಸ ರಾವಣಃ ॥</p>
<p class="Text">ನಾನು ಆ ಸೇನಾನಾಯಕರನ್ನೂ, ಅವರೊಡನೆ ಬಂದಿದ್ದ ಸೈನ್ಯವನ್ನೂ ಕ್ಷಣಾರ್ಧದಲ್ಲಿ ಮಣ್ಣುಗೂಡಿಸಿದೆನು. ಬಳಿಕ ರಾವಣನು-ಮಹಾಪರಾಕ್ರಮಶಾಲಿಯಾದ ತನ್ನ ಮಗನಾದ ಅಕ್ಷಕುಮಾರನನ್ನು ಅನೇಕ ರಾಕ್ಷಸರೊಡನೆ ಯುದ್ಧಕ್ಕಾಗಿ ಕಳಿಸಿದನು. ॥ 124 ॥</p>
<p class="Shlok-Number" id="toc_marker-64-125">ಶ್ಲೋಕ - 125</p>
<p class="Shlok">ತಂ ತು ಮಂದೋದರೀಪುತ್ರಂ ಕುಮಾರಂ ರಣಪಂಡಿತಮ್ ॥</p>
<p class="Shlok-Number" id="toc_marker-64-126">ಶ್ಲೋಕ - 126</p>
<p class="Shlok">ಸಹಸಾ ಖಂ ಸಮುತ್ಕ್ರಾಂತಂ ಪಾದಯೋಶ್ಚ ಗೃಹೀತವಾನ್ ।</p>
<p class="Shlok">ತಮಾಸೀನಂ ಶತಗುಣಂ ಭ್ರಾಮಯಿತ್ವಾ ವ್ಯಪೇಷಯಮ್ ॥</p>
<p class="Text">ಮಂಡೋದರಿಯ ಸುತನೂ, ರಣಕೋವಿದನೂ ಆದ ಆ ಅಕ್ಷಕುಮಾರನು ಖಡ್ಗವನ್ನು ಧರಿಸಿ ಉತ್ಸಾಹದಿಂದ ಆಕಾಶದ ಕಡೆಗೆ ನೆಗೆದನು. ಕೂಡಲೇ ನಾನು ಅವನ ಎರಡೂ ಕಾಲುಗಳನ್ನು ಹಿಡಿದುಕೊಂಡು ನೂರಾರು ಬಾರಿ ರಭಸದಿಂದ ತಿರುಗಿಸುತ್ತಾ ಅವನನ್ನು ರಾವಣನ ಬಳಿಗೆ ಬೀಸಿ ಎಸೆದೆನು. ಅವನು ನೆಲಕ್ಕೊರಗಿ ಚೂರು-ಚೂರು ಆದನು. ॥ 125- 126 ॥</p>
<p class="Shlok-Number" id="toc_marker-64-127">ಶ್ಲೋಕ - 127</p>
<p class="Shlok">ತಮಕ್ಷಮಾಗತಂ ಭಗ್ನಂ ನಿಶಮ್ಯ ಸ ದಶಾನನಃ ।</p>
<p class="Shlok">ತತ ಇಂದ್ರಜಿತಂ ನಾಮ ದ್ವಿತೀಯಂ ರಾವಣಃ ಸುತಮ್ ।</p>
<p class="Shlok">ವ್ಯಾದಿದೇಶ ಸುಸಂಕ್ರುದ್ಧೋ ಬಲಿನಂ ಯುದ್ಧದುರ್ಮದಮ್ ॥</p>
<p class="Text">ನನ್ನ ಕೈಯಲ್ಲಿ ಅಕ್ಷಕುಮಾರನೂ ಕೂಡ ನಿಧನ ಹೊಂದಿದ ವಾರ್ತೆಯನ್ನು ಕೇಳಿ ಪರಮಕ್ರುದ್ಧನಾಗಿ ದಶಕಂಠನಾದ ರಾವಣನು ಮಹಾಬಲಿಷ್ಠನೂ, ಯುದ್ಧೋನ್ಮತ್ತನೂ ಆದ ‘ಇಂದ್ರಜಿತು’ ಎಂಬ ತನ್ನ ಇನ್ನೊಬ್ಬ ಮಗನನ್ನು ನನ್ನೊಡನೆ ಯುದ್ಧಕ್ಕಾಗಿ ಕಳಿಸಿದನು. ॥ 127 ॥</p>
<p class="Shlok-Number" id="toc_marker-64-128">ಶ್ಲೋಕ - 128</p>
<p class="Shlok">ತಚ್ಛಾಪ್ಯಹಂ ಬಲಂ ಸರ್ವಂ ತಂ ಚ ರಾಕ್ಷಸಪುಂಗವಮ್ ।</p>
<p class="Shlok">ನಷ್ಟೌಜಸಂ ರಣೇ ಕೃತ್ವಾ ಪರಂ ಹರ್ಷಮುಪಾಗಮಮ್ ॥</p>
<p class="Text">ಅವನೊಡನೆ ಬಂದಿದ್ದ ಮಹಾಸೈನ್ಯವನ್ನೂ, ಇಂದ್ರಜಿತುವನ್ನೂ ಯುದ್ಧದಲ್ಲಿ ನಿಸ್ತೇಜಗೊಳಿಸಿ ನಾನು ಅತ್ಯಂತ ಹರ್ಷಿತನಾದೆನು. ॥ 128 ॥</p>
<p class="Shlok-Number" id="toc_marker-64-129">ಶ್ಲೋಕ - 129</p>
<p class="Shlok">ಮಹತಾ ಹಿ ಮಹಾಬಾಹುಃ ಪ್ರತ್ಯಯೇನ ಮಹಾಬಲಃ ॥</p>
<p class="Shlok-Number" id="toc_marker-64-130">ಶ್ಲೋಕ - 130</p>
<p class="Shlok">ಪ್ರೇಷಿತೋ ರಾವಣೇನೈವ ಸಹ ವೀರೈರ್ಮದೋತ್ಕಟೈಃ ।</p>
<p class="Shlok">ಸೋವಿಷಹ್ಯಂ ಹಿ ಮಾಂ ಬುದ್ಧ್ವಾಸ್ವಸೈನ್ಯಂ ಚಾವಮರ್ದಿತಮ್ ॥</p>
<p class="Shlok-Number" id="toc_marker-64-131">ಶ್ಲೋಕ - 131</p>
<p class="Shlok">ಬ್ರಾಹ್ಮೇಣಾಸೇಣ ಸ ತು ಮಾಂ ಪ್ರಾಬಧ್ನಾಚ್ಚಾತಿವೇಗಿತಃ ।</p>
<p class="Shlok">ರಜ್ಜುಭಿಶ್ಚಾಭಿಬಧ್ನಂತಿ ತತೋ ಮಾಂ ತತ್ರ ರಾಕ್ಷಸಾಃ ॥</p>
<p class="Text">ಜಯಿಸಿಯೇ ತೀರುವೆನೆಂಬ ಪರಮ ವಿಶ್ವಾಸದಿಂದ ಮದೋತ್ಕಟರಾದ ರಾಕ್ಷಸ ಸೈನ್ಯದೊಂದಿಗೆ ರಾವಣನಿಂದ ಕಳುಹಲ್ಪಟ್ಟಿದ್ದ, ಮಹಾಬಾಹುವಾದ ಇಂದ್ರಜಿತುವು ತನ್ನ ಸೈನ್ಯವು ಸಂಪೂರ್ಣವಾಗಿ ಭಗ್ನವಾದುದನ್ನು ಕಂಡು, ನಾನು ಅಜೇಯನು ಎಂದು ಅರಿತು, ಅತ್ಯಂತ ಶೀಘ್ರವಾಗಿ ಬ್ರಹ್ಮಾಸ್ತ್ರದಿಂದ ನನ್ನನ್ನು ಬಂಧಿಸಿದನು. ಅವನ ಅನುಚರರಾದ ರಾಕ್ಷಸರು ನನ್ನನ್ನು ಹಗ್ಗದಿಂದ ಕಟ್ಟಿದರು. ॥ 129-131 ॥</p>
<p class="Shlok-Number" id="toc_marker-64-132">ಶ್ಲೋಕ - 132</p>
<p class="Shlok">ರಾವಣಸ್ಯ ಸಮೀಪಂ ಚ ಗೃಹೀತ್ವಾ ಮಾಮುಪಾನಯನ್ ।</p>
<p class="Shlok">ದೃಷ್ಟ್ವಾ ಸಂಭಾಷಿತಶ್ಚಾಹಂ ರಾವಣೇನ ದುರಾತ್ಮನಾ ॥</p>
<p class="Text">ಬಳಿಕ ಅವರು ನನ್ನನ್ನು ರಾವಣನ ಬಳಿಗೆ ಕರಕೊಂಡು ಹೋದರು. ದುಷ್ಟನಾದ ರಾವಣನು ನನ್ನನ್ನು ನೋಡಿ, ನನ್ನೊಡನೆ ಸಂಭಾಷಿಸಿದನು. ॥ 132 ॥ </p>
<p class="Shlok-Number" id="toc_marker-64-133">ಶ್ಲೋಕ - 133</p>
<p class="Shlok">ಪೃಷ್ಟಶ್ಚ ಲಂಕಾಗಮನಂ ರಾಕ್ಷಸಾನಾಂ ಚ ತಂ ವಧಮ್ ।</p>
<p class="Shlok">ತತ್ಸರ್ವಂ ಚ ಮಯಾ ತತ್ರ ಸೀತಾರ್ಥಮಿತಿ ಜಲ್ಪಿತಮ್ ॥</p>
<p class="Shlok-Number" id="toc_marker-64-134">ಶ್ಲೋಕ - 134</p>
<p class="Shlok">ತಸ್ಯಾಸ್ತು ದರ್ಶನಾಕಾಂಕ್ಷೀ ಪ್ರಾಪ್ತಸ್ತ್ವದ್ಭವನಂ ವಿಭೋ ।</p>
<p class="Shlok">ಮಾರುತಸ್ಯೌರಸಃ ಪುತ್ರೋ ವಾನರೋ ಹನುಮಾನಹಮ್ ॥</p>
<p class="Shlok-Number" id="toc_marker-64-135">ಶ್ಲೋಕ - 135</p>
<p class="Shlok">ರಾಮದೂತಂ ಚ ಮಾಂ ವಿದ್ಧಿ ಸುಗ್ರೀವಸಚಿವಂ ಕಪಿಮ್ ।</p>
<p class="Shlok">ಸೋಹಂ ದೂತ್ಯೇನ ರಾಮಸ್ಯ ತ್ವತ್ಸಕಾಶಮಿಹಾಗತಃ ॥</p>
<p class="Text">ರಾವಣನು ನಾನು ಲಂಕೆಗೆ ಬಂದುದರ ಹಾಗೂ ರಾಕ್ಷಸರನ್ನು ಕೊಂದ ಕಾರಣವನ್ನು ಕೇಳಿದನು. ಆಗ ನಾನು ಸೀತಾದೇವಿಯ ನಿಮಿತ್ತದಿಂದ ಬಂದಿರುವೆನು. ಎಲೈ ರಾಜಾ! ಅವಳನ್ನು ದರ್ಶಿಸಲು ಬಂದು ಕ್ರಮವಾಗಿ ನಿನ್ನ ಅರಮನೆಗೂ ಬಂದಿರುವೆನು. ನಾನು ವಾಯುಪುತ್ರನು, ವಾನರನು, ಹನುಮಂತನೆಂಬುದು ನನ್ನ ಹೆಸರು. ನಾನು ಶ್ರೀರಾಮನ ಬಂಟನೂ, ಸುಗ್ರೀವನ ಸಚಿವನೂ ಆಗಿರುವೆ. ರಾಮನ ರಾಯಭಾರಿಯಾಗಿ ನಿನ್ನ ಬಳಿಗೆ ಬಂದಿರುವೆನು. ॥ 133-135 ॥</p>
<p class="Shlok-Number" id="toc_marker-64-136">ಶ್ಲೋಕ - 136</p>
<p class="Shlok">ಶ್ರುಣುಚಾಪಿ ಸಮಾದೇಶಂ ಯದಹಂ ಪ್ರಬ್ರವೀಮಿ ತೇ ।</p>
<p class="Shlok">ರಾಕ್ಷಸೇಶ ಹರೀಶಸ್ತ್ವಾಂ ವಾಕ್ಯಮಾಹ ಸಮಾಹಿತಮ್ ॥</p>
<p class="Text">ಎಲೈ ರಾಕ್ಷಸರಾಜಾ! ಸುಗ್ರೀವನು ನಿನ್ನ ಹಿತವನ್ನು ಬಯಸಿ, ಒಂದು ಸಂದೇಶವನ್ನು ಕಳಿಸಿರುವನು. ಅದನ್ನು ನಿನಗೆ ಅರಿಕೆ ಮಾಡಿಕೊಳ್ಳುವೆನು. ಶ್ರದ್ಧೆಯಿಂದ ಕೇಳು. ॥ 136 ॥</p>
<p class="Shlok-Number" id="toc_marker-64-137">ಶ್ಲೋಕ - 137</p>
<p class="Shlok">ಸುಗ್ರೀವಶ್ಚ ಮಹಾತೇಜಾಃ ಸ ತ್ವಾಂ ಕುಶಲಮಬ್ರವೀತ್ ।</p>
<p class="Shlok">ಧರ್ಮಾರ್ಥಕಾಮಸಹಿತಂ ಹಿತಂ ಪಥ್ಯಮುವಾಚ ಚ ॥</p>
<p class="Text">ಮಹಾ ತೇಜಃಶಾಲಿಯಾದ ಸುಗ್ರೀವನು ನಿನ್ನ ಕ್ಷೇಮವನ್ನು ಕೇಳಿರುವನು. ನಿನಗೆ ಹೇಳಿ ಕಳಿಸಿದ ಹಿತಕರವಾದ, ಧರ್ಮಾರ್ಥಯುಕ್ತವಾದ ಸಂದೇಶವು ಇಂತಿದೆ, ಕೇಳು. ॥ 137 ॥</p>
<p class="Shlok-Number" id="toc_marker-64-138">ಶ್ಲೋಕ - 138</p>
<p class="Shlok">ವಸತೋ ಋಶ್ಯಮೂಕೆ ಮೇ ಪರ್ವತೇ ವಿಪುಲದ್ರುಮೇ ।</p>
<p class="Shlok">ರಾಘವೋ ರಣವಿಕ್ರಾಂತೋ ಮಿತ್ರತ್ವಂ ಸಮುಪಾಗತಃ ॥</p>
<p class="Text">‘ಅಸಂಖ್ಯಾತವಾದ ವೃಕ್ಷಗಳಿಂದ ನಿಬಿಡವಾಗಿರುವ ಋಷ್ಯಮೂಕ ಪರ್ವತದಲ್ಲಿ ವಾಸಿಸುತ್ತಿರುವ ನನಗೆ ರಣವಿಕ್ರಾಂತನಾದ ರಾಘವನೊಂದಿಗೆ ಅಗ್ನಿಸಾಕ್ಷಿಯಾಗಿ ಮೈತ್ರಿಯು ಏರ್ಪಟ್ಟಿತು. ॥ 138 ॥</p>
<p class="Shlok-Number" id="toc_marker-64-139">ಶ್ಲೋಕ - 139</p>
<p class="Shlok">ತೇನ ಮೇ ಕಥಿತಂ ರಾಜ್ಞಾ ಭಾರ್ಯಾ ಮೇ ರಕ್ಷಸಾ ಹೃತಾ ।</p>
<p class="Shlok">ತತ್ರ ಸಾಹಾಯ್ಯಮಸ್ಮಾಕಂ ಕಾರ್ಯಂ ಸರ್ವಾತ್ಮನಾ ತ್ವಯಾ ॥</p>
<p class="Text">ಆ ರಾಮಚಂದ್ರಪ್ರಭುವು - ‘ನನ್ನ ಭಾರ್ಯೆಯನ್ನು ಓರ್ವ ರಾಕ್ಷಸನು ಅಪಹರಿಸಿರುವನು. ಅವಳನ್ನು ಹುಡುಕಲು ನೀವು ತ್ರಿಕರಣಪೂರ್ವಕವಾಗಿ ಸಹಾಯಮಾಡಬೇಕು’, ಎಂದು ನನ್ನ ಬಳಿ ಹೇಳಿದನು. ॥ 139 ॥</p>
<p class="Shlok-Number" id="toc_marker-64-140">ಶ್ಲೋಕ - 140</p>
<p class="Shlok">ಮಯಾ ಚ ಕಥಿತಂ ತಸ್ಮೈ ವಾಲಿನಶ್ಚ ವಧಂ ಪ್ರತಿ ।</p>
<p class="Shlok">ತತ್ರ ಸಾಹಾಯ್ಯಹೇತೋರ್ಮೇ ಸಮಯಂ ಕರ್ತುಮರ್ಹಸಿ ॥</p>
<p class="Text">ಆಗ ನಾನು ವಾಲಿಯನ್ನು ವಧಿಸಬೇಕಾಗಿರುವ ವಿಷಯವನ್ನು ಹೇಳಿದೆನು. ಹೀಗೆ ಪರಸ್ಪರ ಸಹಾಯಮಾಡುವ ಸಲುವಾಗಿಯೇ ಇಬ್ಬರೂ ಪ್ರತಿಜ್ಞಾ ಬದ್ಧರಾದೆವು.’’ ॥ 140 ॥</p>
<p class="Shlok-Number" id="toc_marker-64-141">ಶ್ಲೋಕ - 141</p>
<p class="Shlok">ವಾಲಿನಾ ಹೃತರಾಜ್ಯೇನ ಸುಗ್ರೀವೇಣ ಸಹ ಪ್ರಭುಃ ।</p>
<p class="Shlok">ಚಕ್ರೇಗ್ನಿಸಾಕ್ಷಿಕಂ ಸಖ್ಯಂ ರಾಘವಃ ಸಹಲಕ್ಷ್ಮಣಃ ॥</p>
<p class="Shlok-Number" id="toc_marker-64-142">ಶ್ಲೋಕ - 142</p>
<p class="Shlok">ತೇನ ವಾಲಿನಮುತ್ಪಾಟ್ಯ ಶರೇಣೈಕೇನ ಸಂಯುಗೇ ।</p>
<p class="Shlok">ವಾನರಾಣಾಂ ಮಹಾರಾಜಃ ಕೃತಃ ಸ ಪ್ಲವತಾಂ ಪ್ರಭುಃ ॥</p>
<p class="Text">ರಾವಣೇಶ್ವರಾ! ವಾಲಿಯಿಂದ ರಾಜ್ಯವನ್ನು ಕಳಕೊಂಡಿದ್ದ ಸುಗ್ರೀವನು - ಲಕ್ಷ್ಮಣ ಸಮೇತನಾದ ಶ್ರೀರಾಮನೊಡನೆ ಅಗ್ನಿಸಾಕ್ಷಿಯಾಗಿ ಸಖ್ಯಮಾಡಿಕೊಂಡನು. ಶ್ರೀರಾಮನು ಯುದ್ಧದಲ್ಲಿ ಒಂದೇ ಒಂದು ಬಾಣದಿಂದ ವಾಲಿಯನ್ನು ಸಂಹರಿಸಿ ಸುಗ್ರೀವನನ್ನು ವಾನರರಿಗೆ ರಾಜನನ್ನಾಗಿಸಿದನು. ॥ 141-142 ॥</p>
<p class="Shlok-Number" id="toc_marker-64-143">ಶ್ಲೋಕ - 143</p>
<p class="Shlok">ತಸ್ಯ ಸಾಹಾಯ್ಯಮಸ್ಮಾಭಿಃ ಕಾರ್ಯಂ ಸರ್ವಾತ್ಮನಾ ತ್ವಿಹ ।</p>
<p class="Shlok">ತೇನ ಪ್ರಸ್ಥಾಪಿತಸ್ತುಭ್ಯಂ ಸವಿಾಪಮಿಹ ಧರ್ಮತಹ ॥</p>
<p class="Text">ಈಗ ಎಲ್ಲ ವಿಧದಿಂದ ಆ ಪ್ರಭುವಿಗೆ ಸಹಾಯ ಮಾಡುವುದು ನಮ್ಮ ಧರ್ಮ. ಅದಕ್ಕಾಗಿ ಸುಗ್ರೀವನು ತನ್ನ ಮಿತ್ರ ಧರ್ಮವನ್ನು ಅನುಸರಿಸಿ, ನನ್ನನ್ನು ನಿನ್ನಲ್ಲಿಗೆ ಕಳಿಸಿರುವನು. ॥ 143 ॥</p>
<p class="Shlok-Number" id="toc_marker-64-144">ಶ್ಲೋಕ - 144</p>
<p class="Shlok">ಕ್ಷಿಪ್ರಮಾನೀಯತಾಂ ಸೀತಾ ದೀಯತಾಂ ರಾಘವಾಯ ಚ ।</p>
<p class="Shlok">ಯಾವನ್ನ ಹರಯೋ ವೀರಾ ವಿಧಮಂತಿ ಬಲಂ ತವ ॥</p>
<p class="Text">ರಾಕ್ಷಸೇಶ್ವರಾ! ಕಪಿಶ್ರೇಷ್ಠರು ನಿನ್ನ ಸೈನ್ಯವನ್ನು ಧ್ವಂಸಮಾಡುವ ಮೊದಲೇ ನೀನು ಸೀತೆಯನ್ನು ಕರೆತಂದು ಶ್ರೀರಾಮನಿಗೆ ಒಪ್ಪಿಸುವುದು ಯೋಗ್ಯವಾಗಿದೆ. ॥ 144 ॥</p>
<p class="Shlok-Number" id="toc_marker-64-145">ಶ್ಲೋಕ - 145</p>
<p class="Shlok">ವಾನರಾಣಾಂ ಪ್ರಭಾವೋ ಹಿ ನ ಕೇನ ವಿದಿತಃ ಪುರಾ ।</p>
<p class="Shlok">ದೇವತಾನಾಂ ಸಕಾಶಂ ಚ ಯೇ ಗಚ್ಛಂತಿ ನಿಮಂತ್ರಿತಾಃ ॥</p>
<p class="Text">ನಾನೀಗ ತೋರಿರುವ ಪರಾಕ್ರಮವು ಎಲ್ಲ ವಾನರರಲ್ಲಿಯೂ ಇದೆ. ವಾನರರಲ್ಲಿರುವ ಬಲಪರಾಕ್ರಮವನ್ನು ಯಾರು ಅರಿಯರು? ಅತುಲಪರಾಕ್ರಮಿಗಳಾದ ವಾನರರು ಆಹ್ವಾನಿತರಾದರೆ ದೇವತೆಗಳಿಗೂ ಸಹಾಯಕರಾಗಿ ಹೋಗಬಲ್ಲರು. ॥ 145 ॥</p>
<p class="Shlok-Number" id="toc_marker-64-146">ಶ್ಲೋಕ - 146</p>
<p class="Shlok">ಇತಿ ವಾನರರಾಜಸ್ತ್ವಾಂ ಆಹೇತ್ಯಭಿಹಿತೋ ಮಯಾ ।</p>
<p class="Shlok">ಮಾಮೈಕ್ಷತ ತತಃ ಕ್ರುದ್ಧಶ್ಚಕ್ಷುಷಾ ಪ್ರದಹನ್ನಿವ ॥</p>
<p class="Text">ವಾನರರಾಜನಾದ ಸುಗ್ರೀವನು ನಿನಗೆ ಇದನ್ನೇ ಹೇಳಿಕಳುಹಿಸಿರುವನು ಎಂದು ನಾನು ರಾವಣನಲ್ಲಿ ಹೇಳಿದಾಗ ಅವನು ಅತ್ಯಂತ ಕ್ರುದ್ಧನಾಗಿ ತನ್ನ ಕಣ್ಣಿನಿಂದಲೇ ನನ್ನನ್ನು ಸುಟ್ಟುಬಿಡುವನೋ ಎಂಬಂತೆ ದುರುಗುಟ್ಟಿ ನೋಡಿದನು. ॥ 146 ॥</p>
<p class="Shlok-Number" id="toc_marker-64-147">ಶ್ಲೋಕ - 147</p>
<p class="Shlok">ತೇನ ವಧ್ಯೋಹಮಾಜ್ಞಪ್ತೋ ರಕ್ಷಸಾ ರೌದ್ರಕರ್ಮಣಾ ।</p>
<p class="Shlok">ಮತ್ಪ್ರಭಾವಮವಿಜ್ಞಾಯ ರಾವಣೇನ ದುರಾತ್ಮನಾ ॥</p>
<p class="Text">ದುರಾತ್ಮನೂ, ಕ್ರೂರಕರ್ಮಿಯೂ ಆದ ರಾವಣನು ನನ್ನ ಶಕ್ತಿ-ಸಾಮರ್ಥ್ಯಗಳನ್ನು ಅರಿಯದೆ ನನ್ನನ್ನು ವಧಿಸಲು ಆಜ್ಞೆಮಾಡಿದನು. ॥ 147 ॥</p>
<p class="Shlok-Number" id="toc_marker-64-148">ಶ್ಲೋಕ - 148</p>
<p class="Shlok">ತತೋ ವಿಭೀಷಣೋ ನಾಮ ತಸ್ಯ ಭ್ರಾತಾ ಮಹಾಮತಿಃ ।</p>
<p class="Shlok">ತೇನ ರಾಕ್ಷಸರಾಜೋಸೌ ಯಾಚಿತೋ ಮಮ ಕಾರಣಾತ್ ॥</p>
<p class="Text">ಬಳಿಕ ರಾವಣನ ತಮ್ಮನೂ, ಬುದ್ಧಿವಂತನೂ ಆದ ವಿಭೀಷಣನು ನನ್ನ ರಕ್ಷಣೆಯ ಕುರಿತು ರಾಕ್ಷಸರಾಜನನ್ನು ಹೀಗೆ ಪ್ರಾರ್ಥಿಸಿಕೊಂಡನು. ॥ 148 ॥</p>
<p class="Shlok-Number" id="toc_marker-64-149">ಶ್ಲೋಕ - 149</p>
<p class="Shlok">ನೈವಂ ರಾಕ್ಷಸಶಾರ್ದೂಲ ತ್ಯಜ್ಯತಾಮೇಷ ನಿಶ್ಚಯಃ ।</p>
<p class="Shlok">ರಾಜಶಾಸವ್ಯಪೇತೋ ಹಿ ಮಾರ್ಗಃ ಸಂಸೇವ್ಯತೇ ತ್ವಯಾ ॥</p>
<p class="Text">ರಾಕ್ಷಸಶ್ರೇಷ್ಠನಾದ ರಾವಣೇಶ್ವರಾ! ಹೀಗೆಂದೂ ಮಾಡಬಾರದು. ಈ ದೂತನನ್ನು ವಧಿಸಬೇಕೆಂಬ ನಿನ್ನ ನಿಶ್ಚಯವನ್ನು ಬಿಟ್ಟುಬಿಡು. ನಿನ್ನ ಆಜ್ಞೆಯು ರಾಜಧರ್ಮಕ್ಕೆ ವಿರುದ್ಧವಾದುದು. ॥ 149 ॥</p>
<p class="Shlok-Number" id="toc_marker-64-150">ಶ್ಲೋಕ - 150</p>
<p class="Shlok">ದೂತವಧ್ಯಾ ನ ದೃಷ್ಟಾ ಹಿ ರಾಜಶಾಸೇಷು ರಾಕ್ಷಸ ।</p>
<p class="Shlok">ದೂತೇನ ವೇದಿತವ್ಯಂ ಚ ಯಥಾರ್ಥಂ ಹಿತವಾದಿನಾ ॥</p>
<p class="Text">ಅಣ್ಣಾ! ರಾಜನೀತಿಶಾಸಗಳಲ್ಲಿ ದೂತನನ್ನು ವಧಿಸುವ ವಿಧಿಯೂ ಎಲ್ಲಿಯೂ ಕಂಡು ಬರುವುದಿಲ್ಲ. ಒಡೆಯನು ಹೇಳಿ ಕಳಿಸಿದಂತೆ ಹೇಳಲು ಬಂದಿರುವ ದೂತನಿಂದ ಶತ್ರುಪಕ್ಷದವರ ಅಭಿಪ್ರಾಯವನ್ನು ತಿಳಿದುಕೊಳ್ಳಬೇಕು. ॥ 150 ॥</p>
<p class="Shlok-Number" id="toc_marker-64-151">ಶ್ಲೋಕ - 151</p>
<p class="Shlok">ಸುಮಹತ್ಯಪರಾಧೇ ಪಿ ದೂತಸ್ಯಾತುಲವಿಕ್ರಮ ।</p>
<p class="Shlok">ವಿರೂಪಕರಣಂ ದೃಷ್ಟಂ ನ ವಧೋಸ್ತೀಹ ಶಾಸತಃ ॥</p>
<p class="Text">ಸಾಟಿಯಿಲ್ಲದ ಪರಾಕ್ರಮಿಯೇ! ದೂತನಾದವನು ಎಂತಹ ಅಪರಾಧ ಮಾಡಿದರೂ ಅವನನ್ನು ಅಂಗಭಂಗಗೈದು ವಿಕೃತರೂಪನನ್ನಾಗಿಸಬಹುದು ಎಂದು ಶಾಸ್ತ್ರಗಳಲ್ಲಿದೆ. ಆದರೆ ಕೊಲ್ಲಬೇಕೆಂಬುದು ಎಲ್ಲಿಯೂ ಇಲ್ಲ. ॥ 151 ॥</p>
<p class="Shlok-Number" id="toc_marker-64-152">ಶ್ಲೋಕ - 152</p>
<p class="Shlok">ವಿಭೀಷಣೇನೈವಮುಕ್ತೋ ರಾವಣಃ ಸಂದಿದೇಶ ತಾನ್ ।</p>
<p class="Shlok">ರಾಕ್ಷಸಾನೇತದೇವಾಸ್ಯ ಲಾಂಗೂಲಂ ದಹ್ಯ ತಾಮಿತಿ ॥</p>
<p class="Text">ಕಪಿಶ್ರೇಷ್ಠರೇ! ವಿಭಿಷಣನು ಹೀಗೆ ಹೇಳಲು ರಾವಣನು - ‘‘ಅದು ಸರಿ. ತುಂಬಾ ಒಳ್ಳೆಯದು. ಹಾಗೇ ಮಾಡೋಣ - ಇವನ ಬಾಲಕ್ಕೆ ಬೆಂಕಿಕೊಡಿರಿ’’ ಎಂದು ರಾಕ್ಷಸರಿಗೆ ಆಜ್ಞಾಪಿಸಿದನು. ॥ 152 ॥</p>
<p class="Shlok-Number" id="toc_marker-64-153">ಶ್ಲೋಕ - 153</p>
<p class="Shlok">ತತಸ್ತಸ್ಯ ವಚಃ ಶ್ರುತ್ವಾ ಮಮ ಪುಚ್ಛಂ ಸಮಂತತಃ ।</p>
<p class="Shlok">ವೇಷ್ಟಿತಂ ಶಣವಲ್ಕೈಶ್ಚ ಜೀರ್ಣೈಃ ಕಾರ್ಪಾಸಕೈಃ ಪಟೈಃ ॥</p>
<p class="Text">ರಾವಣನ ಅಪ್ಪಣೆಯಂತೆ ರಾಕ್ಷಸರು ತತ್ಕ್ಷಣ ಹಳೆಯದಾದ ಗೋಣೀತಾಟು, ಹತ್ತಿಬಟ್ಟೆಗಳು, ರೇಶ್ಮೆಬಟ್ಟೆಗಳು ನನ್ನ ಬಾಲಕ್ಕೆ ಸುತ್ತಿದರು. ॥ 153 ॥</p>
<p class="Shlok-Number" id="toc_marker-64-154">ಶ್ಲೋಕ - 154</p>
<p class="Shlok">ರಾಕ್ಷಸಾಃ ಸಿದ್ಧಸಂನಾಹಾಸ್ತತಸ್ತೇ ಚಂಡವಿಕ್ರಮಾಃ ।</p>
<p class="Shlok">ತದಾದಹಂತ ಮೇ ಪುಚ್ಛಂ ನಿಘ್ನಂತಃ ಕಾಷ್ಠಮುಷ್ಟಿಭಿಃ ॥</p>
<p class="Text">ಉಗ್ರಪರಾಕ್ರಮಿಗಳಾಗಿದ್ದ ಆ ರಾಕ್ಷಸರು ನನ್ನನ್ನು ವಿರೂಪಗೊಳಿಸಲು ಹೀಗೆ ಸನ್ನಾಹ ಮಾಡಿ ನನ್ನ ಬಾಲಕ್ಕೆ ಬೆಂಕಿಯನ್ನು ಹೊತ್ತಿಸಿ, ದೊಣ್ಣೆಗಳಿಂದಲೂ, ಮುಷ್ಟಿಗಳಿಂದಲೂ ತಿವಿಯಲು ಪ್ರಾರಂಭಿಸಿದರು. ॥ 154 ॥</p>
<p class="Shlok-Number" id="toc_marker-64-155">ಶ್ಲೋಕ - 155</p>
<p class="Shlok">ಬದ್ಧಸ್ಯ ಬಹುಭಿಃ ಪಾಶೈರ್ಯಂತ್ರಿತಸ್ಯ ಚ ರಾಕ್ಷಸೈಃ ।</p>
<p class="Shlok">ನ ಮೇ ಪೀಡಾ ಭವೇತ್ ಕಾಚಿದ್ದಿದೃಕ್ಷೋರ್ನಗರೀಂ ದಿವಾ ॥</p>
<p class="Text">ರಾಕ್ಷಸರು ನನ್ನನ್ನು ಹಗ್ಗಗಳಿಂದ ಬಲವಾಗಿ ಬಂಧಿಸಿದ್ದರೂ, ಹಗಲಿನಲ್ಲಿ ಲಂಕೆಯನ್ನು ನೋಡಲು ಬಯಸಿದ ನನಗೆ ಯಾವ ವಿಧವಾದ ಪೀಡೆಯೂ ಆಗಲಿಲ್ಲ. ॥ 155 ॥</p>
<p class="Shlok-Number" id="toc_marker-64-156">ಶ್ಲೋಕ - 156</p>
<p class="Shlok">ತತಸ್ತೇ ರಾಕ್ಷಸಾಃ ಶೂರಾ ಬದ್ಧಂ ಮಾಮಗ್ನಿ ಸಂವೃತಮ್ ।</p>
<p class="Shlok">ಅಘೋಷಯನ್ ರಾಜಮಾರ್ಗೇ ನಗರದ್ವಾರಮಾಗತಾಃ ॥</p>
<p class="Text">ಬಳಿಕ ಶೂರನಾದ ಆ ರಾಕ್ಷಸರು ಬಂಧಿತನಾಗಿ ಅಗ್ನಿಯಿಂದ ಸುತ್ತುವರಿಯಲ್ಪಟ್ಟಿದ್ದ ನನ್ನನ್ನು ನಗರದ ಮಹಾದ್ವಾರಕ್ಕೆ ಕರೆತಂದು, ರಾಜಮಾರ್ಗದಲ್ಲಿ ನಿಲ್ಲಿಸಿ, ‘‘ನೋಡಿರಿ, ಈ ಕಪಿಯನ್ನು, ಬಾಲದಲ್ಲಿ ಬೆಂಕಿಯಿರುವ ಇವನನ್ನು ನೋಡಿರಿ’’ ಎಂದು ಸಾರಿ ಹೇಳುತ್ತಿದ್ದರು. ॥ 156 ॥</p>
<p class="Shlok-Number" id="toc_marker-64-157">ಶ್ಲೋಕ - 157</p>
<p class="Shlok">ತತೋಹಂ ಸುಮಹದ್ರೂಪಂ ಸಂಕ್ಷಿಪ್ಯ ಪುನರಾತ್ಮನಃ ।</p>
<p class="Shlok">ವಿಮೋಚಯಿತ್ವಾ ತಂ ಬಂಧಂ ಪ್ರಕೃತಿಸ್ಥಃ ಸ್ಥಿತಃ ಪುನಃ ॥</p>
<p class="Text">ಅನಂತರ ನಾನು ನನ್ನ ದೊಡ್ಡರೂಪವನ್ನು ಸಣ್ಣದಾಗಿಸಿಕೊಂಡಾಗ ಕಟ್ಟಿದ್ದ ಕಟ್ಟುಗಳೆಲ್ಲ ಕಳಚಿಬಿದ್ದವು. ಬಳಿಕ ನಾನು ಹಿಂದಿನ ಬೃಹದ್ರೂಪವನ್ನೇ ಧರಿಸಿದೆನು. ॥ 157 ॥</p>
<p class="Shlok-Number" id="toc_marker-64-158">ಶ್ಲೋಕ - 158</p>
<p class="Shlok">ಆಯಸಂ ಪರಿಘಂ ಗೃಹ್ಯ ತಾನಿ ರಕ್ಷಾಂಸ್ಯಸೂದಯಮ್ ।</p>
<p class="Shlok">ತತಸ್ತನ್ನಗರದ್ವಾರಂ ವೇಗೇನಾಪ್ಲುತವಾನಹಮ್ ॥</p>
<p class="Text">ಮರುಕ್ಷಣದಲ್ಲಿ ಅಲ್ಲೇ ಇದ್ದ ಕಬ್ಬಿಣದ ಅಗಳಿಯನ್ನೆತ್ತಿಕೊಂಡು ನನ್ನ ಸುತ್ತಲೂ ಇದ್ದ ಎಲ್ಲ ರಾಕ್ಷಸರನ್ನು ಸಂಹರಿಸಿ, ಮಹಾದ್ವಾರದ ಮೇಲ್ಭಾಗಕ್ಕೆ ಎಗರಿದೆನು. ॥ 158 ॥</p>
<p class="Shlok-Number" id="toc_marker-64-159">ಶ್ಲೋಕ - 159</p>
<p class="Shlok">ಪುಚ್ಛೇನ ಚ ಪ್ರದೀಪ್ತೇನ ತಾಂ ಪುರೀಂ ಸಾಟ್ಟಗೋಪುರಾಮ್ ।</p>
<p class="Shlok">ದಹಾಮ್ಯಹಮಸಂಭ್ರಾಂತೋ ಯುಗಾಂತಾಗ್ನಿರಿವ ಪ್ರಜಾಃ ॥</p>
<p class="Text">ನನ್ನ ಬಾಲದ ಬೆಂಕಿಯಿಂದ ಬುರುಜುಗಳಿಂದಲೂ, ಗೋಪುರಗಳಿಂದಲೂ ಕೂಡಿದ ಆ ಲಂಕಾಪಟ್ಟಣವನ್ನು ಸ್ವಲ್ಪವೂ ಸಂದೇಹ-ಭ್ರಾಂತಿಗಳಿಲ್ಲದೆ ಪ್ರಳಯಕಾಲದಲ್ಲಿ ಅಗ್ನಿಯು ಪ್ರಜೆಗಳನ್ನು ಸುಡುವಂತೆ ಕ್ಷಣಾರ್ಧದಲ್ಲಿ ಸುಟ್ಟು ಬೂದಿ ಮಾಡಿದೆನು. ॥ 159 ॥</p>
<p class="Shlok-Number" id="toc_marker-64-160">ಶ್ಲೋಕ - 160</p>
<p class="Shlok">ವಿನಷ್ಟಾ ಜಾನಕೀ ವ್ಯಕ್ತಂ ನ ಹ್ಯದಗ್ಧಃ ಪ್ರದೃಶ್ಯತೇ ।</p>
<p class="Shlok">ಲಂಕಾಯಾಂ ಕಶ್ಚಿದುದ್ದೇಶಃ ಸರ್ವಾ ಭಸ್ಮೀಕೃತಾ ಪುರೀ ॥</p>
<p class="Text">ಆಗ ಲಂಕೆಯಲ್ಲಿ ಸುಟ್ಟುಹೋಗದಿರುವ ಯಾವ ಜಾಗವೂ ಉಳಿಯಲಿಲ್ಲ. ಪಟ್ಟಣವೆಲ್ಲವೂ ಸಂಪೂರ್ಣವಾಗಿ ಬೂದಿಯಾಯಿತು. ಅದರಿಂದಾಗಿ ಸೀತೆಯೂ ವಿನಾಶ ಹೊಂದಿರಬಹುದೆಂದು ನಾನು ಭಾವಿಸಿದೆನು. ॥ 160 ॥</p>
<p class="Shlok-Number" id="toc_marker-64-161">ಶ್ಲೋಕ - 161</p>
<p class="Shlok">ದಹತಾ ಚ ಮಯಾ ಲಂಕಾಂ ದಗ್ಧಾ ಸೀತಾ ನ ಸಂಶಯಃ ।</p>
<p class="Shlok">ರಾಮಸ್ಯ ಹಿ ಮಹತ್ ಕಾರ್ಯಂ ಮಯೇದಂ ವಿತಥೀಕೃತಮ್ ॥</p>
<p class="Text">ನಾನು ಲಂಕೆಯನ್ನು ಸುಡುವಾಗ ಸೀತೆಯು ಸುಟ್ಟುಹೋಗಿರುವಳು, ಇದರಲ್ಲಿ ಸಂದೇಹವೇ ಇಲ್ಲ. ಶ್ರೀರಾಮನ ಮಹಾಕಾರ್ಯವನ್ನು ನಾನೇ ಹಾಳುಮಾಡಿದಂತಾಯಿತಲ್ಲ. ॥ 161 ॥</p>
<p class="Shlok-Number" id="toc_marker-64-162">ಶ್ಲೋಕ - 162</p>
<p class="Shlok">ಇತಿ ಶೋಕಸಮಾವಿಷ್ಟಶ್ಚಿಂತಾಮಹಮುಪಾಗತಃ ।</p>
<p class="Shlok">ಅಥಾಹಂ ವಾಚಮಶ್ರೌಷಂ ಚಾರಣಾನಾಂ ಶುಭಾಕ್ಷರಾಮ್ ॥</p>
<p class="Text">ಹೀಗೇ ನಾನು ಯೋಚಿಸುತ್ತಾ ಶೋಕಸಾಗರದಲ್ಲಿ ಮುಳುಗಿ ಹೋದೆನು. ಅಷ್ಟರಲ್ಲಿ - ಆಕಾಶದಲ್ಲಿ ಚಾರಣರು ಆಡಿಕೊಳ್ಳುತ್ತಿದ್ದ ಶುಭ ಮಾತುಗಳನ್ನು ನಾನು ಕೇಳಿದೆನು. ॥ 162 ॥</p>
<p class="Shlok-Number" id="toc_marker-64-163">ಶ್ಲೋಕ - 163</p>
<p class="Shlok">ಜಾನಕೀ ನ ಚ ದಗ್ಧೇತಿ ವಿಸ್ಮಯೋದಂತಭಾಷಿತಾಮ್ ।</p>
<p class="Shlok">ತತೋ ಮೇ ಬುದ್ಧಿರುತ್ಪನ್ನಾ ಶ್ರುತ್ವಾ ತಾಮದ್ಭುತಾಂ ಗಿರಮ್ ।</p>
<p class="Shlok">ಅದಗ್ಧಾ ಜಾನಕೀತ್ಯೇವ ನಿಮಿತ್ತೈ ಶ್ಚೋಪಲಕ್ಷಿತಾ ॥</p>
<p class="Text"> ‘‘ಜಾನಕಿಯು ಸುಟ್ಟು ಹೋಗದಿರುವುದೇ ಪರಮಾಶ್ಚರ್ಯ’’ ಎಂದು ಅದ್ಭುತವಾದ ಅವರಾಡಿದ ಮಾತನ್ನು ಕೇಳಿ, ಕಂಡು ಬಂದ ನಿಮಿತ್ತ - ಶಕುನಗಳಿಂದಲೂ ‘ಸೀತೆಯು ದಗ್ಧವಾಗಲಿಲ್ಲ’ ಎಂದು ಸಮಾಧಾನ ಹೊಂದಿದೆನು. ॥ 163 ॥</p>
<p class="Shlok-Number" id="toc_marker-64-164">ಶ್ಲೋಕ - 164</p>
<p class="Shlok">ದೀಪ್ಯಮಾನೇ ತು ಲಾಂಗೋಲೇ ನ ಮಾಂ ದಹತಿ ಪಾವಕಃ ॥</p>
<p class="Shlok-Number" id="toc_marker-64-165">ಶ್ಲೋಕ - 165</p>
<p class="Shlok">ಹೃದಯಂ ಚ ಪ್ರಹೃಷ್ಟಂ ಮೇ ವಾತಾಃ ಸುರಭಿಗಂಧಿನಃ ।</p>
<p class="Shlok">ತೈರ್ನಿಮಿತ್ತೈಶ್ಚ ದೃಷ್ಟಾರ್ಥೈಃ ಕಾರಣೈಶ್ಚ ಮಹಾಗುಣೈಃ ॥</p>
<p class="Shlok-Number" id="toc_marker-64-166">ಶ್ಲೋಕ - 166</p>
<p class="Shlok">ಋಷಿವಾಕ್ಯೈಶ್ಚ ಸಿದ್ಧಾರ್ಥೈರಭವಂ ಹೃಷ್ಟ ಮಾನಸಃ ।</p>
<p class="Shlok">ಪುನರ್ದೃಷ್ಟ್ವಾ ಚ ವೈದೇಹೀಂ ವಿಸೃಷ್ಟಶ್ಚ ತಯಾ ಪುನಃ ॥</p>
<p class="Text">ಮೇಲಾಗಿ ನನ್ನ ಬಾಲವು ಹೊತ್ತಿಕೊಂಡು ಉರಿಯುತ್ತಿದ್ದರೂ, ಅಗ್ನಿದೇವರು ನನ್ನನ್ನೇ ಸುಡಲಿಲ್ಲ, ಹೀಗಿರುವಾಗ ಅವನು ಸೀತೆಯನ್ನು ಹೇಗೆ ಸುಡಬಲ್ಲನು? ಎಂಬ ವಿಶ್ವಾಸ ಉಂಟಾಯಿತು. ಆಗ ಬೀಸುತ್ತಿದ್ದ ಗಾಳಿಯೂ ಸುಮನೋಹರವಾದ ಗಂಧವನ್ನು ಹೊರಸೂಸುತ್ತಿದ್ದಿತು. ಪ್ರತ್ಯಕ್ಷವಾಗಿಯೇ ಕಾಣುತ್ತಿದ್ದ ಶುಭ ಶಕುನಗಳಿಂದಲೂ ನನ್ನ ಹೃದಯವು ಪ್ರಸನ್ನವಾಯಿತು. ಅನಂತರ ನಾನು ವೈದೇಹಿಯನ್ನು ಸಂದರ್ಶಿಸಿ ಅವಳಿಂದ ಬೀಳ್ಕೊಂಡೆನು. ಋಷಿಗಳ ವಾಕ್ಯಗಳು ಎಂದಾದರೂ ಸುಳ್ಳಾಗಬಹುದೇ? ॥164-166॥</p>
<p class="Shlok-Number" id="toc_marker-64-167">ಶ್ಲೋಕ - 167</p>
<p class="Shlok">ತತಃ ಪರ್ವತಮಾಸಾದ್ಯ ತತ್ರಾರಿಷ್ಟಮಹಂ ಪುನಃ ।</p>
<p class="Shlok">ಪ್ರತಿಪ್ಲವನಮಾರೇಭೇ ಯುಷ್ಮದ್ದರ್ಶನಕಾಂಕ್ಷಯಾ ॥</p>
<p class="Text">ಕೂಡಲೇ ಲಂಕೆಯ ಸಮೀಪದಲ್ಲಿರುವ ಅರಿಷ್ಟವೆಂಬ ಪರ್ವತಕ್ಕೆ ಬಂದು ನಿಮ್ಮನ್ನು ಕಾಣಬೇಕೆಂಬ ಕುತೂಹಲದಿಂದ ಹಿಂದಕ್ಕೆ ಸಮುದ್ರ ಲಂಘನವನ್ನು ಕೈಗೊಂಡೆನು. ॥ 167 ॥</p>
<p class="Shlok-Number" id="toc_marker-64-168">ಶ್ಲೋಕ - 168</p>
<p class="Shlok">ತತಃ ಪವನಚಂದ್ರಾರ್ಕಸಿದ್ಧಗಂಧರ್ವಸೇವಿತಮ್ ।</p>
<p class="Shlok">ಪಂಥಾನಮಹಮಾಕ್ರಮ್ಯ ಭವತೋ ದೃಷ್ಟವಾನಿಹ ॥</p>
<p class="Text">ಬಳಿಕ ವಾಯುದೇವರೂ, ಸೂರ್ಯ-ಚಂದ್ರರೂ, ಸಿದ್ಧರು-ಗಂಧರ್ವರೂ, ಸಂಚರಿಸುವ ಗಗನಮಾರ್ಗವನ್ನು ಅತಿಕ್ರಮಿಸಿ ಈ ಉತ್ತರ ತೀರವನ್ನು ಸೇರಿ ನಿಮ್ಮಗಳನ್ನು ನೋಡುತ್ತಿದ್ದೇನೆ. ॥ 168 ॥</p>
<p class="Shlok-Number" id="toc_marker-64-169">ಶ್ಲೋಕ - 169</p>
<p class="Shlok">ರಾಘವಸ್ಯ ಪ್ರಭಾವೇಣ ಭವತಾಂ ಚೈವ ತೇಜಸಾ ।</p>
<p class="Shlok">ಸುಗ್ರೀವಸ್ಯ ಚ ಕಾರ್ಯಾಥಂ ಮಯಾ ಸರ್ವಮನುಷ್ಠಿತಮ್ ॥</p>
<p class="Text">ಶ್ರೀರಾಮಚಂದ್ರ ಪ್ರಭುವಿನ ಪ್ರಭಾವದಿಂದಲೂ, ನಿಮ್ಮೆಲ್ಲರ ಅನುಗ್ರಹದಿಂದಲೂ, ಸುಗ್ರೀವನ ಕಾರ್ಯಸಿದ್ಧಿಗಾಗಿ ನಾನು ಇವೆಲ್ಲವನ್ನು ನೆರವೇರಿಸಿರುವೆನು. ॥ 169 ॥</p>
<p class="Shlok-Number" id="toc_marker-64-170">ಶ್ಲೋಕ - 170</p>
<p class="Shlok">ಏತತ್ ಸರ್ವಂ ಮಯಾ ತತ್ರ ಯಥಾವದುಪಪಾದಿತಮ್ ।</p>
<p class="Shlok">ಅತ್ರ ಯನ್ನ ಕೃತಂ ಶೇಷಂ ತತ್ ಸರ್ವಂ ಕ್ರಿಯತಾಮಿತಿ ॥</p>
<p class="Text">ವಾನರ ಶ್ರೇಷ್ಠರೇ! ಲಂಕಾಪಟ್ಟಣದಲ್ಲಿ ನಡೆದ ಎಲ್ಲ ವಿಷಯಗಳನ್ನು ನಾನು ಯಥಾವತ್ತಾಗಿ ಹೇಳಿರುವೆನು. ಅಲ್ಲಿ ನಾನು ಮಾಡದೆ ಉಳಿದಿರುವ ಕಾರ್ಯವನ್ನು ನೀವೆಲ್ಲರೂ ಮಾಡಿರಿ.’’ ॥ 170 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಅಷ್ಟಪಂಚಾಶಃ ಸರ್ಗಃ ॥ 58 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಐವತ್ತೆಂಟನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-65">ಐವತ್ತೊಂಭತ್ತನೆಯ ಸರ್ಗ</p>
<p class="Sub-Heading">ಹನುಮಂತನು ಸೀತೆಯ ದುರವಸ್ಥೆಯನ್ನು ತಿಳಿಸುತ್ತಾ ಲಂಕೆಯ ಆಕ್ರಮಣಕ್ಕಾಗಿ ವಾನರರನ್ನು ಉತ್ತೇಜಿಸಿದುದು </p>
<p class="Shlok-Number" id="toc_marker-65-1">ಶ್ಲೋಕ - 1</p>
<p class="Shlok">ಏತದಾಖ್ಯಾಯ ತತ್ ಸರ್ವಂ ಹನುಮಾನ್ ಮಾರುತಾತ್ಮಜಃ ।</p>
<p class="Shlok">ಭೂಯಃ ಸಮುಪಚಕ್ರಾಮ ವಚನಂ ವಕ್ತುಮುತ್ತರಮ್ ॥</p>
<p class="Text">ವಾಯುಪುತ್ರನಾದ ಹನುಮಂತನು ಹೀಗೆ ಎಲ್ಲ ವಿಷಯಗಳನ್ನು ಕಪಿನಾಯಕರಿಗೆ ಹೇಳಿ, ಅವರ ಪ್ರಶ್ನೆಗಳಿಗೆ ಉತ್ತರ ರೂಪವಾಗಿ ಇನ್ನೂ ಕೆಲವು ಮಾತುಗಳನ್ನು ಹೇಳಲು ಪಕ್ರಮಿಸಿದನು. ॥ 1 ॥</p>
<p class="Shlok-Number" id="toc_marker-65-2">ಶ್ಲೋಕ - 2</p>
<p class="Shlok">ಸಲೋ ರಾಘವೋದ್ಯೋಗಃ ಸುಗ್ರೀವಸ್ಯ ಚ ಸಂಭ್ರಮಃ ।</p>
<p class="Shlok">ಶೀಲಮಾಸಾದ್ಯ ಸೀತಾಯಾ ಮಮ ಚ ಪ್ರವಣಂ ಮನಃ ।</p>
<p class="Shlok">ಆರ್ಯಾಯಾಃ ಸದೃಶಂ ಶೀಲಂ ಸೀತಾಯಾಃ ಪ್ಲವಗರ್ಷಭಾಃ ॥</p>
<p class="Text">ವಾನರಶ್ರೇಷ್ಠರೇ! ಶ್ರೀರಾಮನ ಪ್ರಯತ್ನವು ಸಫಲವಾಯಿತು. ಸುಗ್ರೀವನ ಕಾರ್ಯೋತ್ಸಾಹವೂ ಫಲಿಸಿತು. ರಾಮ-ಸುಗ್ರೀವರ ಮೈತ್ರಿಯು ಧೃಢವಾಯಿತು. ಸೀತಾದೇವಿಯ ಪಾತಿವ್ರತ್ಯವನ್ನು ತಿಳಿದು ನನ್ನ ಮನಸ್ಸು ಭಕ್ತಿಯಿಂದ ಪರವಶವಾಯಿತು.ಸೌಶೀಲ್ಯ ಪಾತಿವ್ರತ್ಯ ಮುಂತಾದ ವಿಷಯದಲ್ಲಿ ಆರ್ಯೆಯಾದ ಸೀತಾದೇವಿಗೆ ಸೀತಾದೇವಿಯೇ ಸಾಟಿ. ಇವುಗಳು ಬೇರೆ ಯಾರಲ್ಲೂ ಇರಲು ಸಾಧ್ಯವೇ ಇಲ್ಲ. ॥ 2 ॥</p>
<p class="Shlok-Number" id="toc_marker-65-3">ಶ್ಲೋಕ - 3</p>
<p class="Shlok">ತಪಸಾ ಧಾರಯೇಲ್ಲೋಕಾನ್ ಕ್ರುದ್ಧೋ ವಾ ನಿರ್ದಹೇದಪಿ ।</p>
<p class="Shlok">ಸರ್ವಥಾತಿಪ್ರವೃದ್ಧೋಸೌ ರಾವಣೋ ರಾಕ್ಷಸಾಧಿಪಃ ॥</p>
<p class="Text">ರಾಕ್ಷಸರಾಜನಾದ ರಾವಣನೂ ತನ್ನ ತಪಶ್ಶಕ್ತಿಯಿಂದ ಮೂರು ಲೋಕಗಳನ್ನಾದರೂ ಧರಿಸಬಲ್ಲನು. ಕೋಪಗೊಂಡರೆ ಮೂರು ಲೋಕಗಳನ್ನೂ ದಹಿಸಬಲ್ಲನು. ಅವನು ಎಲ್ಲ ವಿಧದಿಂದಲೂ ದೊಡ್ಡವನೇ. ಸೀತಾದೇವಿಯ ಶರೀರವನ್ನು ಮುಟ್ಟಿಯೂ ಆತನು ತನ್ನ ತಪಸ್ಸಿನಿಂದಾಗಿ ವಿನಾಶಹೊಂದಲಿಲ್ಲ. ॥ 3 ॥</p>
<p class="Shlok-Number" id="toc_marker-65-4">ಶ್ಲೋಕ - 4</p>
<p class="Shlok">ತಸ್ಯ ತಾಂ ಸ್ಪೃಶತೋ ಗಾತ್ರಂ ತಪಸಾ ನ ವಿನಾಶಿತಮ್ ।</p>
<p class="Shlok">ನ ತದಗ್ನಿಶಿಖಾ ಕುರ್ಯಾತ್ ಸಂಸ್ಪೃಷ್ಟಾ ಪಾಣಿನಾ ಸತೀ ॥</p>
<p class="Shlok-Number" id="toc_marker-65-5">ಶ್ಲೋಕ - 5</p>
<p class="Shlok">ಜನಕಸ್ಯಾತ್ಮಜಾ ಕುರ್ಯಾದ್ಯತ್ ಕ್ರೋಧಕಲುಷೀಕೃತಾ ।</p>
<p class="Shlok">ಜಾಂಬವತ್ಪ್ರಮುಖಾನ್ ಸರ್ವಾನನುಜ್ಞಾಪ್ಯ ಮಹಾಹರೀನ್ ॥</p>
<p class="Text"> ಜನಕಾತ್ಮಜೆಯಾದ ಸೀತಾದೇವಿಯು ಕೋಪಗೊಂಡರೆ, ಕೇವಲ ತನ್ನ ಕರಸ್ಪರ್ಶದಿಂದಲೇ ಏನನ್ನಾದರೂ ಭಸ್ಮವಾಗಿಸಬಲ್ಲಳು. ಆ ರೀತಿ ಅಗ್ನಿಯಿಂದಲೂ ಸಾಧ್ಯವಾಗದು. ಅಗ್ನಿಯ ಜ್ವಾಲೆಗಿಂತಲೂ ಸೀತಾದೇವಿಯ ಕೋಪವು ವಿಶಿಷ್ಟವಾದುದು. ॥ 5 ॥</p>
<p class="Shlok-Number" id="toc_marker-65-6">ಶ್ಲೋಕ - 6</p>
<p class="Shlok">ಅಸ್ಮಿನ್ನೇವಂಗತೇ ಕಾರ್ಯೇ ಭವತಾಂ ಚ ನಿವೇದಿತೇ ।</p>
<p class="Shlok">ನ್ಯಾಯ್ಯಂ ಸ್ಮ ಸಹ ವೈದೇಹ್ಯಾ ದ್ರಷ್ಟುಂ ತೌ ಪಾರ್ಥಿವಾತ್ಮಜೌ ॥</p>
<p class="Text">ಇಷ್ಟರವರೆಗೆ ಜರುಗಿದ ಎಲ್ಲ ಕಾರ್ಯವಿಶೇಷಗಳನ್ನು ನಿಮಗೆ ವಿವರಿಸಿರುವೆ. ಜಾಂಬವಂತನೇ ಮೊದಲಾದ ವಾನರ ಪ್ರಮುಖರೆಲ್ಲರ ಅನುಜ್ಞೆಗನುಸಾರವಾಗಿ - ಸೀತೆಯನ್ನು ಬಿಡಿಸಿ ತಂದು, ಅವಳೊಡನೆ ನಾವು ಆ ರಾಮ-ಲಕ್ಷ್ಮಣರನ್ನು ಸಂದರ್ಶಿಸುವುದು ಯುಕ್ತವೆಂದು ಕಾಣುತ್ತದೆ. ॥ 6 ॥</p>
<p class="Shlok-Number" id="toc_marker-65-7">ಶ್ಲೋಕ - 7</p>
<p class="Shlok">ಅಹಮೇಕೋಽಪಿ ಪರ್ಯಾಪ್ತಃ ಸರಾಕ್ಷಸಗಣಾಂ ಪುರೀಮ್ ।</p>
<p class="Shlok">ತಾಂ ಲಂಕಾಂ ತರಸಾ ಹಂತುಂ ರಾವಣಂ ಚ ಮಹಾಬಲಮ್ ॥</p>
<p class="Text">ಆ ಲಂಕೆಯಲ್ಲಿರುವ ಎಲ್ಲ ರಾಕ್ಷಸ ಸಮೂಹಗಳನ್ನು, ಲಂಕೆಯನ್ನು ಧ್ವಂಸಮಾಡಲು, ಮಹಾಬಲಶಾಲಿಯಾದ ರಾವಣನನ್ನು ಸಂಹರಿಸಲು ನಾನೊಬ್ಬನೇ ಸಾಕು. ॥ 7 ॥</p>
<p class="Shlok-Number" id="toc_marker-65-8">ಶ್ಲೋಕ - 8</p>
<p class="Shlok">ಕಿಂ ಪುನಃ ಸಹಿತೋ ವೀರೈರ್ಬಲವದ್ಬಿಃ ಕೃತಾತ್ಮಭಿಃ ।</p>
<p class="Shlok">ಕೃತಾಸೈಃ ಪ್ಲವಗೈಃ ಶೂರೈರ್ಭವದ್ಭಿರ್ವಿಜಯೈಷಿಭಿಃ ॥</p>
<p class="Text">ಹೀಗಿರುವಾಗ, ವಿಜಯೇಚ್ಛುಗಳಾದ, ವೀರರಾದ, ಬಲಿಷ್ಠರಾದ, ಜಿತೇಂದ್ರಿಯರಾದ, ಅಸ್ತ್ರವಿಶಾರದರಾದ, ಮಹಾ ಶಕ್ತಿಶಾಲಿಗಳಾದ ನಿಮ್ಮೊಡನೆ ಹೋದರೆ ಮತ್ತೆ ಹೇಳುವುದೇನಿದೆ? ॥ 8 ॥</p>
<p class="Shlok-Number" id="toc_marker-65-9">ಶ್ಲೋಕ - 9</p>
<p class="Shlok">ಅಹಂ ತು ರಾವಣಂ ಯುದ್ಧೇ ಸಸೈನ್ಯಂ ಸಪುರಃಸರಮ್ ।</p>
<p class="Shlok">ಸಹಪುತ್ರಂ ವಧಿಷ್ಯಾಮಿ ಸಹೋದರಯುತಂ ಯುಧಿ ॥</p>
<p class="Text">ರಾವಣನನ್ನೂ, ಆತನ ಸೈನ್ಯವನ್ನೂ, ಅಂಗರಕ್ಷಕರನ್ನೂ, ಪುತ್ರರನ್ನೂ, ಸಹೋದರ ಕುಂಭಕರ್ಣನನ್ನು, ಹೀಗೆ ಎಲ್ಲರನ್ನೂ ಯುದ್ಧದಲ್ಲಿ ನಾನೊಬ್ಬನೇ ಮಣ್ಣುಗೂಡಿಸಬಲ್ಲೆ. ॥ 9 ॥</p>
<p class="Shlok-Number" id="toc_marker-65-10">ಶ್ಲೋಕ - 10</p>
<p class="Shlok">ಬ್ರಾಹ್ಮಮೈಂದ್ರಂ ಚ ರೌದ್ರಂ ಚ ವಾಯವ್ಯಂ ವಾರುಣಂ ತಥಾ ।</p>
<p class="Shlok">ಯದಿ ಶಕ್ರಜಿತೋಸಾಣಿ ದುರ್ನಿರೀಕ್ಷ್ಯಾಣಿ ಸಂಯುಗೇ ॥</p>
<p class="Shlok-Number" id="toc_marker-65-11">ಶ್ಲೋಕ - 11</p>
<p class="Shlok">ತಾನ್ಯಹಂ ವಿಧಮಿಷ್ಯಾಮಿ ನಿಹನಿಷ್ಯಾಮಿ ರಾಕ್ಷಸಾನ್ ।</p>
<p class="Shlok">ಭವತಾಮಭ್ಯನುಜ್ಞಾತೋ ವಿಕ್ರಮೋ ಮೇ ರುಣದ್ಧಿ ತಮ್ ॥</p>
<p class="Text">ಇಂದ್ರಜಿತುವು ಯುದ್ಧದಲ್ಲಿ ಬ್ರಹ್ಮಾಸ್ತ್ರ, ಐಂದ್ರಾಸ್ತ್ರ, ರೌದ್ರಾಸ್ತ್ರ, ವಾಯವ್ಯಾಸ್ತ್ರ, ವಾರುಣಾಸ್ತ್ರ, ಮುಂತಾದ ದೊಡ್ಡ-ದೊಡ್ಡ ಅಸ್ತ್ರಗಳನ್ನು ಪ್ರಯೋಗಿಸಿದರೂ, ಅವೆಲ್ಲವನ್ನು ನಾನು ವಿನಾಶಗೊಳಿಸಿ, ಎಲ್ಲ ರಾಕ್ಷಸರನ್ನು ಧ್ವಂಸಮಾಡುವೆನು. ನನ್ನ ಪರಾಕ್ರಮವು ಅಲ್ಲಿಗೆ ಹೋಗಲು ಆತುರಪಡಿಸುತ್ತಿದೆ. ಆದರೆ ನಿಮ್ಮ ಅನುಮತಿ ಇಲ್ಲವಲ್ಲ! ನಿಮ್ಮ ಆಜ್ಞೆ ಆಗುವುದೇ ತಡವಾಗಿದೆ.॥ 10-11 ॥</p>
<p class="Shlok-Number" id="toc_marker-65-12">ಶ್ಲೋಕ - 12</p>
<p class="Shlok">ಮಯಾತುಲಾ ವಿಸೃಷ್ಟಾ ಹಿ ಶೈಲವೃಷ್ಟಿರ್ನಿರಂತರಾ ।</p>
<p class="Shlok">ದೇವಾನಪಿ ರಣೇ ಹನ್ಯಾತ್ ಕಿಂ ಪುನಸ್ತಾನ್ನಿಶಾಚರಾನ್ ॥</p>
<p class="Text">ನಾನು ಯುದ್ಧದಲ್ಲಿ ನಿರಂತರವಾಗಿ ಸುರಿಸುವ ಕಲ್ಲುಗಳ ಮಳೆಯಿಂದ ದೇವತೆಗಳೂ ಕೂಡ ಹತರಾಗುವರು. ಹೀಗಿರುವಾಗ ರಾಕ್ಷಸರ ವಿಷಯದಲ್ಲಿ ಹೇಳುವುದೇನಿದೆ? ॥ 12 ॥</p>
<p class="Shlok-Number" id="toc_marker-65-13">ಶ್ಲೋಕ - 13</p>
<p class="Shlok">ಸಾಗರೋಪ್ಯತಿಯಾದ್ವೇಲಾಂ ಮಂದರಃ ಪ್ರಚಲೇದಪಿ ।</p>
<p class="Shlok">ನ ಜಾಂಬವಂತಂ ಸಮರೇ ಕಂಪಯೇದರಿವಾಹಿನೀ ॥</p>
<p class="Text">ಎಂದಾದರೂ ಸಮುದ್ರವು ತನ್ನ ಎಲ್ಲೆಯನ್ನು ಮೀರಬಹುದು. ಮಂದರಪರ್ವತವು ಚಲಿಸಬಹುದು, ಆದರೆ ಯುದ್ಧದಲ್ಲಿ ಜಾಂಬವಂತರನ್ನು ಮಾತ್ರ ಎದುರಿಸಿ ನಿಲ್ಲಬಲ್ಲವನು ಶತ್ರುಸೈನ್ಯದಲ್ಲಿ ಯಾರೂ ಇರಲಾರನು. ॥ 13 ॥</p>
<p class="Shlok-Number" id="toc_marker-65-14">ಶ್ಲೋಕ - 14</p>
<p class="Shlok">ಸರ್ವರಾಕ್ಷಸಸಂಘಾನಾಂ ರಾಕ್ಷಸಾ ಯೇ ಚ ಪೂರ್ವಕಾಃ ।</p>
<p class="Shlok">ಅಲಮೇಕೋ ವಿನಾಶಾಯ ವೀರೋ ವಾಲಿಸುತಃ ಕಪಿಃ ॥</p>
<p class="Text">ಎಲ್ಲ ರಾಕ್ಷಸ ಸಮೂಹಗಳನ್ನು, ಮಾತ್ರವಲ್ಲ, ಅವರ ತಾತಮುತ್ತಾತರೆಲ್ಲರನ್ನು ನಾಶಗೊಳಿಸಲು ವಾಲಿಯ ಸುತನೂ, ಮಹಾವೀರನೂ ಆದ ಅಂಗದನೋರ್ವನೇ ಸಾಕು. ॥ 14 ॥</p>
<p class="Shlok-Number" id="toc_marker-65-15">ಶ್ಲೋಕ - 15</p>
<p class="Shlok">ಪನಸಸ್ಯೋರುವೇಗೇನ ನೀಲಸ್ಯ ಚ ಮಹಾತ್ಮನಃ ।</p>
<p class="Shlok">ಮಂದರೋಪಿ ವಿಶೀರ್ಯೇತ ಕಿಂ ಪುನರ್ಯುಧಿ ರಾಕ್ಷಸಾಃ ॥</p>
<p class="Text">ವಾನರ ವೀರನಾದ ಪನಸನೂ, ಮಹಾಪರಾಕ್ರಮಶಾಲಿಯಾದ ನೀಲನೂ, ಇವರು ತಮ್ಮ ಬಲಪರಾಕ್ರಮದಿಂದ ಮಂದರ ಪರ್ವತವನ್ನು ಕೂಡ ನುಚ್ಚುನೂರಾಗಿಸಬಲ್ಲರು. ಅಂತಿರುವಾಗ ಅವರಿಗೆ ಈ ರಾಕ್ಷಸರೊಂದು ಲೆಕ್ಕವೇ? ॥ 15 ॥</p>
<p class="Shlok-Number" id="toc_marker-65-16">ಶ್ಲೋಕ - 16</p>
<p class="Shlok">ಸದೇವಾಸುರಯಕ್ಷೇಷು ಗಂಧರ್ವೋರಗಪಕ್ಷಿಷು ।</p>
<p class="Shlok">ಮೈಂದಸ್ಯ ಪ್ರತಿಯೋದ್ಧಾರಂ ಶಂಸತ ದ್ವಿವಿದಸ್ಯ ವಾ ॥</p>
<p class="Text">ದೇವಾಸುರರಲ್ಲಾಗಲೀ, ಯಕ್ಷ-ಗಂಧರ್ವರಲ್ಲಾಗಲೀ, ಸರ್ಪ-ಪಕ್ಷಿಗಳಲ್ಲಾಗಲೀ, ಮೈಂದ-ದ್ವಿವಿದರನ್ನು ಎದುರಿಸಿ ಯುದ್ಧಮಾಡುವವರು ಯಾರಿದ್ದಾರೆಂದು ಹೇಳಿರಿ. ॥ 16 ॥</p>
<p class="Shlok-Number" id="toc_marker-65-17">ಶ್ಲೋಕ - 17</p>
<p class="Shlok">ಅಶ್ವಿಪುತ್ರೌ ಮಹಾಭಾಗಾವೇತೌ ಪ್ಲವಗಸತ್ತವೌ ।</p>
<p class="Shlok">ಏತಯೋಃ ಪ್ರತಿಯೋದ್ಧಾರಂ ನ ಪಶ್ಯಾಮಿ ರಣಾಜಿರೇ ॥</p>
<p class="Text">ಅಶ್ವಿನೀ ದೇವತೆಗಳ ಪುತ್ರರಾದ ಮಹಾಬಲಶಾಲಿಗಳಾದ, ವಾನರೋತ್ತಮರಾದ ಮೈಂದ-ದ್ವಿವಿದರನ್ನು ರಣರಂಗದಲ್ಲಿ ಎದುರಿಸಿ ಯುದ್ಧ ಮಾಡುವ ಯೋಧರನ್ನು ನಾನು ನೋಡಿಲ್ಲ. ॥ 17 ॥</p>
<p class="Shlok-Number" id="toc_marker-65-18">ಶ್ಲೋಕ - 18</p>
<p class="Shlok">ಪಿತಾಮಹವರೋತ್ಸೇಕಾತ್ ಪರಮಂ ದರ್ಪಮಾಸ್ಥಿತೌ ।</p>
<p class="Shlok">ಅಮೃತಪ್ರಾಶಿನಾವೇತೌ ಸರ್ವವಾನರಸತ್ತವೌ ॥</p>
<p class="Shlok-Number" id="toc_marker-65-19">ಶ್ಲೋಕ - 19</p>
<p class="Shlok">ಅಶ್ವಿನೋರ್ಮಾನನಾರ್ಥಂ ಹಿ ಸರ್ವಲೋಕಪಿತಾಮಹಃ ।</p>
<p class="Shlok">ಸರ್ವಾವಧ್ಯತ್ವಮತುಲಮನಯೋರ್ದತ್ತವಾನ್ ಪುರಾ ॥</p>
<p class="Text">ಇವರಿಬ್ಬರೂ ಬ್ರಹ್ಮದೇವರ ವರಬಲದಿಂದ ರಣೋತ್ಸಾಹಿಗಳಾಗಿದ್ದಾರೆ. ಇವರು ಅಮೃತಪಾನ ಮಾಡಿದವರು. ಎಲ್ಲ ವಾನರರಲ್ಲಿಯೂ ಶ್ರೇಷ್ಠರಾಗಿದ್ದಾರೆ. ಅಶ್ವಿನೀದೇವತೆಗಳ ಗೌರವಾರ್ಥವಾಗಿ ಬ್ರಹ್ಮದೇವರು ಹಿಂದೆ ಇವರಿಗೆ ಯಾರಿಂದಲೂ ಮರಣವು ಬಾರದಿರಲೆಂಬ ಅಮೋಘವಾದ ವರವನ್ನು ಕೊಟ್ಟಿರುವರು. ॥ 18-19 ॥</p>
<p class="Shlok-Number" id="toc_marker-65-20">ಶ್ಲೋಕ - 20</p>
<p class="Shlok">ವರೋತ್ಸೇಕೇನ ಮತ್ತೌ ಚ ಪ್ರಮಥ್ಯ ಮಹತೀಂ ಚಮೂಮ್ ।</p>
<p class="Shlok">ಸುರಾಣಾಮಮೃತಂ ವೀರೌ ಪೀತವಂತೌ ಪ್ಲವಂಗವೌ ॥</p>
<p class="Text">ಶ್ರೇಷ್ಠವಾದ ಆ ವರದಿಂದ ದರ್ಪಿಷ್ಠರಾದ ಈ ವಾನರೋತ್ತಮರು ದೇವತೆಗಳ ಮಹಾಸೈನ್ಯವನ್ನು ಕೂಡ ಜಯಿಸಿ ಅಮೃತವನ್ನು ಪ್ರಾಶನ ಮಾಡಿದವರು. ॥ 20 ॥</p>
<p class="Shlok-Number" id="toc_marker-65-21">ಶ್ಲೋಕ - 21</p>
<p class="Shlok">ಏತಾವೇವ ಹಿ ಸಂಕ್ರುದ್ಧೌ ಸವಾಜಿರಥಕುಂಜರಾಮ್ ।</p>
<p class="Shlok">ಲಂಕಾಂ ನಾಶಯಿತುಂ ಶಕ್ತೌ ಸರ್ವೇ ತಿಷ್ಠಂತು ವಾನರಾಃ ॥</p>
<p class="Text">ಉಳಿದ ವಾನರರೆಲ್ಲರೂ ಇರಲಿ ಬಿಡಿ. ವೀರಾವೇಶದಿಂದ ಇವರೇನಾದರೂ ಯುದ್ಧಕ್ಕೆ ತೊಡಗಿದರೆ ಲಂಕೆಯನ್ನೂ, ಲಂಕೆಯ ರಥಾಶ್ವ-ಗಜಪದಾತಿಗಳಿಂದ ಕೂಡಿದ ಸೈನ್ಯವನ್ನು ಇಲ್ಲವಾಗಿಸಲು ಇವರಿಬ್ಬರೇ ಸಾಕು. ॥ 21 ॥</p>
<p class="Shlok-Number" id="toc_marker-65-22">ಶ್ಲೋಕ - 22</p>
<p class="Shlok">ಮಯೈವ ನಿಹತಾ ಲಂಕಾ ದಗ್ಧಾ ಭಸ್ಮೀಕೃತಾ ಪುನಃ ।</p>
<p class="Shlok">ರಾಜಮಾರ್ಗೇಷು ಸರ್ವತ್ರ ನಾಮ ವಿಶ್ರಾವಿತಂ ಮಯಾ ॥</p>
<p class="Text">ಈಗಾಗಲೇ ಆ ಲಂಕೆಯನ್ನು ನಾನೇ ಸುಟ್ಟು ಭಸ್ಮಮಾಡಿಬಿಟ್ಟಿರುವೆನು. ಅಲ್ಲಿಯ ಎಲ್ಲ ರಾಜಮಾರ್ಗಗಳಲ್ಲಿಯೂ ನನ್ನ ಒಡೆಯನಾದ ಶ್ರೀರಾಮನ ಜಯಘೋಷವನ್ನು ಸಾರಿ ಬಂದಿರುವೆನು.॥ 22 ॥</p>
<p class="Shlok-Number" id="toc_marker-65-23">ಶ್ಲೋಕ - 23</p>
<p class="Shlok">ಜಯತ್ಯತಿಬಲೋ ರಾಮೋ ಲಕ್ಷ್ಮಣಶ್ಚ ಮಹಾಬಲಃ ।</p>
<p class="Shlok">ರಾಜಾ ಜಯತಿ ಸುಗ್ರೀವೋ ರಾಘವೇಣಾಭಿಪಾಲಿತಃ ॥</p>
<p class="Shlok-Number" id="toc_marker-65-24">ಶ್ಲೋಕ - 24</p>
<p class="Shlok">ಅಹಂ ಕೋಸಲರಾಜಸ್ಯ ದಾಸಃ ಪವನಸಂಭವಃ ।</p>
<p class="Shlok">ಹನುಮಾತಿನಿ ಸರ್ವತ್ರ ನಾಮ ವಿಶ್ರಾವಿತಂ ಮಯಾ ॥</p>
<p class="Text">ನಿರುಪಮಾನ ಪರಾಕ್ರಮಶಾಲಿಯಾದ ಶ್ರೀರಾಮಚಂದ್ರ ಪ್ರಭುವಿಗೆ ಜಯವಾಗಲೀ. ಮಹಾಬಲಶಾಲಿಯಾದ ಲಕ್ಷ್ಮಣನಿಗೆ ಜಯವಾಗಲೀ. ಶ್ರೀರಾಮಾನುಗ್ರಹಕ್ಕೆ ಪಾತ್ರನಾದ, ವಾನರ ರಾಜನಾದ ಸುಗ್ರೀವನಿಗೆ ಜಯವಾಗಲೀ. ವಾಯುಪುತ್ರನಾದ ನಾನು ಕೋಸಲಾಧಿಪತಿಯಾದ ಶ್ರೀರಾಮನ ದಾಸನು. ನನ್ನ ಹೆಸರು ಹನುಮಂತನೆಂದು ಎಲ್ಲ ರಾಕ್ಷಸರಿಗೆ ತಿಳಿಸಿ ಬಂದಿರುವೆನು. ॥ 23-24 ॥</p>
<p class="Shlok-Number" id="toc_marker-65-25">ಶ್ಲೋಕ - 25</p>
<p class="Shlok">ಅಶೋಕವನಿಕಾಮಧ್ಯೇ ರಾವಣಸ್ಯ ದುರಾತ್ಮನಃ ।</p>
<p class="Shlok">ಅಧಸ್ತಾಚ್ಛಿಂಶಪಾವೃಕ್ಷೇ ಸಾಧ್ವೀ ಕರುಣಮಾಸ್ಥಿತಾ ॥</p>
<p class="Text">ದುರಾತ್ಮನಾದ ರಾವಣನ ಅಶೋಕವನದಲ್ಲಿ, ಶಿಂಶುಪಾವೃಕ್ಷದ ಕೆಳಗೆ ಮಹಾಸಾಧ್ವಿಯಾದ ಸೀತಾದೇವಿಯು ದೀನಳಾಗಿರುವಳು. ॥25॥</p>
<p class="Shlok-Number" id="toc_marker-65-26">ಶ್ಲೋಕ - 26</p>
<p class="Shlok">ರಾಕ್ಷಸೀಭಿಃ ಪರಿವೃತಾ ಶೋಕಸಂತಾಪಕರ್ಶಿತಾ ।</p>
<p class="Shlok">ಮೇಘಲೇಖಾಪರಿವೃತಾ ಚಂದ್ರಲೇಖೇವ ನಿಷ್ಪ್ರಭಾ ॥</p>
<p class="Text">ಅವಳ ಸುತ್ತಲೂ ರಾಕ್ಷಸ ಸ್ತ್ರೀಯರು ಸೇರಿ ಕಾವಲು ಕಾಯುತ್ತಿದ್ದಾರೆ. ಅವಳು ಶೋಕಸಂತಪ್ತಳಾಗಿ ಕೃಶಳಾಗಿದ್ದಾಳೆ. ಪೂರ್ಣಚಂದ್ರನಂತೆ ಶೋಭಿಸುತ್ತಿದ್ದರೂ, ಅವಳು ಮೋಡಗಳಿಂದ ಮರೆಯಾದ ಚಂದ್ರರೇಖೆಯಂತೆ ತೇಜೋವಿಹೀನಳಾಗಿದ್ದಾಳೆ. ॥ 26 ॥</p>
<p class="Shlok-Number" id="toc_marker-65-27">ಶ್ಲೋಕ - 27</p>
<p class="Shlok">ಅಚಿಂತಯಂತೀ ವೈದೇಹೀ ರಾವಣಂ ಬಲದರ್ಪಿತಮ್ ।</p>
<p class="Shlok">ಪತಿವ್ರತಾ ಚ ಸುಶ್ರೋಣೀ ಅವಷ್ಟಬ್ಧಾ ಚ ಜಾನಕೀ ॥</p>
<p class="Text">ಬಲಗರ್ವಿತನಾದ ರಾವಣನು ಅವಳನ್ನು ಹೀಗೆ ನಿರ್ಬಂಧಿಸಿಟ್ಟಿದ್ದರೂ, ಸೌಂದರ್ಯವತಿಯೂ, ಪತಿವ್ರತಾಶಿರೋಮಣಿಯೂ ಆದ ಜಾನಕಿದೇವಿಯು ಅವನನ್ನು ಲೆಕ್ಕಿಸುವುದೇ ಇಲ್ಲ. ॥ 27 ॥</p>
<p class="Shlok-Number" id="toc_marker-65-28">ಶ್ಲೋಕ - 28</p>
<p class="Shlok">ಅನುರಕ್ತಾ ಹಿ ವೈದೇಹೀ ರಾಮಂ ಸರ್ವಾತ್ಮನಾ ಶುಭಾ ।</p>
<p class="Shlok">ಅನನ್ಯಚಿತ್ತಾ ರಾಮೇ ಚ ಪೌಲೋವಿಾವ ಪುರಂದರೇ ॥</p>
<p class="Text">ಶುಭಲಕ್ಷಣ ಸಂಪನ್ನೆಯಾದ ಸೀತಾದೇವಿಯು ತ್ರಿಕರಣಶುದ್ಧಿಯಿಂದ ಶ್ರೀರಾಮನಲ್ಲೇ ಅನುರಕ್ತಳಾಗಿರುವಳು. ಶಚಿದೇವಿಯು ಇಂದ್ರನಲ್ಲಿ ಮನಸ್ಸನ್ನು ನೆಟ್ಟಂತೆ ಸೀತಾದೇವಿಯು ಶ್ರೀರಾಮನಲ್ಲೇ ಮನಸ್ಸನ್ನು ನೆಟ್ಟಿರುವಳು. ॥ 28 ॥</p>
<p class="Shlok-Number" id="toc_marker-65-29">ಶ್ಲೋಕ - 29</p>
<p class="Shlok">ತದೇಕವಾಸಃಸಂವೀತಾ ರಜೋಧ್ವಸ್ತಾ ತಥೈವ ಚ ।</p>
<p class="Shlok">ಶೋಕಸಂತಾಪದೀನಾಂಗೀ ಸೀತಾ ಭರ್ತೃಹಿತೇ ರತಾ ।</p>
<p class="Shlok">ಸಾ ಮಯಾ ರಾಕ್ಷಸೀಮಧ್ಯೇ ತರ್ಜ್ಯಮಾನಾ ಮುಹುರ್ಮುಹುಃ ॥</p>
<p class="Shlok-Number" id="toc_marker-65-30">ಶ್ಲೋಕ - 30</p>
<p class="Shlok">ರಾಕ್ಷಸೀಭಿರ್ವಿರೂಪಾಭಿದೃಷ್ಟಾ ಹಿ ಪ್ರಮದಾವನೇ ।</p>
<p class="Shlok">ಏಕವೇಣೀಧರಾ ದೀನಾ ಭರ್ತೃಚಿಂತಾಪರಾಯಣಾ ॥</p>
<p class="Text">ಆ ಸೀತಾದೇವಿಯು ಒಂಟಿವಸ್ತ್ರವನ್ನು ಧರಿಸಿರುವಳು. ಅವಳ ಶರೀರವು ಧೂಳಿನಿಂದ ಮಲಿನವಾಗಿದೆ. ಶೋಕಸಂತಾಪಗಳಿಂದಾಗಿ ದೀನಳಾಗಿರುವಳು. ಯಾವಾಗಲೂ ಪತಿಯ ಹಿತವನ್ನೇ ಬಯಸುತ್ತಿರುವಳು. ಅವಳ ಕೂದಲುಗಳು ಜಡೆಗಟ್ಟಿಹೋಗಿವೆ. ಅವಳು ನಿರಂತರವಾಗಿ ತನ್ನ ಪತಿಯನ್ನೇ ಧ್ಯಾನಿಸುತ್ತಿರುವಳು. ಅಶೋಕವನದಲ್ಲಿ ರಾಕ್ಷಸ ಸ್ತ್ರೀಯರ ಮಧ್ಯದಲ್ಲಿರುವ ಆಕೆಯನ್ನು ನಾನು ನೋಡಿದೆನು. ವಿಕೃತಾಕಾರರಾದ ಆ ರಕ್ಕಸಿಯರು ಅವಳನ್ನು ಪದೇ-ಪದೇ ಭಯಪಡಿಸುತ್ತಿರುವರು. ॥ 29-30 ॥</p>
<p class="Shlok-Number" id="toc_marker-65-31">ಶ್ಲೋಕ - 31</p>
<p class="Shlok">ಅಧಃಶಯ್ಯಾ ವಿವರ್ಣಾಂಗೀ ಪದ್ಮಿನೀವ ಹಿಮಾಗಮೇ ।</p>
<p class="Shlok">ರಾವಣಾದ್ವಿನಿವೃತ್ತಾರ್ಥಾ ಮರ್ತವ್ಯಕೃತನಿಶ್ಚಯಾ ॥</p>
<p class="Text">ಅವಳು ಬರೀನೆಲದಲ್ಲಿ ಕುಳಿತಿರುವಳು. ಅವಳ ಶರೀರವು ಮಂಜು ಮುಸುಕಿದ ಕಮಲದಂತೆ ಕಾಂತಿಹೀನವಾಗಿದೆ. ಅವಳು ರಾವಣನಿಂದ ಪೂರ್ಣವಾಗಿ ವಿಮುಖಳಾಗಿ ಶರೀರವನ್ನು ತ್ಯಜಿಸಲು ನಿಶ್ಚಯಿಸಿಕೊಂಡಿರುವಳು. ॥ 31 ॥</p>
<p class="Shlok-Number" id="toc_marker-65-32">ಶ್ಲೋಕ - 32</p>
<p class="Shlok">ಕಥಂಚಿನ್ಮೃಗಶಾವಾಕ್ಷೀ ವಿಶ್ವಾಸಮುಪಪಾದಿತಾ ।</p>
<p class="Shlok">ತತಃ ಸಂಭಾಷಿತಾ ಚೈವ ಸರ್ವಮರ್ಥಂ ಚ ದರ್ಶಿತಾ ॥</p>
<p class="Text">ಹೇಗಾದರೂ ಅವಳಿಗೆ ನನ್ನ ಮೇಲೆ ವಿಶ್ವಾಸ ಮೂಡುವಂತೆ ಮಾಡಿದೆನು. ಅವಳೊಡನೆ ಮಾತಾಡಿದೆನು. ಎಲ್ಲ ವಿಷಯಗಳನ್ನು ಅವಳಿಗೆ ತಿಳಿಸಿದೆನು. ॥ 32 ॥</p>
<p class="Shlok-Number" id="toc_marker-65-33">ಶ್ಲೋಕ - 33</p>
<p class="Shlok">ರಾಮಸುಗ್ರೀವಸಖ್ಯಂ ಚ ಶ್ರುತ್ವಾ ಪ್ರೀತಿಮುಪಾಗತಾ ।</p>
<p class="Shlok">ನಿಯತಃ ಸಮುದಾಚಾರೋ ಭಕ್ತಿರ್ಭರ್ತರಿ ಚೋತ್ತಮಾ ॥</p>
<p class="Shlok-Number" id="toc_marker-65-34">ಶ್ಲೋಕ - 34</p>
<p class="Shlok">ಯನ್ನ ಹಂತಿ ದಶಗ್ರೀವಂ ಸ ಮಹಾತ್ಮಾ ದಶಾನನಃ ।</p>
<p class="Shlok">ನಿಮಿತ್ತಮಾತ್ರಂ ರಾಮಸ್ತು ವಧೇ ತಸ್ಯ ಭವಿಷ್ಯತಿ ॥</p>
<p class="Text">ರಾಮ-ಸುಗ್ರೀವರ ಮೈತ್ರಿಯನ್ನು ಕೇಳಿ ಅವಳು ಹೆಚ್ಚಾಗಿ ಸಂತೋಷಪಟ್ಟಳು. ಆ ಸೀತಾದೇವಿಯು ಆಚರಿಸುವ ಪವಿತ್ರ ಜೀವನ ವಿಧಾನಗಳೂ, ಭರ್ತನಲ್ಲಿ ಅವಳಿಗಿರುವ ಭಕ್ತಿ-ಪ್ರಪತ್ತಿಗಳೂ ಅನುಪಮವಾದವುಗಳು. ಅಪರಾಧಿಯಾದ ರಾವಣನನ್ನು ಅವಳೇ ಕೊಲ್ಲಬಲ್ಲಳು. ಅವಳ ಪಾತಿವ್ರತ್ಯ ಪ್ರಭಾವದಿಂದ ಅವನು ಈಗಾಗಲೇ ಮೃತಪ್ರಾಯನಾಗಿರುವನು. ಸೀತಾನಿಮಿತ್ತದಿಂದ ಶ್ರೀರಾಮನ ಕೈಯಿಂದ ಅವನು ಸಾಯುವನು. (ಆಗ ಅವನಿಗೇ ಮೋಕ್ಷ ಲಭಿಸುವುದು.) ಅದರಿಂದ ಅವನು ಮಹಾತ್ಮನು. ॥ 33-34 ॥</p>
<p class="Shlok-Number" id="toc_marker-65-35">ಶ್ಲೋಕ - 35</p>
<p class="Shlok">ಸಾ ಪ್ರಕೃತ್ಯೈವ ತನ್ವಂಗೀ ತದ್ವಿಯೋಗಾಚ್ಚ ಕರ್ಶಿತಾ ।</p>
<p class="Shlok">ಪ್ರತಿಪತ್ಪಾಠಶೀಲಸ್ಯ ವಿದ್ಯೇವ ತನುತಾಂ ಗತಾ ॥</p>
<p class="Text">ಸೀತಾದೇವಿಯು ಸಹಜವಾಗಿಯೇ ಕೃಶಾಂಗಿಯು. ಅದರಲ್ಲಿಯೂ ಶ್ರೀರಾಮನ ಅಗಲುವಿಕೆಯಿಂದ ಅವಳು - ಅನಧ್ಯಾಯದಲ್ಲಿ ವೇದಾಧ್ಯಯನ ಮಾಡಿದವರ<span class="char-style-override-6">*</span> ವಿದ್ಯೆಯಂತೆ ಇನ್ನೂ ಕೃಶಳಾಗಿದ್ದಾಳೆ. ॥ 35 ॥</p>
<p class="Footnotes"><span class="char-style-override-6">*</span> ಅಷ್ಟಮಿ, ಚತುರ್ದಶಿ, ಪೌರ್ಣಮಿ, ಅಮಾವಾಸ್ಯಾ, ಪಾಡ್ಯ ಹೀಗೆ ಇವು ಅನಧ್ಯಾಯಗಳು. ಈ ದಿನಗಳಲ್ಲಿ ವೇದಾಧ್ಯಯನ ಮಾಡಬಾರದು. ಈ ಸಂಪ್ರದಾಯವನ್ನು ಉಲ್ಲಂಘಿಸಿ, ವೇದಾಧ್ಯಯನವನ್ನು ಗೈದರೆ ಅದು ಮುಂದಕ್ಕೆ ಸಾಗದು. ಆ ವಿದ್ಯೆಯು ಜೀರ್ಣವಾಗುತ್ತದೆ. </p>
<p class="Footnote-Shloka">‘‘ಅಮಾವಾಸ್ಯಾ ಗುರುಂ ಹಂತಿ ಶಿಷ್ಯಂ ಹಂತಿ ಚತುರ್ದಶಿ ಉಭಾವಷ್ಟಾಷ್ಟಮೀ ಹಂತಿ ಪ್ರತಿಪತ್ಪಾಠನಾಶಿನಿ॥’’</p>
<p class="Shlok-Number" id="toc_marker-65-36">ಶ್ಲೋಕ - 36</p>
<p class="Shlok">ಏವಮಾಸ್ತೇ ಮಹಾಭಾಗಾ ಸೀತಾ ಶೋಕಪರಾಯಣಾ ।</p>
<p class="Shlok">ಯದತ್ರ ಪ್ರತಿಕರ್ತವ್ಯಂ ತತ್ ಸರ್ವಮುಪಪದ್ಯತಾಮ್ ॥</p>
<p class="Text">ಪೂಜ್ಯಳಾದ ಸೀತಾದೇವಿಯು ಶೋಕಾತುರೆಯಾಗಿ ಹೀಗೆ ದೀನಾವಸ್ಥೆಯಲ್ಲಿದ್ದಾಳೆ. ಆದುದರಿಂದ ಈ ಸಮಯದಲ್ಲಿ ಯಾವ ಪ್ರತಿಕಾರವನ್ನು ಮಾಡಬಹುದು? ಅದನ್ನು ನಾವೆಲ್ಲರೂ ಸೇರಿ ನಿಶ್ಚಯಿಸೋಣ. ॥ 36 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಏಕೋನಷಷ್ಠಿತಮಃ ಸರ್ಗಃ ॥59॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಐವತ್ತೊಂಭತ್ತನೆಯ ಸರ್ಗವು ಮುಗಿಯಿತು.<span></span></p>


<p class="Page-Break"> </p>
<p class="Chapter-Heading" id="toc_marker-66">ಅರವತ್ತನೆಯ ಸರ್ಗ</p>
<p class="Sub-Heading">ಲಂಕೆಯನ್ನು ಜಯಿಸಿ ಸೀತೆಯನ್ನು ಕರೆತರುವುದರಲ್ಲಿ ಅಂಗದನ ಉತ್ಸಾಹ, ಜಾಂಬವಂತರ ಅಸಮ್ಮತಿ</p>
<p class="Shlok-Number" id="toc_marker-66-1">ಶ್ಲೋಕ - 1</p>
<p class="Shlok">ತಸ್ಯ ತದ್ವಚನಂ ಶ್ರುತ್ವಾ ವಾಲಿಸೂನುರಭಾಷತ ।</p>
<p class="Shlok">ಅಯುಕ್ತಂ ತು ವಿನಾ ದೇವೀಂ ದೃಷ್ಟವದ್ಭಿಶ್ಚ ವಾನರಾಃ ॥</p>
<p class="Shlok-Number" id="toc_marker-66-2">ಶ್ಲೋಕ - 2</p>
<p class="Shlok">ಸವಿಾಪಂ ಗಂತುಮಸ್ಮಾಭೀ ರಾಘವಸ್ಯ ಮಹಾತ್ಮನಃ ।</p>
<p class="Shlok">ವಾಯುಸೂನೋರ್ಬಲೇನೈನ ದಗ್ಧಾ ಲಂಕೇತಿ ನಃ ಶ್ರುತಮ್ ।</p>
<p class="Shlok">ದೃಷ್ಟಾ ದೇವೀ ನ ಚಾನೀತಾ ಇತಿ ತತ್ರ ನಿವೇದನಮ್ ॥</p>
<p class="Shlok-Number" id="toc_marker-66-3">ಶ್ಲೋಕ - 3</p>
<p class="Shlok">ಅಯುಕ್ತಮಿವ ಪಶ್ಯಾಮಿ ಭವದ್ಭಿಃ ಖ್ಯಾತವಿಕ್ರಮೈಃ ।</p>
<p class="Shlok">ನ ಹಿ ನಃ ಪ್ಲವನೇ ಕಶ್ಚಿನ್ನಾಪಿ ಕಶ್ಚಿತ್ ಪರಾಕ್ರಮೇ ॥</p>
<p class="Shlok-Number" id="toc_marker-66-4">ಶ್ಲೋಕ - 4</p>
<p class="Shlok">ತುಲ್ಯಃ ಸಾಮರದೈತ್ಯೇಷು ಲೋಕೇಷು ಹರಿಸತ್ತಮಾಃ ।</p>
<p class="Shlok">ತೇಷ್ವೇವಂ ಹತವೀರೇಷು ರಾಕ್ಷಸೇಷು ಹನೂಮತಾ ॥</p>
<p class="Shlok-Number" id="toc_marker-66-5">ಶ್ಲೋಕ - 5</p>
<p class="Shlok">ಕಿಮನ್ಯದತ್ರ ಕರ್ತವ್ಯಂ ಗೃಹಿತ್ವಾ ಯಾಮ ಜಾನಕೀಮ್ ।</p>
<p class="Shlok">ರಾಮಲಕ್ಷ್ಮಣಯೋರ್ಮಧ್ಯೇ ನ್ಯಸ್ಯಾಮ ಜನಕಾತ್ಮಜಾಮ್ ॥</p>
<p class="Text">ಹನುಮಂತನ ಮಾತುಗಳನ್ನು ಕೇಳಿ ವಾಲಿಯ ಮಗನಾದ ಅಂಗದನು ಇಂತೆಂದನು ವಾನರಶ್ರೇಷ್ಠರೇ! ಸೀತಾದೇವಿಯನ್ನು ಕಂಡ ಬಳಿಕವೂ ಕೂಡ ನಾವು ಅವಳಿಲ್ಲದೆ ಮಹಾತ್ಮನಾದ ಶ್ರೀರಾಮಚಂದ್ರನ ಬಳಿಗೆ ಹೋಗುವುದು ಸೂಕ್ತವಾಗಿ ಕಾಣುವುದಿಲ್ಲ. ವಾಯುಪುತ್ರನಾದ ಹನುಮಂತನ ಪರಾಕ್ರಮದಿಂದಲೇ ಲಂಕೆಯು ಸುಟ್ಟುಹೋಗಿದೆ ಎಂದು ನಾವು ಕೇಳಿದ್ದೇವೆ. ‘‘ಸೀತಾದೇವಿಯನ್ನು ನೋಡಿದೆವು ಆದರೆ ಕರೆತರಲಿಲ್ಲ’’ ಎಂದು ಶ್ರೀರಾಮನಿಗೆ ನಿವೇದಿಸಿಕೊಳ್ಳುವುದು, ನಮ್ಮಂತಹ ಪರಾಕ್ರಮಿಗಳಿಗೆ, ಖ್ಯಾತರಾದವರಿಗೆ ತಕ್ಕುದಲ್ಲವೆಂದೇ ನನ್ನ ಅಭಿಪ್ರಾಯವು. ಎಲೈ ವಾನರೋತ್ತಮರಿರಾ! ಆಕಾಶಕ್ಕೆ ಹಾರುವುದರಲ್ಲಾಗಲೀ, ಪರಾಕ್ರಮದಲ್ಲಾಗಲೀ, ಮೂರು ಲೋಕಗಳಲ್ಲಿ, ದೇವ-ದಾನವರಲ್ಲಿಯೂ ಕೂಡ ನಮಗೆ ಸಮಾನರಾದವರೂ ಯಾರೂ ಇಲ್ಲ. ಆದುದರಿಂದ ನಾವೀಗಲೇ ಲಂಕೆಗೆ ಹೋಗಿ ರಾಕ್ಷಸರೆಲ್ಲರನ್ನು ಜಯಿಸಿ, ರಣರಂಗದಲ್ಲಿ ಆ ರಾವಣನನ್ನು ಸಂಹರಿಸಿ, ಕೃತ-ಕೃತ್ಯರಾಗಿ, ಸಂತುಷ್ಟವಾದ ಮನಸ್ಸಿನಿಂದ ಸೀತಾದೇವಿಯನ್ನು ಕರಕೊಂಡು ಶ್ರೀರಾಮನ ಬಳಿಗೆ ಹೋಗೋಣ. ಹನುಮಂತನು ಅಲ್ಲಿ ರಾಕ್ಷಸ ವೀರರೆಲ್ಲರನ್ನು ಕೊಂದಿರುವನು. ಇನ್ನು ನಮಗೆ ಅಲ್ಲಿ ಮಾಡಬೇಕಾದುದೇನಿದೆ? ಜಾನಕೀದೇವಿಯನ್ನು ಕರಕೊಂಡು ಬರುವುದು ಮಾತ್ರ ಉಳಿದಿದೆ. ಶ್ರೀರಾಮ-ಲಕ್ಷ್ಮಣರ ಮಧ್ಯದಲ್ಲಿ ಸೀತಾದೇವಿಯನ್ನು ನಿಲ್ಲಿಸೋಣ. ॥ 1-5 ॥</p>
<p class="Shlok-Number" id="toc_marker-66-6">ಶ್ಲೋಕ - 6</p>
<p class="Shlok">ಕಿಂ ವ್ಯಲೀಕೈಸ್ತು ತಾನ್ ಸರ್ವಾನ್ ವಾನರಾನ್ ವಾನರರ್ಷಭಾನ್ ।</p>
<p class="Shlok">ವಯಮೇವ ಹಿ ಗತ್ವಾ ತಾನ್ ಹತ್ವಾ ರಾಕ್ಷಸಪುಂಗವಾನ್ ।</p>
<p class="Shlok">ರಾಘವಂ ದ್ರಷ್ಟುಮರ್ಹಾಮಃ ಸುಗ್ರೀವಂ ಸಹಲಕ್ಷಘ್ಮಿಣಮ್ ॥</p>
<p class="Text">ಈ ಎಲ್ಲ ವಾನರರಿಗೆ, ವಾನರ ಪ್ರಮುಖರಿಗೆ ಕಷ್ಟ ಕೊಡುವುದು ಏಕೆ? ನಾವೇ ಲಂಕೆಗೆ ಹೋಗಿ ರಾಕ್ಷಸರೆಲ್ಲರನ್ನು ಸಂಹರಿಸಿ, ಸೀತಾದೇವಿಯನ್ನು ಕರಕೊಂಡು ಬಂದು. ಲಕ್ಷ್ಮಣ ಸಮೇತನಾದ ಶ್ರೀರಾಮನನ್ನು, ಸುಗ್ರೀವನನ್ನು ನೋಡುವುದು ಯುಕ್ತವೆಂದು ನನಗೆ ತೋರುತ್ತದೆ. ॥ 6 ॥</p>
<p class="Shlok-Number" id="toc_marker-66-7">ಶ್ಲೋಕ - 7</p>
<p class="Shlok">ತಮೇವಂ ಕೃತಸಂಕಲ್ಪಂ ಜಾಂಬವಾನ್ ಹರಿಸತ್ತಮಃ ।</p>
<p class="Shlok">ಉವಾಚ ಪರಮಪ್ರೀತೋ ವಾಕ್ಯಮರ್ಥವದರ್ಥವಿತ್ ॥</p>
<p class="Text">ಕಾರ್ಯಸಾಧಕ ನಿಷ್ಣಾತನೂ, ಭಲ್ಲೂಕ ಪ್ರಮುಖನೂ ಆದ ಜಾಂಬವಂತನು ಅಂಗದನ ಸಂಕಲ್ಪವನ್ನು ಕೇಳಿ ಅವನ ಬಳಿ ಅರ್ಥವತ್ತಾದ ಮಾತನ್ನು ಪ್ರೀತಿಯಿಂದ ಹೇಳಿದನು ॥ 7 ॥</p>
<p class="Shlok-Number" id="toc_marker-66-8">ಶ್ಲೋಕ - 8</p>
<p class="Shlok">ನೈಷಾ ಬುದ್ಧಿರ್ಮಹಾಬುದ್ಧೇ ಯದ್ಬ್ರವೀಷಿ ಮಹಾಕಪೇ ।</p>
<p class="Shlok">ವಿಚೇತುಂ ವಯಮಾಜ್ಞಪ್ತಾ ದಕ್ಷಿಣಾಂ ದಿಶಮುತ್ತಮಾಮ್ ॥</p>
<p class="Shlok-Number" id="toc_marker-66-9">ಶ್ಲೋಕ - 9</p>
<p class="Shlok">ನಾನೇತುಂ ಕಪಿರಾಜೇನ ನೈವ ರಾಮೇಣ ಧೀಮತಾ ॥</p>
<p class="Shlok-Number" id="toc_marker-66-10">ಶ್ಲೋಕ - 10</p>
<p class="Shlok">ಕಥಂಚಿನ್ನಿರ್ಜಿತಾಂ ಸೀತಾಮಸ್ಮಾಭಿರ್ನಾಭಿರೋಚಯೇತ್ ।</p>
<p class="Shlok">ರಾಘವೋ ನೃಪಶಾರ್ದೂಲಃ ಕುಲಂ ವ್ಯಪದಿಶನ್ ಸ್ವಕಮ್ ॥</p>
<p class="Text">ಪ್ರಜ್ಞಾಶಾಲಿಯಾದ ಎಲೈ ಅಂಗದಾ! ನೀನು ಹೇಳುತ್ತಿರುವ ಮಾತುಗಳು ಸಮುಚಿತವೆಂದು ಕಂಡುಬರುವುದಿಲ್ಲ. ವಾನರ ಪ್ರಭುವಾದ ಸುಗ್ರೀವನು, ಪ್ರಜ್ಞಾಶಾಲಿಯಾದ ಶ್ರೀರಾಮನು ದಕ್ಷಿಣದಿಕ್ಕಿನಲ್ಲಿ ಸೀತೆಯನ್ನು ಹುಡುಕಲು ಮಾತ್ರ ನಮಗೆ ಆಜ್ಞೆ ಕೊಟ್ಟಿರುವರು. ಅವಳನ್ನು ಕರೆತರುವುದಕ್ಕಲ್ಲ. ಮೇಲಾಗಿ ನಾವು ರಾಕ್ಷಸರನ್ನು ಜಯಿಸಿ ಸೀತೆಯನ್ನು ಕರೆತರುವುದು ಶ್ರೀರಾಮನಿಗೆ ರುಚಿಸದು. ಶ್ರೀರಾಮನು ರಾಜಸಿಂಹನು. ಅವನು ತನ್ನ ಪರಾಕ್ರಮದಿಂದಲೇ ಸೀತಾದೇವಿಯನ್ನು ಕರತರುವನೇ ಹೊರತು, ಬೇರೆಯವರ ಪರಾಕ್ರಮವನ್ನು ಅವಲಂಬಿಸಲಾರನು. ॥ 8-10 ॥</p>
<p class="Shlok-Number" id="toc_marker-66-11">ಶ್ಲೋಕ - 11</p>
<p class="Shlok">ಪ್ರತಿಜ್ಞಾಯು ಸ್ವಯಂ ರಾಜಾ ಸೀತಾವಿಜಯಮಗ್ರತಃ ।</p>
<p class="Shlok">ಸರ್ವೇಷಾಂ ಕಪಿಮುಖ್ಯಾನಾಂ ಕಥಂ ಮಿಥ್ಯಾ ಕರಿಷ್ಯತಿ ॥</p>
<p class="Shlok-Number" id="toc_marker-66-12">ಶ್ಲೋಕ - 12</p>
<p class="Shlok">ವಿಲಂ ಕರ್ಮ ಚ ಕೃತಂ ಭವೇತ್ತುಷ್ಟಿರ್ನ ತಸ್ಯ ಚ ।</p>
<p class="Shlok">ವೃಥಾ ಚ ದರ್ಶಿತಂ ವೀರ್ಯಂ ಭವೇದ್ವಾನರಪುಂಗವಾಃ ॥</p>
<p class="Text">ಆ ಪ್ರಭುವು ಎಲ್ಲ ವಾನರರ ಸಮಕ್ಷಮದಲ್ಲಿ ‘‘ಶತ್ರುವನ್ನು ಜಯಿಸಿ ಸೀತೆಯನ್ನು ಪಡೆಯುವೆನು’’ ಎಂದು ತನ್ನ ವಂಶದ ಮೇಲೆ ಆಣೆಯಿಟ್ಟು ಪ್ರತಿಜ್ಞೆ ಮಾಡಿರುವನು. ನಾವು ಎಲ್ಲಾದರೂ ಸೀತೆಯನ್ನು ಕರೆದುಕೊಂಡು ಬಂದರೆ ಅವನ ಪ್ರತಿಜ್ಞೆ ವ್ಯರ್ಥವಾದೀತು. ಅದರಿಂದ ಅವನಿಗೆ ಸಂತೋಷವೂ ಆಗಲಾರದು. ನಾವು ತೋರಿದ ಪರಾಕ್ರಮವೂ ವ್ಯರ್ಥವಾಗುತ್ತದೆ. ॥ 11-12 ॥ </p>
<p class="Shlok-Number" id="toc_marker-66-13">ಶ್ಲೋಕ - 13</p>
<p class="Shlok">ತಸ್ಮಾದ್ಗಚ್ಛಾಮ ವೈ ಸರ್ವೇ ಯತ್ರ ರಾಮಃ ಸಲಕ್ಷ್ಮಣಃ ।</p>
<p class="Shlok">ಸುಗ್ರೀವಶ್ಚ ಮಹಾತೇಜಾಃ ಕಾರ್ಯಸ್ಯಾಸ್ಯ ನಿವೇದನೇ ॥</p>
<p class="Text">ಆದುದರಿಂದ ನಾವೆಲ್ಲರೂ ಶ್ರೀರಾಮ-ಲಕ್ಷ್ಮಣರು, ಮಹಾತೇಜಶ್ಶಾಲಿಯಾದ ಸುಗ್ರೀವನು ಇರುವಲ್ಲಿಗೆ ಹೋಗೋಣ. ಇಷ್ಟರವರೆಗೆ ಜರುಗಿದ ಎಲ್ಲ ವಿಷಯಗಳನ್ನು ಅವರಿಗೆ ನಿವೇದಿಸಿಕೊಳ್ಳುವಾ. ॥ 13 ॥</p>
<p class="Shlok-Number" id="toc_marker-66-14">ಶ್ಲೋಕ - 14</p>
<p class="Shlok">ನ ತಾವದೇಷಾ ಮತಿರಕ್ಷಮಾ ನೋ </p>
<p class="Shlok">ಯಥಾ ಭವಾನ್ ಪಶ್ಯತಿ ರಾಜಪುತ್ರ ।</p>
<p class="Shlok">ಯಥಾ ತು ರಾಮಸ್ಯ ಮತಿರ್ನಿವಿಷ್ಟಾ </p>
<p class="Shlok">ತಥಾ ಭವಾನ್ ಪಶ್ಯತು ಕಾರ್ಯಸಿದ್ಧಿಮ್ ॥</p>
<p class="Text">ರಾಜಪುತ್ರ ಅಂಗದನೇ! ನಿನ್ನ ವಿಚಾರವು ನಿನ್ನ ದೃಷ್ಟಿಗೆ ಮತ್ತು ನಿನ್ನ ಪರಾಕ್ರಮಕ್ಕೆ ಇವೆಲ್ಲವೂ ಯೋಗ್ಯವೇ ಆಗಿದೆ. ಇದೆಲ್ಲವನ್ನು ನಾವು ಅನುಸರಿಸಬಾರದೆಂದೆನೂ ಇಲ್ಲ. ಆದರೆ ಶ್ರೀರಾಮನ ಅಭಿಪ್ರಾಯಕ್ಕನುಸಾರವಾಗಿ ನಾವು ಕಾರ್ಯಸಿದ್ಧಿಗಾಗಿ ಪ್ರಯತ್ನಿಸುವುದು ಯುಕ್ತವಾಗಿದೆ. ಅವನಿಗೆ ಸಂತೋಷವಾಗುವಂತೆ ನಡೆಯುವುದೇ ನಮಗೆಲ್ಲರಿಗೆ ಕರ್ತವ್ಯವಾಗಿದೆ. ॥ 14 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಷಷ್ಠಿತಮಃ ಸರ್ಗಃ ॥ 60 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಅರವತ್ತನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-67">ಅರವತ್ತೊಂದನೆಯ ಸರ್ಗ </p>
<p class="Sub-Heading">ವಾನರರೆಲ್ಲರೂ ಮಧುವನಕ್ಕೆ ಹೋಗಿ ಯಥೇಚ್ಛವಾಗಿ ಮಧುಪಾನಮಾಡಿ ಫಲಗಳನ್ನು ಭಕ್ಷಿಸಿದುದು</p>
<p class="Shlok-Number" id="toc_marker-67-1">ಶ್ಲೋಕ - 1</p>
<p class="Shlok">ತತೋ ಜಾಂಬವತೋ ವಾಕ್ಯಮಗೃಹ್ಣಂತ ವನೌಕಸಃ ।</p>
<p class="Shlok">ಅಂಗದಪ್ರಮುಖಾ ವೀರಾ ಹನೂಮಾಂಶ್ಚ ಮಹಾಕಪಿಃ ॥</p>
<p class="Text">ಬಳಿಕ ಅಂಗದನೇ ಮೊದಲಾದ ಕಪಿವೀರರೂ, ಮಹಾಕಪಿಯಾದ ಹನುಮಂತನೂ, ಜಾಂಬವಂತನೂ ಹೇಳಿದ ಮಾತನ್ನು ಅಂಗೀಕರಿಸಿದರು.॥ 1 ॥</p>
<p class="Shlok-Number" id="toc_marker-67-2">ಶ್ಲೋಕ - 2</p>
<p class="Shlok">ಪ್ರೀತಿಮಂತಸ್ತತಃ ಸರ್ವೇ ವಾಯುಪುತ್ರಪುರಃಸರಾಃ ।</p>
<p class="Shlok">ಮಹೇಂದ್ರಾದ್ರಿಂ ಪರಿತ್ಯಜ್ಯ ಪುಪ್ಲುವುಃ ಪ್ಲವಗರ್ಷಭಾಃ ॥</p>
<p class="Text">ಅನಂತರ ಕಪಿಶ್ರೇಷ್ಠರೆಲ್ಲರೂ ಅತ್ಯಂತ ಸಂತೋಷದಿಂದ ವಾಯುಪುತ್ರನಾದ ಹನುಮಂತನ್ನು ಮುಂದಿರಿಸಿಕೊಂಡು ಮಹೇಂದ್ರ ಪರ್ವತವನ್ನು ಬಿಟ್ಟು ಮೇಲಕ್ಕೆಹಾರಿದರು. ॥ 2 ॥ </p>
<p class="Shlok-Number" id="toc_marker-67-3">ಶ್ಲೋಕ - 3</p>
<p class="Shlok">ಮೇರುಮಂದರಸಂಕಾಶಾ ಮತ್ತಾ ಇವ ಮಹಾಗಜಾಃ ।</p>
<p class="Shlok">ಛಾದಯಂತ ಇವಾಕಾಶಂ ಮಹಾಕಾಯಾ ಮಹಾಬಲಾಃ ॥</p>
<p class="Text">ಮಹಾಕಾಯರಾದ, ಮಹಾಬಲಿಷ್ಠರಾದ, ಮೇರುಮಂದರ ಪರ್ವತಗಳಂತೆ ಕಾಣುತ್ತಿದ್ದ, ಮದಿಸಿದ ಸಲಗಗಳಂತಿದ್ದ ಕಪಿ ವೀರರು ಆಕಾಶವನ್ನೇ ಮುಚ್ಚಿಬಿಡುವರೋ ಎಂಬಂತೆ ಹಾರಿಕೊಂಡು ಹೋಗುತ್ತಿದ್ದರು. ॥ 3 ॥</p>
<p class="Shlok-Number" id="toc_marker-67-4">ಶ್ಲೋಕ - 4</p>
<p class="Shlok">ಸಭಾಜ್ಯಮಾನಂ ಭೂತೈಸ್ತಮಾತ್ಮವಂತಂ ಮಹಾಬಲಮ್ ।</p>
<p class="Shlok">ಹನುಮಂತಂ ಮಹಾವೇಗಂ ವಹಂತ ಇವ ದೃಷ್ಟಿಭಿಃ ॥</p>
<p class="Text">ಸಕಲ ಪ್ರಾಣಿಗಳಿಂದ ಗೌರವಿಸಲ್ಪಡುತ್ತಿರುವವನೂ, ಮಹಾಪ್ರಾಜ್ಞಶಾಲಿಯೂ, ಅತುಳ ಬಲ ಸಂಪನ್ನನೂ, ಶೀಘ್ರವಾಗಿ ಸಾಗುತ್ತಿದ್ದ ಆ ಹನುಮಂತನನ್ನು ಅವರೆಲ್ಲರೂ ದಿಟ್ಟಿಸಿ ನೋಡುತ್ತಾ ತಮ್ಮ ಕಣ್ಣುಗಳ ನೋಟದಿಂದಲೇ ಒಯ್ಯುತ್ತಿರುವರೋ ಎಂಬಂತೆ ಅವನ ಕುರಿತು ಆದರಭಾವದಿಂದ ಅವನನ್ನೇ ನೋಡುತ್ತಿದ್ದರು.<span class="char-style-override-6">*</span> ॥ 4 ॥ </p>
<p class="Footnotes">*	ಹನುಮಂತನ ಸಮುದ್ರೋಲ್ಲಂಘನದ ಮೊದಲು ವಾನರರೆಲ್ಲರೂ ಪ್ರಾಯೋಪವೇಶದಿಂದ ಸಾಯಲು ಸಿದ್ಧರಾಗಿ ದುಃಖಿಸುತ್ತಿದ್ದರು. ಆದರೆ ಮಾರುತಿಯು ಸೀತಾನ್ವೇಷಣಾದಿ ಕಾರ್ಯಗಳೆಲ್ಲವನ್ನು ಸಾಧಿಸಿ ಬಂದು ಅವರೆಲ್ಲರ ಪ್ರಾಣಗಳನ್ನು ಕಾಪಾಡಿದನು. ಅದರಿಂದಾಗಿ ವಾರರರೆಲ್ಲರೂ ಹರ್ಷೋಲ್ಲಾಸದಿಂದ ರೆಪ್ಪೆ ಮಿಟುಕಿಸದೇ ಪೂಜ್ಯಭಾವದಿಂದ ಆ ಪಾವಮಾನಿಯನ್ನು ನೋಡುತ್ತಾ ಇದ್ದರು.</p>
<p class="Shlok-Number" id="toc_marker-67-5">ಶ್ಲೋಕ - 5</p>
<p class="Shlok">ರಾಘವೇ ಚಾರ್ಥನಿರ್ವೃತ್ತಿಂ ಕರ್ತುಂ ಚ ಪರಮಂ ಯಶಃ ।</p>
<p class="Shlok">ಸಮಾಧಾಯ ಸಮೃದ್ಧಾರ್ಥಾಃ ಕರ್ಮಸಿದ್ಧಿಭಿರುನ್ನತಾಃ ॥</p>
<p class="Shlok-Number" id="toc_marker-67-6">ಶ್ಲೋಕ - 6</p>
<p class="Shlok">ಪ್ರಿಯಾಖ್ಯಾನೋನ್ಮುಖಾಃ ಸರ್ವೇ ಸರ್ವೇ ಯುದ್ಧಾಭಿನಂದಿನಃ ।</p>
<p class="Shlok">ಸರ್ವೇ ರಾಮಪ್ರತೀಕಾರೇ ನಿಶ್ಚಿತಾರ್ಥಾ ಮನಸ್ವಿನಃ ॥</p>
<p class="Text">‘‘ಸೀತೆಯ ಜಾಡನ್ನು ತಿಳಿಯುವ ಕಾರ್ಯವು ಸಿದ್ಧಿಸಿದುದರಿಂದ ದೊಡ್ಡ ಯಶಸ್ಸನ್ನು ಹೊಂದಿ, ವಾನರರೆಲ್ಲರೂ ಕೃತಾರ್ಥರಾಗಿದ್ದರು. ಕಾರ್ಯಸಾಫಲ್ಯಲಾಭದಿಂದ ಅವರ ಮನಸ್ಸುಗಳು ಉತ್ಸಾಹ ಭರಿತರಾವಾಗಿದ್ದವು. ಈ ಸಂತೋಷ ವಾರ್ತೆಯನ್ನು ಶ್ರೀರಾಮನಿಗೆ, ಸುಗ್ರೀವನಿಗೆ ತಿಳಿಸಲು ನಾಮುಂದು-ತಾಮುಂದು ಎಂದು ಸಾಗುತ್ತಿದ್ದಾರೆ. ರಾವಣನನ್ನು ಯುದ್ಧದಲ್ಲಿ ಕೊಲ್ಲಲು ಎಲ್ಲರೂ ಉತ್ಸಾಹಿಗಳಾಗಿದ್ದಾರೆ. ಸುಗ್ರೀವನನ್ನು ರಾಜನನ್ನಾಗಿಸಿದ ಶ್ರೀರಾಮನಿಗೆ ಪ್ರತ್ಯುಪಕಾರವನ್ನು ಮಾಡಲು ಒಂದೇ ಮನಸ್ಸಿನಿಂದ ಕಟಿಬದ್ಧರಾಗಿದ್ದರು.॥ 5-6 ॥</p>
<p class="Shlok-Number" id="toc_marker-67-7">ಶ್ಲೋಕ - 7</p>
<p class="Shlok">ಪ್ಲವಮಾನಾಃ ಖಮುತ್ಪತ್ಯ ತತಸ್ತೇ ಕಾನನೌಕಸಃ ।</p>
<p class="Shlok">ನಂದನೋಪಮಮಾಸೇದುರ್ವನಂ ದ್ರುಮಲತಾಯುತಮ್ ॥</p>
<p class="Text">ಆಗ ಆ ವಾನರರೆಲ್ಲರೂ ಆಕಾಶಮಾರ್ಗದಿಂದ ಮುಂದೆ ಸಾಗುತ್ತಿರುವಂತೆ, ವೃಕ್ಷಲತೆಗಳಿಂದ ಸಮೃದ್ಧವಾದ, ನಂದನವನದಂತೆ ಇದ್ದ ಮಧುವನವನ್ನು ಸೇರಿದರು. ॥ 7 ॥</p>
<p class="Shlok-Number" id="toc_marker-67-8">ಶ್ಲೋಕ - 8</p>
<p class="Shlok">ಯತ್ತನ್ಮಧುವನಂ ನಾಮ ಸುಗ್ರೀವಸ್ಯಾಭಿರಕ್ಷಿತಮ್ ।</p>
<p class="Shlok">ಅಧೃಷ್ಯಂ ಸರ್ವಭೂತಾನಾಂ ಸರ್ವಭೂತಮನೋಹರಮ್ ॥</p>
<p class="Text">ಆ ಮಧುವನವು ರಾಜನಾದ ಸುಗ್ರೀವನಿಗೆ ಸೇರಿದ್ದು, ಅವನ ರಕ್ಷಣೆಯಲ್ಲೇ ಇತ್ತು. ಅದು ಎಲ್ಲ ಪ್ರಾಣಿಗಳಿಗೂ ಆಹ್ಲಾದಕರವಾಗಿತ್ತು. ಆದರೆ ಸುಗ್ರೀವನ ಭಯದಿಂದ ಯಾರೂ ಕೂಡ ಅದನ್ನು ಮುಟ್ಟುತ್ತಿರಲಿಲ್ಲ. ॥ 8 ॥</p>
<p class="Shlok-Number" id="toc_marker-67-9">ಶ್ಲೋಕ - 9</p>
<p class="Shlok">ಯದ್ರಕ್ಷತಿ ಮಹಾವೀರ್ಯಃ ಸದಾ ದಧಿಮುಖಃ ಕಪಿಃ ।</p>
<p class="Shlok">ಮಾತುಲಃ ಕಪಿಮುಖ್ಯಸ್ಯ ಸುಗ್ರೀವಸ್ಯ ಮಹಾತ್ಮನಃ ॥</p>
<p class="Text">ದಧಿಮುಖನೆಂಬ ವಾನರನು ಮಹಾತ್ಮನಾದ, ವಾನರಪ್ರಭು ಸುಗ್ರೀವನಿಗೆ ಸೋದರಮಾವನು. ಆ ಮಹಾವೀರನು ಆ ವನವನ್ನು ನಿರಂತರವಾಗಿ ರಕ್ಷಿಸುತ್ತಿದ್ದನು. ॥ 9 ॥ </p>
<p class="Shlok-Number" id="toc_marker-67-10">ಶ್ಲೋಕ - 10</p>
<p class="Shlok">ತೇ ತದ್ವನಮುಪಾಗಮ್ಯ ಬಭೂವುಃ ಪರಮೋತ್ಕಟಾಃ ।</p>
<p class="Shlok">ವಾನರಾ ವಾನರೇಂದ್ರಸ್ಯ ಮನಃಕಾಂತತಮಂ ಮಹತ್ ॥</p>
<p class="Text">ವಾನರೇಂದ್ರನಾದ ಸುಗ್ರೀವನಿಗೆ ಮಾನಸೋಲ್ಲಾಸವನ್ನು ಕೊಡುವ ಆ ಮಹಾವನವನ್ನು ಸಮೀಪಿಸುತ್ತಿರುವಂತೆ ವಾನರರೆಲ್ಲರೂ ಮಧುಪಾನ ಮಾಡಲು ಉತ್ಸುಕರಾದರು. ॥ 10 ॥</p>
<p class="Shlok-Number" id="toc_marker-67-11">ಶ್ಲೋಕ - 11</p>
<p class="Shlok">ತತಸ್ತೇ ವಾನರಾ ಹೃಷ್ಟಾ ದೃಷ್ಟ್ವಾ ಮಧುವನಂ ಮಹತ್ ।</p>
<p class="Shlok">ಕುಮಾರಮಭ್ಯಯಾಚಂತ ಮಧೂನಿ ಮಧುಪಿಂಗಲಾಃ ॥</p>
<p class="Text">ಬಳಿಕ ಮಧುವಿನಂತೆ ಪಿಂಗಳವರ್ಣದವರಾಗಿದ್ದ ಆ ವಾನರರೆಲ್ಲರೂ ಮಧುವನ್ನು ನೋಡಿ ಪರಮ ಸಂತೋಷಭರಿತರಾಗಿ, ಮಧುವನ್ನು ಕುಡಿಯಲಿಕ್ಕಾಗಿ ಅಂಗದನನ್ನು ಬೇಡಿಕೊಂಡರು. ॥ 11 ॥</p>
<p class="Shlok-Number" id="toc_marker-67-12">ಶ್ಲೋಕ - 12</p>
<p class="Shlok">ತತಃ ಕುಮಾರಸ್ತಾನ್ ವೃದ್ಧಾನ್ ಜಾಂಬವತ್ಪ್ರಮುಖಾನ್ ಕಪೀನ್ ।</p>
<p class="Shlok">ಅನುಮಾನ್ಯ ದದೌ ತೇಷಾಂ ನಿಸರ್ಗಂ ಮಧುಭಕ್ಷಣೇ ॥</p>
<p class="Text">ಆಗ ಯುವರಾಜನಾದ ಅಂಗದನು ವೃದ್ಧರಾದ ಜಾಂಬವಂತರೇ ಮೊದಲಾದ ಪ್ರಮುಖ ಕಪಿವೀರರೊಂದಿಗೆ ಸಮಾಲೋಚಿಸಿ, ಅವರಿಗೆ ಮಧುಪಾನಕ್ಕಾಗಿ ಅನುಮತಿಯನ್ನು ಕೊಟ್ಟನು. ॥ 12 ॥</p>
<p class="Shlok-Number" id="toc_marker-67-13">ಶ್ಲೋಕ - 13</p>
<p class="Shlok">ತತಶ್ಚಾನುಮತಾಃ ಸರ್ವೇ ಸಂಪ್ರಹೃಷ್ಟಾ ವನೌಕಸಃ ।</p>
<p class="Shlok">ಮುದಿತಾಃ ಪ್ರೇರಿತಾಶ್ಚಾಪಿ ಪ್ರನೃತ್ಯಂತೋಭವಂಸ್ತತಃ ॥</p>
<p class="Text"> ಯುವರಾಜ ಕುಮಾರ ಅಂಗದನ ಅನುಮತಿಯನ್ನು ಪಡೆದ ಆ ಎಲ್ಲ ಕಪೀಶ್ವರರು ಮಧುಪಾನದಿಂದ ಅತ್ಯಂತ ಸಂತುಷ್ಟರಾಗಿ ಆನಂದೋತ್ಸಾಹದಿಂದ ಮತ್ತರಾಗಿ ನೃತ್ಯವಾಡತೊಡಗಿದರು. ॥ 13 ॥</p>
<p class="Shlok-Number" id="toc_marker-67-14">ಶ್ಲೋಕ - 14</p>
<p class="Shlok">ಗಾಯಂತಿ ಕೇಚಿತ್ ಪ್ರಣಮಂತಿ ಕೇಚಿತ್</p>
<p class="Shlok">ನೃತ್ಯಂತಿ ಕೇಚಿತ್ ಪ್ರಹಸಂತಿ ಕೇಚಿತ್ ।</p>
<p class="Shlok">ಪತಂತಿ ಕೇಚಿದ್ವಿಚರಂತಿ ಕೇಚಿತ್ </p>
<p class="Shlok">ಪ್ಲವಂತಿ ಕೇಚಿತ್ ಪ್ರಲಪಂತಿ ಕೇಚಿತ್ ॥</p>
<p class="Text">ಆ ವಾನರರಲ್ಲಿ ಕೆಲವರು ಹಾಡುತ್ತಿದ್ದರು. ಕೆಲವರು ನೃತ್ಯವಾಡುತ್ತಿದ್ದರು. ಕೆಲವರು ಕಿಲ-ಕಿಲನೇ ನಗುತ್ತಿದ್ದರು. ಕೆಲವರು ಕೈಮುಗಿಯುತ್ತಿದ್ದರು. ಕೆಲವರು ಮೇಲಿನಿಂದ ಕೆಳಕ್ಕೆ ಧುಮುಕುತ್ತಿದ್ದರು. ಕೆಲವರು ಅಲ್ಲಲ್ಲಿ ತಿರುಗಾಡುತ್ತಿದ್ದರು. ಕೆಲವರು ನೆಗೆಯುತ್ತಿದ್ದರು. ಕೆಲವರು ಮನಬಂದಂತೆಗಳಹುತ್ತಿದ್ದರು. ॥ 14 ॥</p>
<p class="Shlok-Number" id="toc_marker-67-15">ಶ್ಲೋಕ - 15</p>
<p class="Shlok">ಪರಸ್ಪರಂ ಕೇಚಿದುಪಾಶ್ರಯಂತೇ </p>
<p class="Shlok">ಪರಸ್ಪರಂ ಕೇಚಿದುಪಾಕ್ರಮಂತೇ ।</p>
<p class="Shlok">ಪರಸ್ಪರಂ ಕೇಚಿದುಪಬ್ರುವಂತೇ </p>
<p class="Shlok">ಪರಸ್ಪರಂ ಕೇಚಿದುಪಾರಮಂತೇ ॥</p>
<p class="Text">ಕೆಲವರು ಒಬ್ಬರಿಗೊಬ್ಬರು ಆಶ್ರಯಿಸಿಕೊಂಡಿದ್ದರು. ಕೆಲವರು ಒಬ್ಬರನ್ನೊಬ್ಬರ ಬೆನ್ನಮೇಲೆ ನೆಗೆಯುತ್ತಿದ್ದರು. ಕೆಲವರು ಪರಸ್ಪರವಾಗಿ ಮಾತಾಡಿಕೊಳ್ಳುತ್ತಿದ್ದರು. ಕೆಲವರು ಪರಸ್ಪರ ಆಟವಾಡುತ್ತಿದ್ದರು. ॥ 15 ॥ </p>
<p class="Shlok-Number" id="toc_marker-67-16">ಶ್ಲೋಕ - 16</p>
<p class="Shlok">ದ್ರುಮಾದ್ದುರಮಂ ಕೇಚಿದಭಿದ್ರವಂತಿ</p>
<p class="Shlok">ಕ್ಷಿತೌ ನಗಾಗ್ರಾನ್ನಿ ಪತಂತಿ ಕೇಚಿತ್ ।</p>
<p class="Shlok">ಮಹೀತಲಾತ್ ಕೇಚಿದುದೀರ್ಣವೇಗಾ </p>
<p class="Shlok">ಮಹಾದ್ರುಮಾಗ್ರಾಣ್ಯಭಿಸಂಪತಂ ತಿ ॥</p>
<p class="Text">ಕೆಲವರು ಒಂದು ಮರದಿಂದ ಮತ್ತೊಂದು ಮರಕ್ಕೆ ಜಿಗಿಯುತ್ತಿದ್ದರು, ಕೆಲವರು ಮರಗಳ ತುದಿಯಿಂದ ಕೆಳಗೆ ಭೂಮಿಗೆ ಧುಮುಕುತ್ತಿದ್ದರು. ಮತ್ತೆ ಕೆಲವು ವೇಗಶಾಲಿಗಳಾದ ಕಪಿಗಳು ನೆಲದಿಂದ ನೇರವಾಗಿ ಮರದತುದಿಗೆ ಹಾರುತ್ತಿದ್ದರು. ॥ 16 ॥</p>
<p class="Shlok-Number" id="toc_marker-67-17">ಶ್ಲೋಕ - 17</p>
<p class="Shlok">ಗಾಯಂತಮನ್ಯಃ ಪ್ರಹಸನ್ನು ಪೈತಿ</p>
<p class="Shlok">ಹಸಂತಮನ್ಯಃ ಪ್ರರುದನ್ನು ಪೈತಿ ।</p>
<p class="Shlok">ರುದಂತಮನ್ಯಃ ಪ್ರಣದನ್ನು ಪೈತಿ</p>
<p class="Shlok">ನದಂತಮನ್ಯಃ ಪ್ರಣುದನ್ನು ಪೈತಿ ॥</p>
<p class="Text">ಒಬ್ಬ ವಾನರನು ಗಾನಮಾಡುತ್ತಿದ್ದರೆ ಮತ್ತೊಬ್ಬ ವಾನರನು ಹಾಸ್ಯಮಾಡುತ್ತಾ ಅವನ ಬಳಿಗೆ ಹೋಗುತ್ತಿದ್ದನು. ಒಬ್ಬ ವಾನರನು ನಗುತ್ತಾ ಹೋಗುತ್ತಿದ್ದರೆ, ಮತ್ತೊಬ್ಬ ವಾನರನು ಅವನ ಬಳಿಗೆ ಅಳುತ್ತಾ ಹೋಗುವನು. ಅಳುತ್ತಿರುವ ವಾನರನನ್ನು ಮತ್ತೊಬ್ಬನು ತಿವಿಯುತ್ತಿದ್ದನು. ॥ 17 ॥</p>
<p class="Shlok-Number" id="toc_marker-67-18">ಶ್ಲೋಕ - 18</p>
<p class="Shlok">ಸಮಾಕುಲಂ ತತ್ ಕಪಿಸೈನ್ಯಮಾಸೀ </p>
<p class="Shlok">ನ್ಮಧುಪ್ರಪಾನೋತ್ಕಟಸತ್ತ್ವಚೇಷ್ಟಮ್ ।</p>
<p class="Shlok">ನ ಚಾತ್ರ ಕಶ್ಚಿನ್ನ ಬಭೂವ ಮತ್ತೋ</p>
<p class="Shlok">ನ ಚಾತ್ರ ಕಶ್ಚಿನ್ನ ಬಭೂವ ತೃಪ್ತಃ ॥</p>
<p class="Text">ಆ ವಾನರರೆಲ್ಲರೂ ಅತಿಯಾದ ಮಧುಪಾನ ಮಾಡಿದ್ದರಿಂದ ಅವರ ಮನಸ್ಸು ಚಂಚಲವಾಗಿತ್ತು. ಅವರ ವಿಕಾರವಾದ ಚೇಷ್ಟೆಗಳು ವನದ ಎಲ್ಲೆಡೆ ವ್ಯಾಪಿಸಿತು. ಅವರಲ್ಲಿ ಮಧುಪಾನದಿಂದ ಮತ್ತನಾಗದವನು ಒಬ್ಬನೂ ಉಳಿಯಲಿಲ್ಲ. ತೃಪ್ತಿಹೊಂದದವರೂ ಯಾರೂ ಇರಲಿಲ್ಲ. ॥ 18 ॥</p>
<p class="Shlok-Number" id="toc_marker-67-19">ಶ್ಲೋಕ - 19</p>
<p class="Shlok">ತತೋ ವನಂ ತೈಃ ಪರಿಭಕ್ಷ್ಯಮಾಣಂ</p>
<p class="Shlok">ದ್ರುಮಾಂಶ್ಚ ವಿಧ್ವಂಸಿತಪತ್ರಪುಷ್ಪಾನ್ ।</p>
<p class="Shlok">ಸವಿಾಕ್ಷ್ಯ ಕೋಪಾದ್ಧಧಿವಕನಾಮಾ</p>
<p class="Shlok">ನಿವಾರಯಾಮಾಸ ಕಪಿಃ ಕಪೀಂಸ್ತಾನ್ ॥</p>
<p class="Text">ಹೀಗೆ ಆ ಮಧುವನದಲ್ಲಿದ್ದ ಹಣ್ಣು-ಹಂಪಲುಗಳನ್ನು ತಿನ್ನುತ್ತಾ, ಮಧುವನ್ನು ಯಥೇಚ್ಛವಾಗಿ ಕುಡಿಯುತ್ತಾ, ಮದದಿಂದ ಕೊಬ್ಬಿ ವೃಕ್ಷಗಳ ಎಲೆಗಳನ್ನು, ಹೂವುಗಳನ್ನು ಕಿತ್ತುಹಾಕುವುದನ್ನು ನೋಡಿದ ವನಪಾಲಕನಾದ ದಧಿಮುಖನು ಎಲ್ಲ ಕಪಿನಾಯಕರನ್ನು ಹೊರಗಟ್ಟಲು ಪ್ರಯತ್ನಿಸಿದನು. ॥ 19 ॥</p>
<p class="Shlok-Number" id="toc_marker-67-20">ಶ್ಲೋಕ - 20</p>
<p class="Shlok">ಸ ತೈಃ ಪೃವೃದ್ಧೈಃ ಪರಿಭರ್ತ್ಸ್ಯಮಾನೋ </p>
<p class="Shlok">ವನಸ್ಯ ಗೋಪ್ತಾ ಹರಿವೀರವೃದ್ಧಃ ।</p>
<p class="Shlok">ಚಕಾರ ಭೂಯೋ ಮತಿಮುಗ್ರತೇಜಾ</p>
<p class="Shlok">ವನಸ್ಯ ರಕ್ಷಾಂ ಪ್ರತಿ ವಾನರೇಭ್ಯಃ ॥</p>
<p class="Text">ವಾನರ ವೀರರು ವೃದ್ಧನೂ, ವನಸಂರಕ್ಷಕನೂ ಆದ ಆ ದಧಿಮುಖನ ಮಾತನ್ನು ಯಾರೂ ಲೆಕ್ಕಿಸದೆ ಅವರು ವಿಪರೀತವಾಗಿ ವರ್ತಿಸುತ್ತಾ ಅವನನ್ನೇ ಭಯಪಡಿಸತೊಡಗಿದರು. ಆದರೆ ಮಹಾಪರಾಕ್ರಮಿಯಾದ ದಧಿಮುಖನು ಅವರೆಲ್ಲರನ್ನು ಎದುರಿಸಿ ವನವನ್ನು ರಕ್ಷಿಸಲು ಪುನಃ ಪ್ರಯತ್ನಿಸಿದನು. ॥ 20 ॥</p>
<p class="Shlok-Number" id="toc_marker-67-21">ಶ್ಲೋಕ - 21</p>
<p class="Shlok">ಉವಾಚ ಕಾಂಶ್ಚಿತ್ ಪರುಷಾಣಿ ಧೃಷ್ಟ </p>
<p class="Shlok">ಮಸಕ್ತಮನ್ಯಾಂಶ್ಚ ತಲೈರ್ಜಘಾನ ।</p>
<p class="Shlok">ಸಮೇತ್ಯ ಕೈಶ್ಚಿತ್ ಕಲಹಂ ಚಕಾರ </p>
<p class="Shlok">ತಥೈವ ಸಾಮ್ನೋಪಜಗಾಮ ಕಾಂಶ್ಚಿತ್ ॥</p>
<p class="Text">ಕೆಲವರೊಡನೆ ಧಾಷ್ಟರ್ಘ್ಯಿದಿಂದ ಕಠೋರವಾಗಿಯೇ ಮಾತಾಡಿದನು. ಮತ್ತೆ ಕೆಲವರನ್ನು ಹಿಂದಿನ ಸಂಬಂಧವನ್ನು ಮರೆತು ಅಂಗೈಗಳಿಂದ ಚಚ್ಚಿದನು. ಕೆಲವರೊಡನೆ ಜಗಳಕಾದನು. ಕೆಲವರೊಡನೆ ಒಳ್ಳೆಯ ಮಾತುಗಳನ್ನಾಡಿದನು. ॥21 ॥</p>
<p class="Shlok-Number" id="toc_marker-67-22">ಶ್ಲೋಕ - 22</p>
<p class="Shlok">ಸ ತೈರ್ಮದಾತ್ ಸಂಪರಿವಾರ್ಯ ವಾಕ್ಯೈ</p>
<p class="Shlok">ರ್ಬಲಾಚ್ಚ ತೇನ ಪ್ರತಿವಾರ್ಯಮಾಣೈಃ ।</p>
<p class="Shlok">ಪ್ರಧರ್ಷಿತಸ್ತ್ಯಕ್ತಭಯೈಃ ಸಮೇತ್ಯ</p>
<p class="Shlok">ಪ್ರಕೃಷ್ಯತೇ ಚಾಪ್ಯನವೇಕ್ಷ್ಯ ದೋಷಮ್ ॥</p>
<p class="Shlok-Number" id="toc_marker-67-23">ಶ್ಲೋಕ - 23</p>
<p class="Shlok">ನಖೈಸ್ತುದಂತೋ ದಶನೈರ್ದಶಂತಃ</p>
<p class="Shlok">ತಲೈಶ್ಚ ಪಾದೈಶ್ಚ ಸಮಾಪಯಂತಃ ।</p>
<p class="Shlok">ಮದಾತ್ ಕಪಿಂ ತಂ ಕಪಯಃ ಸಮಗ್ರಾ</p>
<p class="Shlok">ಮಹಾವನಂ ನಿರ್ವಿಷಯಂ ಚ ಚಕ್ರುಃ ॥</p>
<p class="Text">ಆದರೆ ಮಧುಪಾದಿಂದ ಮದಿಸಿದ್ದ ಅವರನ್ನು ಹೆಚ್ಚು ಕಾಲ ತಡೆಯಲು ಅವನಿಂದ ಸಾಧ್ಯವಾಗಲಿಲ್ಲ. ಅದರಲ್ಲಿಯೂ ಅಂಗದನೇ ಅನುಮತಿಯಿತ್ತಿದ್ದ ಕಾರಣ ಅವರು ದಧಿಮುಖನ ಜೊತೆಗೆ ಜಗಳಕ್ಕೆ ನಿಂತರು. ತಾವು ಮಾಡುತ್ತಿರುವ ಅಪರಾಧಕ್ಕೆ ರಾಜದಂಡನೆಯಾಗುವುದನ್ನು ಅವರು ಮರೆತಿದ್ದರು. ಅವರೆಲ್ಲ ಸೇರಿ ದಧಿಮುಖನನ್ನು ಹಿಡಿದು ಅತ್ತಿತ್ತ ಎಳೆದಾಡತೊಡಗಿದರು. ಮದಿಸಿದ್ದ ವಾನರರಲ್ಲಿ ಕೆಲವರು ತೊಡೆಗಳ ಮಧ್ಯದಲ್ಲಿ ಸೇರಿಸಿಕೊಂಡು ಪರಚುತ್ತಿದ್ದರು. ಕೆಲವರು ಹಲ್ಲುಗಳಿಂದ ಅವನನ್ನು ಕಚ್ಚುತ್ತಿದ್ದರು. ಕೆಲವರು ಅಂಗೈಗಳಿಂದಲೂ, ಕಾಲುಗಳಿಂದಲೂ ಪ್ರಹರಿಸುತ್ತಿದ್ದರು. ಹೀಗೆ ಅವರೆಲ್ಲರೂ ಆ ಮಧುವನವನ್ನು ಧ್ವಂಸ ಮಾಡಿಬಿಟ್ಟರು. ॥ 22-23 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಏಕಷಷ್ಠಿತಮಃ ಸರ್ಗಃ ॥ 61 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಅರವತ್ತೊಂದನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-68">ಅರವತ್ತೆರಡನೆಯ ಸರ್ಗ</p>
<p class="Sub-Heading">ವಾನರಶ್ರೇಷ್ಠರು ಮಧುವನದ ರಕ್ಷಕರನ್ನೂ, ದಧಿಮುಖನನ್ನೂ ಪರಾಭವಗೊಳಿಸಿದುದು, <br/>ದಧಿಮುಖನು ಸೇವಕರೊಡನೆ ದೂರು ಕೊಡಲು ಸುಗ್ರೀವನ ಬಳಿಗೆ ಹೋದುದು</p>
<p class="Shlok-Number" id="toc_marker-68-1">ಶ್ಲೋಕ - 1</p>
<p class="Shlok">ತಾನುವಾಚ ಹರಿಶ್ರೇಷ್ಠೋ ಹನುಮಾನ್ ವಾನರರ್ಷಭಃ ।</p>
<p class="Shlok">ಅವ್ಯಗ್ರಮನಸೋ ಯೂಯಂ ಮಧು ಸೇವತ ವಾನರಾಃ ।</p>
<p class="Shlok">ಅಹಮಾವಾರಯಿಷ್ಯಾಮಿ ಯುಷ್ಮಾಕಂ ಪರಿಪಂಥಿನಃ ॥</p>
<p class="Text">ದಧಿಮುಖನು ತಡೆಯುತ್ತಿದ್ದರೂ, ವಾನರಶ್ರೇಷ್ಠನಾದ ಹನುಮಂತನು ತನ್ನ ಸಂಗಾತಿಗಳಿಗೆ ಇಂತೆಂದನು ವಾನರಶ್ರೇಷ್ಠರೇ! ನೀವು ಪ್ರಶಾಂತಚಿತ್ತರಾಗಿ ಮಧುವನ್ನು ಪಾನಮಾಡಿರಿ. ನಿಮ್ಮನ್ನು ತಡೆಯಲು ಬಂದವರನ್ನು ನಾನು ನಿವಾರಿಸುವೆನು.॥1॥ </p>
<p class="Shlok-Number" id="toc_marker-68-2">ಶ್ಲೋಕ - 2</p>
<p class="Shlok">ಶ್ರುತ್ವಾ ಹನುಮತೋ ವಾಕ್ಯಂ ಹರೀಣಾಂ ಪ್ರವರೋಂಗದಃ ।</p>
<p class="Shlok">ಪ್ರತ್ಯುವಾಚ ಪ್ರಸನ್ನಾತ್ಮಾ ಪಿಬಂತು ಹರಯೋ ಮಧು ॥</p>
<p class="Shlok-Number" id="toc_marker-68-3">ಶ್ಲೋಕ - 3</p>
<p class="Shlok">ಅವಶ್ಯಂ ಕೃತಕಾರ್ಯಸ್ಯ ವಾಕ್ಯಂ ಹನುಮತೋ ಮಯಾ ।</p>
<p class="Shlok">ಅಕಾರ್ಯಮಪಿ ಕರ್ತವ್ಯಂ ಕಿಮಂಗ ಪುನರೀದೃಶಮ್ ॥</p>
<p class="Text">ಹನುಮಂತನ ಮಾತನ್ನು ಕೇಳಿ ಕಪಿಶ್ರೇಷ್ಠನಾದ ಅಂಗದನು ಸಂಗಡಿಗರಿಗೆ ಹೇಳುತ್ತಾನೆ ಎಲೈ ಕಪಿಶ್ರೇಷ್ಠರೇ! ಪ್ರಸನ್ನ ಮನಸ್ಸಿನಿಂದ ಮಧುವನ್ನು ಸ್ವೀಕರಿಸಿರಿ. ಕೃತಕೃತ್ಯನಾಗಿ ಬಂದಿರುವ ಹನುಮಂತನ ಮಾತನ್ನು ನಾನು ಅವಶ್ಯವಾಗಿ ಪಾಲಿಸುತ್ತೇನೆ. ಅದು ಅಕಾರ್ಯವಾದರೂ ನನಗೆ ಘನ ಕಾರ್ಯವೇ ಸರಿ. ಹೀಗಿರುವಾಗ ಇಂತಹ ವಿಷಯದಲ್ಲಿ ಹೇಳುವುದೇನಿದೆ? ॥ 2-3 ॥</p>
<p class="Shlok-Number" id="toc_marker-68-4">ಶ್ಲೋಕ - 4</p>
<p class="Shlok">ಅಂಗದಸ್ಯ ಮುಖಾಚ್ಛ್ರುತ್ವಾ ವಚನಂ ವಾನರರ್ಷಭಾಃ ।</p>
<p class="Shlok">ಸಾಧು ಸಾಧ್ವಿತಿ ಸಂಹೃಷ್ಟಾ ವಾನರಾಃ ಪ್ರತ್ಯಪೂಜಯನ್ ॥</p>
<p class="Text">ಆ ವಾನರ ವೀರರು ಅಂಗದನ ಮುಖದಿಂದ ಹೊರಟ ಆ ಮಾತನ್ನು ಕೇಳಿ ‘‘ಸಾಧು-ಸಾಧು’’ ಬಹಳ ಒಳ್ಳೆಯದು ಎಂದು ಹೇಳುತ್ತಾ ಹೆಚ್ಚಾದ ಸಂತೋಷದಿಂದ ಅವನನ್ನು ಅಭಿನಂದಿಸಿದರು. ॥ 4 ॥</p>
<p class="Shlok-Number" id="toc_marker-68-5">ಶ್ಲೋಕ - 5</p>
<p class="Shlok">ಪೂಜಯಿತ್ವಾಂಗದಂ ಸರ್ವೇ ವಾನರಾ ವಾನರರ್ಷಭಮ್ ।</p>
<p class="Shlok">ಜಗ್ಮುರ್ಮಧುವನಂ ಯತ್ರ ನದೀವೇಗಾ ಇವ ದ್ರುತಮ್ ॥</p>
<p class="Text">ಕಪಿವರನಾದ ಅಂಗದನನ್ನು ಶ್ಲಾಘಿಸಿದ ವಾನರ ವೀರರೆಲ್ಲರೂ ನದಿಯ ಪ್ರವಾಹದಂತೆ ಪುನಃ ಮಧುವನಕ್ಕೆ ರಭಸದಿಂದ ಮುನ್ನುಗ್ಗಿದರು.॥ 5 ॥</p>
<p class="Shlok-Number" id="toc_marker-68-6">ಶ್ಲೋಕ - 6</p>
<p class="Shlok">ತೇ ಪ್ರವಿಷ್ಟಾ ಮಧುವನಂ ಪಾಲಾನಾಕ್ರಮ್ಯ ವೀರ್ಯತಃ ॥</p>
<p class="Shlok-Number" id="toc_marker-68-7">ಶ್ಲೋಕ - 7</p>
<p class="Shlok">ಅತಿಸರ್ಗಾಚ್ಚ ಪಟವೋ ದೃಷ್ಟ್ವಾ ಶ್ರುತ್ವಾ ಚ ಮೈಥಿಲೀಮ್ ।</p>
<p class="Shlok">ಪಪುಃ ಸರ್ವೇ ಮಧು ತದಾ ರಸವತ್ಫಲಮಾದದುಃ ॥</p>
<p class="Text">ಹನುಮಂತನು ಸೀತೆಯನ್ನು ನೋಡಿಬಂದಿದ್ದನು. ಈ ಶುಭವಾರ್ತೆಯನ್ನು ಕೇಳಿ ಸಮರ್ಥರಾದ ಕಪಿನಾಯಕರು ಸಂತೋಷ ಭರಿತರಾಗಿದ್ದರು. ಅಂಗದನ ಆಜ್ಞೆಯಂತೆ ನಿರ್ಭಯರಾಗಿ ಆ ವಾನರರು ಮಧುವನವನ್ನು ಪ್ರವೇಶಿಸಿದ ಬಳಿಕ ವನಪಾಲಕರ ಮಾತನ್ನು ಮೀರಿ, ಎಲ್ಲರೂ ಮಧುಪಾನ ಮಾಡಿದರು. ರಸಭರಿತವಾದ ಹಣ್ಣುಗಳನ್ನು ತೃಪ್ತಿಯಾಗಿ ತಿಂದರು. ॥ 6-7 ॥</p>
<p class="Shlok-Number" id="toc_marker-68-8">ಶ್ಲೋಕ - 8</p>
<p class="Shlok">ಉತ್ಪತ್ಯ ಚ ತತಃ ಸರ್ವೇ ವನಪಾಲಾನ್ ಸಮಾಗತಾನ್ ।</p>
<p class="Shlok">ತಾಡಯಂತಿ ಸ್ಮ ಶತಶಃ ಸಕ್ತಾನ್ ಮಧುವನೇ ತದಾ ॥</p>
<p class="Text">ಮಧುವನದ ರಕ್ಷಣೆಯಲ್ಲಿ ನಿರತರಾಗಿದ್ದ ನೂರಾರು ವನಪಾಲಕರು ಕಪಿನಾಯಕರನ್ನು ತಡೆಯುವಾಗ, ಅವರೆಲ್ಲರನ್ನು ಚೆನ್ನಾಗಿ ಥಳಿಸಿದರು.॥ 8 ॥</p>
<p class="Shlok-Number" id="toc_marker-68-9">ಶ್ಲೋಕ - 9</p>
<p class="Shlok">ಮಧೂನಿ ದ್ರೋಣಮಾತ್ರಾಣಿ ಬಾಹುಭಿಃ ಪರಿಗೃಹ್ಯ ತೇ ।</p>
<p class="Shlok">ಪಿಬಂತಿ ಸಹಿತಾಃ ಸರ್ವೇ ನಿಘ್ನಂತಿ ಸ್ಮ ತಥಾಪರೇ ॥</p>
<p class="Text">ಕೆಲವು ವಾನರರು ಒಟ್ಟಾಗಿ ಸೇರಿ ಜೇನುಗೂಡುಗಳನ್ನು ತೋಳುಗಳಿಂದಲೇ ತಬ್ಬಿಕೊಂಡು ಕೊಳಗಟ್ಟಲೆ ಜೇನನ್ನು ಕುಡಿಯುತ್ತಿದ್ದರು. ನಂತರ ಅ ಗೂಡನ್ನು ಮನಬಂದಲ್ಲಿಗೆ ಎಸೆದುಬಿಡುತ್ತಿದ್ದರು. ॥ 9 ॥</p>
<p class="Shlok-Number" id="toc_marker-68-10">ಶ್ಲೋಕ - 10</p>
<p class="Shlok">ಕೇಚಿತ್ ಪೀತ್ವಾಪವಿಧ್ಯಂತಿ ಮಧೂನಿ ಮಧುಪಿಂಗಲಾಃ ।</p>
<p class="Shlok">ಮಧೂಚ್ಛಿಷ್ಟೇನ ಕೇಚಿಚ್ಚ ಜಘ್ನುರನ್ಯೋನ್ಯಮುತ್ಕಟಾಃ ॥</p>
<p class="Text">ಜೇನಿನಂತೆ ಪಿಂಗಳವರ್ಣವುಳ್ಳ ಕೆಲವು ಕಪಿಗಳು ಹೆಚ್ಚು ಕುಡಿಯಲಾರದೆ ಮಧುವನ್ನು ನೆಲಕ್ಕೆ ಚೆಲ್ಲುತ್ತಿದ್ದರು. ಮದೋತ್ಕಟರಾದ ಕೆಲವರು ಜೇನುಗೂಡುಗಳಿಂದಲೇ ಪರಸ್ಪರವಾಗಿ ಹೊಡೆದಾಡುತ್ತಿದ್ದರು. ॥ 10 ॥</p>
<p class="Shlok-Number" id="toc_marker-68-11">ಶ್ಲೋಕ - 11</p>
<p class="Shlok">ಅಪರೇ ವೃಕ್ಷಮೂಲೇ ತು ಶಾಖಾಂ ಗೃಹ್ಯ ವ್ಯವಸ್ಥಿತಾಃ ।</p>
<p class="Shlok">ಅತ್ಯರ್ಥಂ ಚ ಮದಗ್ಲಾನಾಃ ಪರ್ಣಾನ್ಯಾಸ್ತೀರ್ಯ ಶೇರತೇ ॥</p>
<p class="Text">ಕೆಲವರು ಮರಗಳ ಬುಡದಲ್ಲಿ ರೆಂಬೆಗಳನ್ನು ಹಿಡಿದುಕೊಂಡು ನಿಂತಿದ್ದರು, ಮಿತಿಮೀರಿ ಮಧುಪಾನ ಮಾಡಿದ್ದ ಕೆಲವರು ಎಲೆಗಳನ್ನು ಹಾಸಿಕೊಂಡು ಮಲಗಿಬಿಟ್ಟಿದ್ದರು. ॥ 11 ॥</p>
<p class="Shlok-Number" id="toc_marker-68-12">ಶ್ಲೋಕ - 12</p>
<p class="Shlok">ಉನ್ಮತ್ತಭೂತಾಃ ಪ್ಲವಗಾ ಮಧುಮತ್ತಾಶ್ಚ ಹೃಷ್ಟವತ್ ।</p>
<p class="Shlok">ಕ್ಷಿಪಂತಿ ಚ ತದಾನ್ಯೋನ್ಯಂ ಸ್ಖಲಂತಿ ಚ ತಥಾಪರೇ ॥</p>
<p class="Text">ಮಧುಪಾನದಿಂದ ಮತ್ತರಾದ ಕೆಲವು ವಾನರರು ಹುಚ್ಚುಹಿಡಿದವರಂತೆ ಒಬ್ಬರು ಮತ್ತೊಬ್ಬರನ್ನು ಎತ್ತಿ ಎಸೆಯುತ್ತಿದ್ದರು. ಕೆಲವರು ಮದೋನ್ಮತ್ತರಾಗಿ ತತ್ತರಿಸಿ ಬೀಳುತ್ತಿದ್ದರು. ॥ 12 ॥</p>
<p class="Shlok-Number" id="toc_marker-68-13">ಶ್ಲೋಕ - 13</p>
<p class="Shlok">ಕೇಚಿತ್ ಕ್ಷ್ವೇಲಾಂ ಪ್ರಕುರ್ವಂತಿ ಕೇಚಿತ್ ಕೂಜಂತಿ ಹೃಷ್ಟವತ್ ।</p>
<p class="Shlok">ಹರಯೋ ಮಧುನಾ ಮತ್ತಾಃ ಕೇಚಿತ್ ಸುಪ್ತಾ ಮಹೀತಲೇ ॥</p>
<p class="Text">ಕೆಲವರು ಸಿಂಹದಂತೆ ಗರ್ಜಿಸುತ್ತಿದ್ದರು. ಕೆಲವರು ಆನಂದಾತಿರೇಕದಿಂದ ಕೇಕೆಹಾಕುತ್ತಿದ್ದರು. ಮಧುಪಾನದಿಂದ ಮತ್ತರಾದ ಕೆಲವರು ನೆಲದ ಮೇಲೆಯೇ ಮಲಗಿಬಿಟ್ಟಿದ್ದರು. ॥ 13 ॥</p>
<p class="Shlok-Number" id="toc_marker-68-14">ಶ್ಲೋಕ - 14</p>
<p class="Shlok">ಕೃತ್ವಾ ಕಿಂಚಿತ್ ಹಸಂತ್ಯನ್ಯೇ ಕೇಚಿತ್ ಕುರ್ವಂತಿ ಚೇತರತ್ ।</p>
<p class="Shlok">ಕೃತ್ವಾ ಕಿಂಚಿತ್ ವದಂತ್ಯನ್ಯೇ ಕೇಚಿದ್ಬುಧ್ಯಂತಿ ಚೇತರತ್ ॥</p>
<p class="Text">ಕೆಲವರು ವಿಕೃತಚೇಷ್ಟೆಗಳನ್ನು ಮಾಡಿ ನಗುತ್ತಿದ್ದರು. ಮತ್ತೆ ಕೆಲವರು ಕುಣಿಯುವುದೂ, ನಗುವುದೂ, ಅಣಕಿಸುವುದೂ, ಮೊದಲಾದ ಅನೇಕವಿಧವಾದ ಚೇಷ್ಟೆಗಳನ್ನು ಮಾಡುತ್ತಿದ್ದರು. ಕೆಲವರು ಮಧುಪಾನದಿಂದ ಮತ್ತರಾಗಿ ಮಾಡುವುದೊಂದು ಹೇಳುವುದು ಮತ್ತೊಂದು ಹೀಗೆ ಹರಟುತ್ತಿದ್ದರು. ॥ 14 ॥</p>
<p class="Shlok-Number" id="toc_marker-68-15">ಶ್ಲೋಕ - 15</p>
<p class="Shlok">ಯೇಪ್ಯತ್ರ ಮಧುಪಾಲಾಃ ಸ್ಯುಃ ಪ್ರೇಷ್ಯಾ ದಧಿಮುಖಸ್ಯ ತು ।</p>
<p class="Shlok">ತೇಪಿ ತೈರ್ವಾನರೈರ್ಭೀಮೈಃ ಪ್ರತಿಷಿದ್ಧಾ ದಿಶೋ ಗತಾಃ ॥</p>
<p class="Text">ದಧಿಮುಖನ ಅನುಚರರಾದ ವನಪಾಲಕರು ಭಯಂಕರವಾಗಿ ಕಾಣುತ್ತಿದ್ದ ಅಂಗದಾದಿ ಪ್ರಮುಖ ಕಪಿನಾಯಕರಿಂದ ಏಟು ತಿಂದು ಅಲ್ಲಿಂದ ಪ್ರಾಣಭಯದಿಂದ ದಿಕ್ಕಾಪಾಲಾಗಿ ಓಡಿಹೋದರು. ॥ 15 ॥ </p>
<p class="Shlok-Number" id="toc_marker-68-16">ಶ್ಲೋಕ - 16</p>
<p class="Shlok">ಜಾನುಭಿಸ್ತು ಪ್ರಕೃಷ್ಟಾಶ್ಚ ದೇವಮಾರ್ಗಂ ಚ ದರ್ಶಿತಾಃ ।</p>
<p class="Shlok">ಅಬ್ರುವನ್ ಪರಮೋದ್ವಿಗ್ನಾ ಗತ್ವಾ ದಧಿಮುಖಂ ವಚಃ ॥</p>
<p class="Text">ಅಂಗದನ ಕೆಲವು ಅನುಯಾಯಿಗಳು ದಧಿಮುಖನ ಸೇವಕರನ್ನು ಮಂಡಿಗಳಿಂದಲೇ ಹೊಡೆದು ನೆಲಕ್ಕೆ ಕೆಡಹಿದರು. ಕೆಲವರನ್ನು ಆಗಸಕ್ಕೆ ಎಸೆದರು. ಹೀಗೆ ನಾನಾ ಪ್ರಕಾರವಾಗಿ ಪೆಟ್ಟುತಿಂದು ಭಯಗೊಂಡು ಒಡೆಯನ ಬಳಿಗೆ ಬಂದು ಹೇಳಿದರು. ॥ 16 ॥ </p>
<p class="Shlok-Number" id="toc_marker-68-17">ಶ್ಲೋಕ - 17</p>
<p class="Shlok">ಹನೂಮತಾ ದತ್ತವರೈರ್ಹತಂ ಮಧುವನಂ ಬಲಾತ್ ।</p>
<p class="Shlok">ವಯಂ ಚ ಜಾನುಭಿಃ ಕೃಷ್ಟಾ ದೇವಮಾರ್ಗಂ ಚ ದರ್ಶಿತಾಃ ॥</p>
<p class="Text">ಸ್ವಾಮೀ! ಹನುಮಂತನ ಅನುಜ್ಞೆಯನ್ನು ಪಡೆದು, ಅವನ ಅನುಯಾಯಿಗಳು ಮಧುವನವನ್ನೇ ಧ್ವಂಸಮಾಡಿಬಿಟ್ಟರು. ನಮ್ಮನ್ನು ಮಂಡಿಗಳ ಮಧ್ಯದಲ್ಲಿ ಒತ್ತಿಹಿಡಿದು ಪೀಡಿಸಿ, ಆಕಾಶಕ್ಕೆ ಎಸೆದರು. ॥ 17 ॥</p>
<p class="Shlok-Number" id="toc_marker-68-18">ಶ್ಲೋಕ - 18</p>
<p class="Shlok">ತತೋ ದಧಿಮುಖಃ ಕ್ರುದ್ಧೋ ವನಪಸ್ತತ್ರ ವಾನರಃ ।</p>
<p class="Shlok">ಹತಂ ಮಧುವನಂ ಶ್ರುತ್ವಾ ಸಾಂತ್ವಯಾಮಾಸ ತಾನ್ ಹರೀನ್ ॥</p>
<p class="Text">ಮಧುವನದ ಮುಖ್ಯ ರಕ್ಷನಾದ ದಧಿಮುಖನು ಅವರ ಮಾತನ್ನು ಕೇಳಿ ಪರಮಕ್ರುದ್ಧನಾದನು. ಪೆಟ್ಟು ತಿಂದು ಬಂದಿದ್ದ ಸೇವಕರನ್ನು ಸವಿಮಾತಿಗಳಿಂದ ಸಮಾಧಾನಗೊಳಿಸಿ ಇಂತೆಂದನು — ॥ 18 ॥</p>
<p class="Shlok-Number" id="toc_marker-68-19">ಶ್ಲೋಕ - 19</p>
<p class="Shlok">ಇಹಾಗಚ್ಛತ ಗಚ್ಛಾಮೋ ವಾನರಾನ್ ಬಲದರ್ಪಿತಾನ್ ।</p>
<p class="Shlok">ಬಲೇನ ವಾರಯಿಷ್ಯಾಮೋ ಮಧು ಭಕ್ಷಯತೋ ವಯಮ್ ॥</p>
<p class="Text">‘‘ಬನ್ನಿರಿ, ನಾವು ಅಲ್ಲಿಗೆ ಹೋಗೋಣ. ಮಧುವನ್ನು ಕುಡಿದ ಬಲಗರ್ವಿತರಾದ ಆ ವಾನರರ ಬಳಿಗೆ ಹೋಗಿ, ಅವರನ್ನು ಬಲಪ್ರದರ್ಶನದಿಂದ ಹಿಮ್ಮೆಟ್ಟಿಸೋಣ. ॥ 19 ॥</p>
<p class="Shlok-Number" id="toc_marker-68-20">ಶ್ಲೋಕ - 20</p>
<p class="Shlok">ಶ್ರುತ್ವಾ ದಧಿಮುಖಸ್ಯೇದಂ ವಚನಂ ವಾನರರ್ಷಭಾಃ ।</p>
<p class="Shlok">ಪುನರ್ವೀರಾ ಮಧುವನಂ ತೇನೈವ ಸಹಿತಾ ಯಯುಃ ॥</p>
<p class="Text">ವೀರರಾದ ಆ ವಾನರ ಪುಂಗವರು ದಧಿಮುಖನ ಮಾತನ್ನು ಕೇಳಿ ಕೂಡಲೇ ಅವನೊಡನೆ ವೇಗವಾಗಿ ಮಧುವನಕ್ಕೆ ಹೋದರು. ॥ 20 ॥</p>
<p class="Shlok-Number" id="toc_marker-68-21">ಶ್ಲೋಕ - 21</p>
<p class="Shlok">ಮಧ್ಯೇ ಚೈಷಾಂ ದಧಿಮುಖಃ ಪ್ರಗೃಹ್ಯ ತರಸಾ ತರುಮ್ ।</p>
<p class="Shlok">ಸಮಭ್ಯದಾವದ್ವೇಗೇನ ತೇ ಚ ಸರ್ವೇ ಪ್ಲವಂಗಮಾಃ ॥</p>
<p class="Text">ಸೇವಕರ ಮಧ್ಯದಲ್ಲಿದ್ದ ದಧಿಮುಖನು ಹಾದಿಯಲ್ಲಿ ಸಿಕ್ಕಿದ ವೃಕ್ಷವೊಂದನ್ನು ಕಿತ್ತುಕೊಂಡು, ವೇಗವಾಗಿ ಮಧುವನದ ಕಡೆಗೆ ಧಾವಿಸಿದನು. ಅವನ ಸೇವಕರೂ ಹಾಗೆಯೇ ವೃಕ್ಷಗಳನ್ನು ಎತ್ತಿಕೊಂಡು ಹಿಂಬಾಲಿಸಿದರು.॥21॥</p>
<p class="Shlok-Number" id="toc_marker-68-22">ಶ್ಲೋಕ - 22</p>
<p class="Shlok">ತೇ ಶಿಲಾಃ ಪಾದಪಾಂಶ್ಚಾಪಿ ಪರ್ವತಾಂಶ್ಚಾಪಿ ವಾನರಾಃ ।</p>
<p class="Shlok">ಗೃಹೀತ್ವಾಭ್ಯಗಮನ್ ಕ್ರುದ್ಧಾ ಯತ್ರ ತೇ ಕಪಿಕುಂಜರಾಃ ॥</p>
<p class="Text">ಕ್ರುದ್ಧರಾದ ಆ ವಾನರರು ಕಲ್ಲುಬಂಡೆಗಳನ್ನೂ, ವೃಕ್ಷಗಳನ್ನೂ, ಪರ್ವತಗಳನ್ನೂ ಎತ್ತಿಕೊಂಡು ಅಂಗದಾದಿ ವಾನರ ಪ್ರಮುಖರಿರುವಲ್ಲಿಗೆ ತೆರಳಿದರು. ॥ 22 ॥</p>
<p class="Shlok-Number" id="toc_marker-68-23">ಶ್ಲೋಕ - 23</p>
<p class="Shlok">ತೇ ಸ್ವಾಮಿವಚನಂ ವೀರಾ ಹೃದಯೇಷ್ವವಸಜ್ಯ ತತ್ ।</p>
<p class="Shlok">ತ್ವರಯಾ ಹ್ಯಭ್ಯಧಾವಂತ ಸಾಲತಾಲಶಿಲಾಯುಧಾಃ ॥</p>
<p class="Text">ಆ ವೀರರೆಲ್ಲರೂ ತಮ್ಮ ಸ್ವಾಮಿಯಾದ ದಧಿಮುಖನು ಹೇಳಿದ್ದ ಮಾತುಗಳನ್ನು ಮನಸ್ಸಿನಲ್ಲಿಟ್ಟುಕೊಂಡು, ಮಧುವನವನ್ನು ಧ್ವಂಸ ಮಾಡಿದವರನ್ನು ಶಿಕ್ಷಿಸಲು, ಸಾಲ-ತಾಲವೃಕ್ಷಗಳನ್ನೂ, ಬಂಡೆಗಳನ್ನೂ ಆಯುಧಗಳನ್ನಾಗಿ ಮಾಡಿಕೊಂಡು ವೇಗವಾಗಿ ಹೊರಟರು. ॥ 23 ॥</p>
<p class="Shlok-Number" id="toc_marker-68-24">ಶ್ಲೋಕ - 24</p>
<p class="Shlok">ವೃಕ್ಷಸ್ಥಾಂಶ್ಚ ತಲಸ್ಥಾಂಶ್ಚ ವಾನರಾನ್ ಬಲದರ್ಪಿತಾನ್ ।</p>
<p class="Shlok">ಅಭ್ಯಕ್ರಾಮಂಸ್ತತೋ ವೀರಾಃ ಪಾಲಾಸ್ತತ್ರ ಸಹಸ್ರಶಃ ॥</p>
<p class="Text">ಸಾವಿರಾರು ಸಂಖ್ಯೆಯಲ್ಲಿದ್ದ ಆ ವನಪಾಲಕರು, ಮರಗಳ ಮೇಲೆ ಕುಳಿತ್ತಿದ್ದ, ನೆಲದ ಮೇಲೆ ಮಲಗಿದ್ದ, ಬಲಗರ್ವಿತರಾದ ಅಂಗದನೇ ಮೊದಲಾದ ವಾನರರನ್ನು ಏಕಕಾಲದಲ್ಲಿ ಆಕ್ರಮಿಸಿದರು. ॥ 24 ॥</p>
<p class="Shlok-Number" id="toc_marker-68-25">ಶ್ಲೋಕ - 25</p>
<p class="Shlok">ಅಥ ದೃಷ್ಟ್ವಾ ದಧಿಮುಖಂ ಕ್ರುದ್ಧಂ ವಾನರಪುಂಗವಾಃ ।</p>
<p class="Shlok">ಅಭ್ಯಧಾವಂತ ವೇಗೇನ ಹನುಮತ್ಪ್ರಮುಖಾಸ್ತದಾ ॥</p>
<p class="Text">ಬಳಿಕ ಹನುಮಂತನೇ ಮೊದಲಾದ ವಾನರ ಪ್ರಮುಖರು ಕ್ರುದ್ಧನಾಗಿದ್ದ ದಧಿಮುಖನನ್ನು ನೋಡಿ, ಕೂಡಲೇ ಅವನನ್ನು ಎದುರಿಸಿದರು. ॥ 25 ॥</p>
<p class="Shlok-Number" id="toc_marker-68-26">ಶ್ಲೋಕ - 26</p>
<p class="Shlok">ತಂ ಸವೃಕ್ಷಂ ಮಹಾಬಾಹುಮಾಪತಂತಂ ಮಹಾಬಲಮ್ ।</p>
<p class="Shlok">ಆರ್ಯಕಂ ಪ್ರಾಹರತ್ತತ್ರ ಬಾಹುಭ್ಯಾಂ ಕುಪಿತೋಂಗದಃ ॥</p>
<p class="Text">ಮಹಾಬಲಶಾಲಿಯೂ, ಹೆಚ್ಚಾದ ಬಾಹುಪರಾಕ್ರಮವುಳ್ಳ ಆ ದಧಿಮುಖನು ವೃಕ್ಷಗಳನ್ನೆತ್ತಿಕೊಂಡು ಬರುತ್ತಿರುವಾಗ, ಕ್ರುದ್ಧನಾದ ಅಂಗದನು ತೊಳುಗಳಿಂದ ಬಲವಾಗಿ ಪ್ರಹರಿಸಿದನು. ॥ 26 ॥</p>
<p class="Shlok-Number" id="toc_marker-68-27">ಶ್ಲೋಕ - 27</p>
<p class="Shlok">ಮದಾಂಧಶ್ಚ ನ ವೇದೈನಮಾರ್ಯಕೋಯಂ ಮಮೇತಿ ಸಃ ।</p>
<p class="Shlok">ಅಥೈನಂ ನಿಷ್ಪಿಪೇಷಾಶು ವೇಗವದ್ವಸುಧಾತಲೇ ॥</p>
<p class="Text">ಮಧುವನ್ನು ಕುಡಿದು ವಮದಾಂಧನಾಗಿದ್ದ ಅಂಗದನಿಗೆ ದಧಿಮುಖನು ತನಗೆ ಹಿರಿಯವನೂ, ತಾತನೂ ಎಂದೂ ತಿಳಿಯಲಿಲ್ಲ. ಅವನನ್ನು ನೆಲಕ್ಕೆ ಕೆಡವಿ, ಅರೆದುಬಿಟ್ಟನು. ॥ 27 ॥</p>
<p class="Shlok-Number" id="toc_marker-68-28">ಶ್ಲೋಕ - 28</p>
<p class="Shlok">ಸಭಗ್ನ ಬಾಹೂರುಭುಜೋ ವಿಹ್ವಲಃ ಶೋಣಿತೋಕ್ಷಿತಃ ।</p>
<p class="Shlok">ಮುಮೋಹ ಸಹಸಾ ವೀರೋ ಮುಹೂರ್ತಂ ಕಪಿಕುಂಜರಃ ॥</p>
<p class="Text">ಅಂಗದನ ಏಟಿನಿಂದಾಗಿ ವಾನರವೀರನಾದ ದಧಿಮುಖನ ಬಾಹುಗಳು, ಭುಜಗಳು, ತೊಡೆಗಳು ನುಗ್ಗುನುಗ್ಗಾದವು. ಅವನ ದೇಹವು ರಕ್ತಸಿಕ್ತವಾಯಿತು. ಅವನು ಮುಹೂರ್ತ ಕಾಲದವರೆಗೆ ಮೂರ್ಛಿತನಾಗಿ ಬಿದ್ದಿದ್ದನು. ॥ 28 ॥</p>
<p class="Shlok-Number" id="toc_marker-68-29">ಶ್ಲೋಕ - 29</p>
<p class="Shlok">ಸ ಸಮಾಶ್ವಸ್ಯ ಸಹಸಾ ಸಂಕ್ರುದ್ಧೋ ರಾಜಮಾತುಲಃ ।</p>
<p class="Shlok">ವಾನರಾನ್ ವಾರಯಾಮಾಸ ದಂಡೇನ ಮಧುಮೋಹಿತಾನ್ ॥</p>
<p class="Text">ಸುಗ್ರೀವನ ಸೋದರಮಾವನಾದ ದಧಿಮುಖನು ಸ್ವಲ್ಪಹೊತ್ತಿನಲ್ಲಿ ಚೇತರಿಸಿಕೊಂಡು, ಕ್ರುದ್ಧನಾಗಿ ದಂಡವನ್ನು ಕೈಯಲ್ಲಿ ಹಿಡಿದು ಮಧುಪಾನಮತ್ತರಾದ ವಾನರರನ್ನು ಹಿಂದಕ್ಕಟ್ಟಿದನು. ॥ 29 ॥</p>
<p class="Shlok-Number" id="toc_marker-68-30">ಶ್ಲೋಕ - 30</p>
<p class="Shlok">ಸ ಕಥಂಚಿದ್ವಿಮುಕ್ತಸ್ತೈರ್ವಾನರೈರ್ವಾನರರ್ಷಭಃ ।</p>
<p class="Shlok">ಉವಾಚೈಕಾಂತಮಾಶ್ರಿತ್ಯ ಭೃತ್ಯಾನ್ ಸ್ವಾನ್ ಸಮುಪಾಗತಾನ್ ॥</p>
<p class="Text">ಆದರೂ ಮುನ್ನುಗ್ಗಿ ಬರುತ್ತಿದ್ದ ಅಂಗದಾದಿಗಳಿಂದ ಬಹಳ ಪ್ರಯಾಸದಿಂದ ತಪ್ಪಿಸಿಕೊಂಡು ಏಕಾಂತಸ್ಥಳಕ್ಕೆ ಹೋಗಿ ತನ್ನ ಅನುಯಾಯಿಗಳಾದ ವಾನರರಿಗೆ ಹೀಗೆ ಹೇಳಿದನು. ॥ 30 ॥</p>
<p class="Shlok-Number" id="toc_marker-68-31">ಶ್ಲೋಕ - 31</p>
<p class="Shlok">ಏತೇ ತಿಷ್ಠಂತು ಗಚ್ಛಾಮೋ ಭರ್ತಾ ನೋ ಯತ್ರ ವಾನರಃ ।</p>
<p class="Shlok">ಸುಗ್ರೀವೋ ವಿಪುಲಗ್ರೀವಃ ಸಹ ರಾಮೇಣ ತಿಷ್ಠತಿ ॥</p>
<p class="Text">‘ಅಂಗದಾದಿಗಳು ಇಲ್ಲೇ ಇರಲಿ, (ಇವರೊಡನೆ ನಮಗೆ ಕೆಲಸವಿಲ್ಲ.) ನಮಗೆ ಒಡೆಯನೂ, ಕಠೋರ ಶಾಸನಮಾಡುವವನೂ ಆದ ಸುಗ್ರೀವನು ಶ್ರೀರಾಮನೊಂದಿಗೆ ಇರುವಲ್ಲಿಗೆ ನಾವು ಹೋಗೋಣ. ॥ 31 ॥</p>
<p class="Shlok-Number" id="toc_marker-68-32">ಶ್ಲೋಕ - 32</p>
<p class="Shlok">ಸರ್ವಂ ಚೈವಾಂಗದೇ ದೋಷಂ ಶ್ರಾವಯಿಷ್ಯಾಮಿ ಪಾರ್ಥಿವೇ ।</p>
<p class="Shlok">ಅಮರ್ಷೀ ವಚನಂ ಶ್ರುತ್ವಾ ಘಾತಯಿಷ್ಯತಿ ವಾನರಾನ್ ॥</p>
<p class="Text">ಅಂಗದನು ಮಾಡಿರುವ ಎಲ್ಲ ಅಪರಾಧಗಳನ್ನು ರಾಜನ ಬಳಿ ಹೇಳೋಣ. ನಮ್ಮ ಮಾತನ್ನು ಕೇಳಿ ಕ್ರುದ್ಧನಾಗುವ ದೊರೆಯು ಈ ವಾನರರನ್ನು ಉಗ್ರವಾಗಿ ಶಿಕ್ಷಿಸುವನು. ॥ 32 ॥</p>
<p class="Shlok-Number" id="toc_marker-68-33">ಶ್ಲೋಕ - 33</p>
<p class="Shlok">ಇಷ್ಟಂ ಮಧುವನಂ ಹ್ಯೇತತ್ ಸುಗ್ರೀವಸ್ಯ ಮಹಾತ್ಮನಃ ।</p>
<p class="Shlok">ಪಿತೃಪೈತಾಮಹಂ ದಿವ್ಯಂ ದೇವೈರಪಿ ದುರಾಸದಮ್ ॥</p>
<p class="Text">ಈ ಮಧುವನವು ಮಹಾತ್ಮನಾದ ಸುಗ್ರೀವನಿಗೆ ಪ್ರಾಣಪ್ರಿಯವಾದುದು. ಇದು ವಂಶ ಪಾರಂಪರ್ಯವಾಗಿ ಇವನಿಗೆ ದೊರಕಿದೆ. ದಿವ್ಯವಾದ ಈ ವನವು ದೇವತೆಗಳಿಂದಲೂ ಪ್ರವೇಶಿಸಲು ದುಸ್ಸಾಧ್ಯವಾಗಿದೆ. ॥ 33 ॥</p>
<p class="Shlok-Number" id="toc_marker-68-34">ಶ್ಲೋಕ - 34</p>
<p class="Shlok">ಸ ವಾನರಾನಿಮಾನ್ ಸರ್ವಾನ್ ಮಧುಲುಬ್ಧಾನ್ ಗತಾಯುಷಃ ।</p>
<p class="Shlok">ಘಾತಯಿಷ್ಯತಿ ದಂಡೇನ ಸುಗ್ರೀವಃ ಸಸುಹೃಜ್ಜನಾನ್ ॥</p>
<p class="Text">ಪ್ರಾಣಕ್ಕಿಂತಲೂ ಹೆಚ್ಚಾಗಿ ಮಧುವಿನಲ್ಲೇ ಪ್ರೀತಿಯನ್ನಿಟ್ಟಿದ್ದ, ಆಯುಸ್ಸು ಮುಗಿದಿರುವ, ಮಿತ್ರರೊಡನೆ ಕೂಡಿರುವ, ಈ ವಾನರರನ್ನು ನಮ್ಮ ಪ್ರಭುವು ದಂಡಿಸುವನು. ॥ 34 ॥</p>
<p class="Shlok-Number" id="toc_marker-68-35">ಶ್ಲೋಕ - 35</p>
<p class="Shlok">ವಧ್ಯಾ ಹ್ಯೇತೇ ದುರಾತ್ಮಾನೋ ನೃಪಾಜ್ಞಾಪರಿಭಾವಿನಃ ।</p>
<p class="Shlok">ಅಮರ್ಷಪ್ರಭವೋ ರೋಷಃ ಸಫಲೋ ನೋ ಭವಿಷ್ಯತಿ ॥</p>
<p class="Text">ರಾಜಾಜ್ಞೆಯನ್ನು ತಿರಸ್ಕರಿಸಿರುವ ದುರಾತ್ಮರಾದ ಇವರೆಲ್ಲರೂ ವಧಾರ್ಹರೇ ಸರಿ. ಇವರು ಮರಣ ಶಿಕ್ಷೆಯನ್ನು ಅನುಭವಿಸಿದಾಗ, ದುಸ್ಸಾಧ್ಯವಾದ ನನ್ನ ಕೋಪವು ಶಾಂತವಾಗಬಹುದು. ॥ 35 ॥</p>
<p class="Shlok-Number" id="toc_marker-68-36">ಶ್ಲೋಕ - 36</p>
<p class="Shlok">ಏವಮುಕ್ತ್ವಾ ದಧಿಮುಖೋ ವನಪಾಲಾನ್ ಮಹಾಬಲಃ ।</p>
<p class="Shlok">ಜಗಾಮ ಸಹಸೋತ್ಪತ್ಯ ವನಪಾಲೈಃ ಸಮನ್ವಿತಃ ॥</p>
<p class="Text">ಮಹಾಬಲಶಾಲಿಯಾದ ದಧಿಮುಖನು ಆ ವನರಕ್ಷರಲ್ಲಿ ಹೀಗೆ ಹೇಳಿ, ಅವರನ್ನೊಡಗುಡಿ, ತ್ವರಿತವಾಗಿ ಸುಗ್ರೀವನ ಬಳಿಗೆ ಹೋಗಲು ಹೊರಟರು. ॥36॥</p>
<p class="Shlok-Number" id="toc_marker-68-37">ಶ್ಲೋಕ - 37</p>
<p class="Shlok">ನಿಮೇಷಾಂತರಮಾತ್ರೇಣ ಸ ಹಿ ಪ್ರಾಪ್ತೋ ವನಾಲಯಃ ।</p>
<p class="Shlok">ಸಹಸ್ರಾಂಶುಸುತೋ ಧೀಮಾನ್ ಸುಗ್ರೀವೋ ಯತ್ರ ವಾನರಃ ॥</p>
<p class="Text">ಅನುಚರರೊಡಗೂಡಿದ ಆ ದಧಿಮುಖನು ಸೂರ್ಯಪುತ್ರನೂ, ಬುದ್ಧಿಶಾಲಿಯೂ ಆದ ಸುಗ್ರೀವನಿದ್ದೆಡೆಗೆ ಕಣ್ಣುರೆಪ್ಪೆ ಹಾಕುವಷ್ಟರಲ್ಲಿ ಬಂದು ಸೇರಿದನು. ॥ 37 ॥</p>
<p class="Shlok-Number" id="toc_marker-68-38">ಶ್ಲೋಕ - 38</p>
<p class="Shlok">ರಾಮಂ ಚ ಲಕ್ಷ್ಮಣಂ ಚೈವ ದೃಷ್ಟ್ವಾ ಸುಗ್ರೀವಮೇವ ಚ ।</p>
<p class="Shlok">ಸಮಪ್ರತಿಷ್ಠಾಂ ಜಗತೀಮಾಕಾಶಾನ್ನಿಪಪಾತ ಹ ॥</p>
<p class="Text">ಅವನು ಆಕಾಶದಿಂದಲೇ ರಾಮ-ಲಕ್ಷ್ಮಣ-ಸುಗ್ರೀವರನ್ನು ದರ್ಶಿಸಿ, ಒಂದು ಸಮತಲವಾದ ಭೂಮಿಯ ಮೇಲೆ ಅನುಚರರೊಂದಿಗೆ ಇಳಿದನು. ॥ 38 ॥</p>
<p class="Shlok-Number" id="toc_marker-68-39">ಶ್ಲೋಕ - 39</p>
<p class="Shlok">ಸಂನಿಪತ್ಯ ಮಹಾವೀರ್ಯಃ ಸರ್ವೈಸ್ತೈಃ ಪರಿವಾರಿತಃ ।</p>
<p class="Shlok">ಹರಿರ್ದಧಿಮುಖಃ ಪಾಲೈಃ ಪಾಲಾನಾಂ ಪರಮೇಶ್ವರಃ ॥</p>
<p class="Shlok-Number" id="toc_marker-68-40">ಶ್ಲೋಕ - 40</p>
<p class="Shlok">ಸ ದೀನವದನೋ ಭೂತ್ವಾ ಕೃತ್ವಾ ಶಿರಸಿ ಚಾಂಜಲಿಮ್ ।</p>
<p class="Shlok">ಸುಗ್ರೀವಸ್ಯ ಶುಭೌ ಮೂರ್ಧ್ನಾ ಚರಣೌ ಪ್ರತ್ಯಪೀಡಯತ್ ॥</p>
<p class="Text">ಮಹಾವೀರನೂ, ವನಪಾಲಕರಿಗೆ ನಾಯಕನೂ ಆದ ಆ ದಧಿಮುಖ ಕಪಿವರನು ತನ್ನ ಅನುಚರರೊಂದಿಗೆ ಭೂಮಿಗೆ ಇಳಿದ ಬಳಿಕ ಅವನು ದೀನವದನದಿಂದ, ವಿನಮ್ರನಾಗಿ, ಕೈಜೋಡಿಸಿಕೊಂಡು, ರಾಜನಾದ ಸುಗ್ರೀವನ ಪವಿತ್ರ ಚರಣಗಳಲ್ಲಿ ತಲೆಯನ್ನಿಟ್ಟು ನಮಸ್ಕರಿಸಿದನು. ॥ 39-40 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ದ್ವಿಷಷ್ಠಿತಮಃ ಸರ್ಗಃ ॥ 62 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಅರವತ್ತೆರಡನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-69">ಅರವತ್ತಮೂರನೆಯ ಸರ್ಗ</p>
<p class="Sub-Heading">ಅಂಗದಾದಿಗಳು ಮಧುವನವನ್ನು ಧ್ವಂಸಮಾಡಿದ ವಾರ್ತೆಯನ್ನು ದಧಿಮುಖನು ಸುಗ್ರೀವನಿಗೆ ಹೇಳಿದುದು, ಅದರಿಂದ ಅಂಗದಾದಿಗಳು ಕೃತಕೃತ್ಯರಾಗಿ ಬಂದಿರುವರೆಂದು ಸುಗ್ರೀವನು ಊಹಿಸಿದುದು</p>
<p class="Shlok-Number" id="toc_marker-69-1">ಶ್ಲೋಕ - 1</p>
<p class="Shlok">ತತೋ ಮೂರ್ಧ್ನಾ ನಿಪತಿತಂ ವಾನರಂ ವಾನರರ್ಷಭಃ ।</p>
<p class="Shlok">ದೃಷ್ಟೈವೋದ್ವಿಗ್ನ ಹೃದಯೋ ವಾಕ್ಯಮೇತದುವಾಚ ಹ ॥</p>
<p class="Text">ವಾನರಪ್ರಭುವಾದ ಸುಗ್ರೀವನು ತನಗೆ ಸಾಷ್ಟಾಂಗ ನಮಸ್ಕಾರ ಮಾಡುತ್ತಿದ್ದ ದಧಿಮುಖನನ್ನು ನೋಡಿ, ಉದ್ವಿಗ್ನಚಿತ್ತನಾಗಿ ಇಂತೆಂದನು— ॥ 1 ॥</p>
<p class="Shlok-Number" id="toc_marker-69-2">ಶ್ಲೋಕ - 2</p>
<p class="Shlok">ಉತ್ತಿಷ್ಠೋತ್ತಿಷ್ಠ ಕಸ್ಮಾತ್ತ್ವಂ ಪಾದಯೋಃ ಪತಿತೋ ಮಮ ।</p>
<p class="Shlok">ಅಭಯಂ ತೇ ಭವೇದ್ವೀರ ಸರ್ವಮೇವಾಭಿಧೀಯತಾಮ್ ॥</p>
<p class="Text">ದಧಿಮುಖನೇ! ಏಳು! ಎದ್ದೇಳು! ಹಿರಿಯವನಾದ ನೀನು ನನ್ನ ಕಾಲುಗಳಿಗೆ ಏಕೆ ನಮಸ್ಕರಿಸುತ್ತಿರುವೆ? ನಿನಗೆ ಅಭಯವನ್ನು ನೀಡಿರುವೆನು. ಏನು ನಡೆದಿದೆಯೇ ಅದೆಲ್ಲವನ್ನು ಸಮಗ್ರವಾಗಿ ಹೇಳು. ॥ 2 ॥</p>
<p class="Shlok-Number" id="toc_marker-69-3">ಶ್ಲೋಕ - 3</p>
<p class="Shlok">ಕಿಂ ಸಂಭ್ರಮಾದ್ದಿತಂ ಕೃತ್ಸ್ನಂ ಬ್ರೂಹಿ ಯದ್ವಕ್ತು ಮರ್ಹಸಿ ।</p>
<p class="Shlok">ಕಚ್ಚಿನ್ಮಧುವನೇ ಸ್ವಸ್ತಿ ಶ್ರೋತುವಿಚ್ಛಾಮಿ ವಾನರ ॥</p>
<p class="Text">ಎಲೈ ದಧಿಮುಖನೇ! ಏಕೆ ಭಯಪಡುವೆ? ನೀನು ಹೇಳಬೇಕಾಗಿರುವುದನ್ನು ಧೈರ್ಯವಾಗಿ ಹೇಳು ಮಧುವನದಲ್ಲಿ ಎಲ್ಲವೂ ಸುವ್ಯವಸ್ಥೆಯಿಂದ ಇರುವುದಲ್ಲವೆ? ಇವೆಲ್ಲವನ್ನು ನಿನ್ನಿಂದ ಕೇಳ ಬಯಸುತ್ತೇನೆ. ॥ 3 ॥</p>
<p class="Shlok-Number" id="toc_marker-69-4">ಶ್ಲೋಕ - 4</p>
<p class="Shlok">ಸ ತು ವಿಶ್ವಾಸಿತಸ್ತೇನ ಸುಗ್ರೀವೇಣ ಮಹಾತ್ಮ ನಾ ।</p>
<p class="Shlok">ಉತ್ಥಾಯ ಸುಮಹಾಪ್ರಾಜ್ಞೋ ವಾಕ್ಯಂ ದಧಿಮುಖೋಬ್ರವೀತ್ ॥</p>
<p class="Text">ಮಹಾತ್ಮನಾದ ಸುಗ್ರೀವನು ದಧಿಮುಖನಿಗೆ ಹೀಗೆ ಆಶ್ವಾಸನೆಯನ್ನಿತ್ತ ಬಳಿಕ, ಮಹಾ ಪ್ರಾಜ್ಞನಾದ ಅವನು ಎದ್ದು ಹೀಗೆ ಹೇಳತೊಡಗಿದನು. ॥ 4 ॥</p>
<p class="Shlok-Number" id="toc_marker-69-5">ಶ್ಲೋಕ - 5</p>
<p class="Shlok">ನೈವರ್ಕ್ಷರಜಸಾ ರಾಜನ್ನ ತ್ವಯಾ ನಾಪಿ ವಾಲಿನಾ ।</p>
<p class="Shlok">ವನಂ ನಿಸೃಷ್ಟಪೂರ್ವಂ ಹಿ ಭಕ್ಷಿತಂ ತಚ್ಛ ವಾನರೈಃ ॥</p>
<p class="Text">ಮಹಾರಾಜಾ! ನಿಮ್ಮ ತಂದೆ ಋಕ್ಷರಜಸನಾಗಲೀ, ನಿನ್ನಣ್ಣನಾದ ವಾಲಿಯಾಗಲೀ, ನಿನ್ನ ಆಳ್ವಿಕೆಯಲ್ಲಾಗಲೀ, ಇಷ್ಟರವರೆಗೆ ಮಧುವನವನ್ನು ಯಥೇಚ್ಛವಾಗಿ ಭಕ್ಷಿಸಲು ಯಾರಿಂದಲೂ ಸಾಧ್ಯವಾಗಲಿಲ್ಲ. ಆದರೆ ಆ ವನವನ್ನು ಇಂದು ವಾನರರು ಭಗ್ನಗೊಳಿಸಿದರು. ॥ 5 ॥</p>
<p class="Shlok-Number" id="toc_marker-69-6">ಶ್ಲೋಕ - 6</p>
<p class="Shlok">ಏಭಿಃ ಪ್ರಧರ್ಷಿತಾಶ್ಚೆವ ವಾನರಾ ವನರಕ್ಷಿಭಿಃ ।</p>
<p class="Shlok">ಮಧೂನ್ಯಚಿಂತಯಿತ್ವೇಮಾನ್ ಭಕ್ಷಯಂತಿ ಪಿಬಂತಿ ಚ ॥</p>
<p class="Text">ನಾನು ನನ್ನ ಈ ಸೇವಕರೊಡನೆ ಅವರನ್ನು ತಡೆಯಲು ಬಹಳವಾಗಿ ಪ್ರಯತ್ನಿಸಿದೆ. ಆದರೆ ಅವರು ನಮ್ಮನ್ನು ಲೆಕ್ಕಿಸದೆ ವನದಲ್ಲಿದ್ದ ಮಧುವನ್ನೆಲ್ಲ ಕುಡಿದುಬಿಟ್ಟರು. ಹಣ್ಣುಗಳನ್ನೆಲ್ಲ ತಿಂದುಬಿಟ್ಟರು.॥ 6 ॥ </p>
<p class="Shlok-Number" id="toc_marker-69-7">ಶ್ಲೋಕ - 7</p>
<p class="Shlok">ಶಿಷ್ಟಮತ್ರಾಪವಿಧ್ಯಂತಿ ಭಕ್ಷಯಂತಿ ತಥಾಪರೇ ।</p>
<p class="Shlok">ನಿವಾರ್ಯಮಾಣಾಸ್ತೇ ಸರ್ವೇ ಭ್ರುಕುಟಿಂ ದರ್ಶಯಂತಿ ಹಿ ॥</p>
<p class="Text">ಕೆಲವರು ಮಧುವನ್ನು ಕುಡಿದು, ಮಿಕ್ಕಿದುದನ್ನು ಅಲ್ಲಲ್ಲೇ ಎಸೆದುಬಿಡುತ್ತಿದ್ದರು. ಮತ್ತೆ ಕೆಲವರು ಭಕ್ಷಿಸುತ್ತಿದ್ದಾರೆ. ಕೆಲವರು ಪಡೆಯಲು ಬಳಿಗೆ ಹೋದವರನ್ನು ಹುಬ್ಬುಗಂಟಿಕ್ಕಿ ಬೆದರಿಸುತ್ತಿದ್ದರು. ॥ 7 ॥</p>
<p class="Shlok-Number" id="toc_marker-69-8">ಶ್ಲೋಕ - 8</p>
<p class="Shlok">ಇಮೇ ಹಿ ಸಂರಬ್ಧ ತರಾಸ್ತಥಾ ತೈಃ ಸಂಪ್ರಧರ್ಷಿತಾಃ ।</p>
<p class="Shlok">ವಾರಯಂತೋ ವನಾತ್ತಸ್ಮಾತ್ ಕ್ರುದ್ಧೆರ್ವಾನರಪುಂಗವೈಃ ॥</p>
<p class="Text">ಅವರ ಈ ಹೀನಕಾರ್ಯದಿಂದ ಕೋಪಗೊಂಡ ನಮ್ಮ ಕಾವಲುಗಾರರು ಅವರೊಡನೆ ಸಂಘರ್ಷಿಸಿದರು. ಕ್ರುದ್ಧರಾಗಿದ್ದ ಅವರೆಲ್ಲರೂ ನಮ್ಮನ್ನು ಮಧುವನದಿಂದ ಹೊರಗಟ್ಟಿದರು. ॥ 8 ॥</p>
<p class="Shlok-Number" id="toc_marker-69-9">ಶ್ಲೋಕ - 9</p>
<p class="Shlok">ತತಸ್ತೈರ್ಬಹುಭಿರ್ವೀರೈರ್ವಾನರೈರ್ವಾನರರ್ಷಭ ।</p>
<p class="Shlok">ಸಂರಕ್ತನಯನೈಃ ಕ್ರೋಧಾದ್ಧರಯಃ ಪ್ರವಿಚಾಲಿತಾಃ ॥</p>
<p class="Text">ಎಲೈ ಕಪಿರಾಜನೇ! ಬಳಿಕ ಅಂಗದಾದಿ ವಾನರ ಪ್ರಮುಖ ವೀರರು ಹೆಚ್ಚು ಮಂದಿಯಿದ್ದರು. ಅವರೆಲ್ಲರೂ ಕ್ರೋಧಾವೇಶದಿಂದ ಕಣ್ಣುಗಳನ್ನು ಕೆಂಪಗಾಗಿಸಿ ವನಪಾಲಕರಾದ ನಮ್ಮನ್ನು ಚೆನ್ನಾಗಿ ಥಳಿಸಿದರು. ॥ 9 ॥</p>
<p class="Shlok-Number" id="toc_marker-69-10">ಶ್ಲೋಕ - 10</p>
<p class="Shlok">ಪಾಣಿಭಿರ್ನಿಹತಾಃ ಕೇಚಿತ್ ಕೇಚಿಜ್ಜಾನುಭಿರಾಹತಾಃ ।</p>
<p class="Shlok">ಪ್ರಕೃಷ್ಟಾಶ್ಚ ಯಥಾಕಾಮಂ ದೇವಮಾರ್ಗಂ ಚ ದರ್ಶಿತಾಃ ॥</p>
<p class="Text">ಅವರು ನಮ್ಮ ಸೇವಕರನ್ನು ಕೈಗಳಿಂದಲೇ ಪ್ರಹರಿಸುತ್ತಿದ್ದರು. ಕೆಲವರು ಮೊಣಕಾಲುಗಳ ಮಧ್ಯದಲ್ಲಿ ಅವಚಿ, ಅತ್ತಲಿತ್ತ ಎಳೆದಾಡುತ್ತಿದ್ದರು. ಕೆಲವರು ಮನಬಂದಂತೆ ಆಕಾಶವನ್ನು ತೋರಿ ಮೇಲಕ್ಕೆಸೆಯುತ್ತಿದ್ದರು. ॥ 10 ॥</p>
<p class="Shlok-Number" id="toc_marker-69-11">ಶ್ಲೋಕ - 11</p>
<p class="Shlok">ಏವಮೇತೇ ಹತಾಃ ಶೂರಾಸ್ತ್ವಯಿ ತಿಷ್ಠತಿ ಭರ್ತರಿ ।</p>
<p class="Shlok">ಕೃತ್ಸ್ನಂ ಮಧುವನಂ ಚೈವ ಪ್ರಕಾಮಂ ತೈಃ ಪ್ರಭಕ್ಷ್ಯತೇ ॥</p>
<p class="Text">ನಿನ್ನಂತಹ ಒಡೆಯನಿರುವಾಗಲೂ ನಮ್ಮಲ್ಲಿ ಅನೇಕ ಶೂರರು ಅಸುನೀಗಿದರು. ಮಧುವನದಲ್ಲಿದ್ದ ಎಲ್ಲ ಮಧುವನ್ನು ಉಚ್ಛೃಂಖಲರಾಗಿ ಕುಡಿಯುತ್ತಲೇ ಇದ್ದಾರೆ. ಹಣ್ಣುಗಳನ್ನು ತಿನ್ನುತ್ತಲೇ ಇದ್ದಾರೆ. ॥ 11 ॥</p>
<p class="Shlok-Number" id="toc_marker-69-12">ಶ್ಲೋಕ - 12</p>
<p class="Shlok">ಏವಂ ವಿಜ್ಞಾಪ್ಯಮಾನಂ ತು ಸುಗ್ರೀವಂ ವಾನರರ್ಷಭಮ್ ।</p>
<p class="Shlok">ಅಪೃಚ್ಛತ್ತಂ ಮಹಾಪ್ರಾಜ್ಞೋ ಲಕ್ಷ್ಮಣಃ ಪರವೀರಹಾ ॥</p>
<p class="Text">ದಧಿಮುಖನು ಸುಗ್ರೀವರಾಜನ ಮುಂದೆ ಹೀಗೆ ವಿಜ್ಞಾಪಿಸಿಕೊಳ್ಳುತ್ತಿದ್ದಾಗ, ಶತ್ರುಹಂತಕನಾದ, ಮಹಾಪ್ರಾಜ್ಞನಾದ ಲಕ್ಷ್ಮಣ ಸ್ವಾಮಿಯು ಆ ವಾನರ ಪ್ರಭುವನ್ನು ಇಂತು ಪ್ರಶ್ನಿಸಿದನು ॥ 12 ॥</p>
<p class="Shlok-Number" id="toc_marker-69-13">ಶ್ಲೋಕ - 13</p>
<p class="Shlok">ಕಿಮಯಂ ವಾನರೋ ರಾಜನ್ ವನಪಃ ಪ್ರತ್ಯುಪಸ್ಥಿತಃ ।</p>
<p class="Shlok">ಕಂ ಚಾರ್ಥಮಭಿನಿರ್ದಿಶ್ಯ ದುಃಖಿತೋ ವಾಕ್ಯಮಬ್ರವೀತ್ ॥</p>
<p class="Text">ಎಲೈ ವಾನರರಾಜನೇ! ವನಪಾಲಕನಾದ ಈ ವಾನರನು ಇಲ್ಲಿಗೇಕೆ ಬಂದಿರುವನು? ಇವನ ದುಃಖಕ್ಕೆ ಕಾರಣವೇನು? ಯಾವ ವಿಷಯವಾಗಿ ನಿನ್ನೊಡನೆ ಮಾತಾಡುತ್ತಿದ್ದಾನೆ? ॥ 13 ॥</p>
<p class="Shlok-Number" id="toc_marker-69-14">ಶ್ಲೋಕ - 14</p>
<p class="Shlok">ಏವಮುಕ್ತಸ್ತು ಸುಗ್ರೀವೋ ಲಕ್ಷ್ಮಣೇನ ಮಹಾತ್ಮನಾ ।</p>
<p class="Shlok">ಲಕ್ಷ್ಮಣಂ ಪ್ರತ್ಯುವಾಚೇದಂ ವಾಕ್ಯಂ ವಾಕ್ಯವಿಶಾರದಃ ॥</p>
<p class="Text">ಮಹಾತ್ಮನಾದ ಲಕ್ಷ್ಮಣನು ಈ ವಿಧವಾಗಿ ಪ್ರಶ್ನಿಸಿದಾಗ, ವಾಕ್ಯವಿಶಾರದನಾದ ಸುಗ್ರೀವನು ಹೀಗೆ ಉತ್ತರಿಸಿದನು ॥ 14 ॥</p>
<p class="Shlok-Number" id="toc_marker-69-15">ಶ್ಲೋಕ - 15</p>
<p class="Shlok">ಆರ್ಯ ಲಕ್ಷ್ಮಣ ಸಂಪ್ರಾಹ ವೀರೋ ದಧಿಮುಖಃ ಕಪಿಃ ।</p>
<p class="Shlok">ಅಂಗದಪ್ರಮುಖೈರ್ವೀರೈರ್ಭಕ್ಷಿತಂ ಮಧು ವಾನರೈಃ ॥</p>
<p class="Text">ಪೂಜ್ಯನಾದ ಲಕ್ಷ್ಮಣಾ! ಅಂಗದನೇ ಮೊದಲಾದ ವೀರರು ಮಧುವನದಲ್ಲಿದ್ದ ಮಧುವನ್ನು ಪಾನಮಾಡಿ, ಫಲಗಳನ್ನು ಭಕ್ಷಿಸಿದರೆಂದು ಈ ದಧಿಮುಖನು ಹೇಳುತ್ತಿದ್ದಾನೆ. ॥ 15 ॥ </p>
<p class="Shlok-Number" id="toc_marker-69-16">ಶ್ಲೋಕ - 16</p>
<p class="Shlok">ವಿಚಿತ್ಯ ದಕ್ಷಿಣಾಮಾಶಾಮಾಗತೈರ್ಹರಿಪುಂಗವೈಃ ।</p>
<p class="Shlok">ನೈಷಾಮಕೃತಕೃತ್ಯಾನಾಮೀದೃಶಃ ಸ್ಯಾದುಪಕ್ರಮಃ ।</p>
<p class="Shlok">ಆಗತೈಶ್ಚ ಪ್ರಮಥಿತಂ ಯಥಾ ಮಧುವನಂ ಹಿ ತೈಃ ॥</p>
<p class="Text">ದಕ್ಷಿಣ ದಿಕ್ಕಿಗೆ ಹೋದ ಇವರುಗಳು ತಮ್ಮ ಕಾರ್ಯವಾದ ಸೀತಾನ್ವೇಷಣೆಯನ್ನು ಸಫಲಗೊಳಿಸದಿದ್ದರೆ ಇವರು ಈ ರೀತಿ ಮಧುವನವನ್ನು ನುಗ್ಗಿ ಮಧುಪಾನ ಮಾಡುತ್ತಿರಲಿಲ್ಲ. ॥ 16 ॥</p>
<p class="Shlok-Number" id="toc_marker-69-17">ಶ್ಲೋಕ - 17</p>
<p class="Shlok">ಧರ್ಷಿತಂ ಚ ವನಂ ಕೃತ್ಸ್ನಮುಪಯುಕ್ತಂ ಚ ವಾನರೈಃ ।</p>
<p class="Shlok">ವನಂ ಯದಭಿಪನ್ನಂ ತೈಃ ಸಾಧಿತಂ ಕರ್ಮ ವಾನರೈಃ ॥</p>
<p class="Shlok-Number" id="toc_marker-69-18">ಶ್ಲೋಕ - 18</p>
<p class="Shlok">ದೃಷ್ಟಾ ದೇವೀ ನ ಸಂದೇಹೋ ನ ಚಾನ್ಯೇನ ಹನೂಮತಾ ।</p>
<p class="Shlok">ನ ಹ್ಯನ್ಯಃ ಸಾಧನೇ ಹೇತುಃ ಕರ್ಮಣೋಽಸ್ಯ ಹನೂಮತಃ ॥</p>
<p class="Text">ಅಂಗದಾದಿ ವಾನರರು ತಮ್ಮನ್ನು ಅಡ್ಡಿಪಡಿಸಿದ ವನ ಪಾಲಕರನ್ನು ತಮ್ಮ ಮೊಣಕಾಲುಗಳಲ್ಲಿ ಬಲವಾಗಿ ಅಪ್ಪಚ್ಚಿಗೈದರು. ಮಹಾಬಲಶಾಲಿಯಾದ ಈ ದಧಿಮುಖ ವಾನರನನ್ನು ವನರಕ್ಷಣೆಗಾಗಿ, ವನಪಾಲಕರ ಮುಖಂಡನಾಗಿಯೂ ನಿಯಮಿಸಿದ್ದೆವು. ಅಂತಹ ಪ್ರಮುಖನಿಗೂ ಕೂಡ ಲಕ್ಷಕ್ಕೆ ತಾರದೆ ಈ ರೀತಿ ಮಾಡಬೇಕಿದ್ದರೆ ಸೀತೆಯನ್ನು ಕಂಡುಬಂದಿದ್ದಾರೆಂದೇ ತಿಳಿಯುತ್ತದೆ. ಇದರಲ್ಲಿ ಸಂದೇಹವೇ ಇಲ್ಲ. ಅವಳನ್ನು ನೋಡಿದವನೂ ಕೂಡ ಹನುಮಂತನೇ ಆಗಿರಬೇಕು ಎಂದು ಅನಿಸುತ್ತದೆ. ॥ 17-18 ॥</p>
<p class="Shlok-Number" id="toc_marker-69-19">ಶ್ಲೋಕ - 19</p>
<p class="Shlok">ಕಾರ್ಯಸಿದ್ಧಿರ್ಮತಿಶ್ಚೆವ ತಸ್ಮಿನ್ ವಾನರಪುಂಗವೇ ।</p>
<p class="Shlok">ವ್ಯವಸಾಯಶ್ಚ ವೀರ್ಯಂ ಚ ಶ್ರುತಂ ಚಾಪಿ ಪ್ರತಿಷ್ಠಿತಮ್ ॥</p>
<p class="Text">ಆ ಹನುಮಂತನಲ್ಲಿ ಕಾರ್ಯಸಾಧನ ಕೌಶಲ್ಯವು, ಪ್ರಜ್ಞೆಯು, ಪ್ರಯತ್ನಸಾಮರ್ಥ್ಯವು, ಶಾಸ್ತ್ರಜ್ಞಾನ ಇವೆಲ್ಲವುಗಳು ನೆಲೆಸಿವೆ. ಅದರಿಂದ ಈ ಕಾರ್ಯವನ್ನು ಸಾಧಿಸಿದವನು ಹನುಮಂತನೇ ಅಲ್ಲದೆ ಬೇರೆ ಯಾರೂ ಅಲ್ಲ. ॥ 19 ॥</p>
<p class="Shlok-Number" id="toc_marker-69-20">ಶ್ಲೋಕ - 20</p>
<p class="Shlok">ಜಾಂಬವಾನ್ ಯತ್ರ ನೇತಾ ಸ್ಯಾದಂಗದಶ್ಚ ಮಹಾಬಲಃ ।</p>
<p class="Shlok">ಹನೂಮಾಂಶ್ಚಾಪ್ಯಧಿಷ್ಠಾತಾ ನ ತಸ್ಯ ಗತಿರನ್ಯಥಾ ॥</p>
<p class="Text">ಪ್ರಜ್ಞಾಶಾಲಿಯಾದ ಜಾಂಬವಂತನು ನೇತಾರನಾಗಿರುವ, ಬಲಶಾಲಿಯಾದ ಅಂಗದನ ನಾಯಕತ್ವವಿರುವ, ಹನುಮಂತನು ಕಾರ್ಯ ನಿರ್ವಾಹಕನಾಗಿರುವ ಕಾರ್ಯವು ತಪ್ಪದೆ ಸಫಲವಾಗಿಯೇ ತೀರುವುದು. ಬೇರೇನು ಆಗಲು ಸಾಧ್ಯವೇ ಇಲ್ಲ. ಅದಕ್ಕಾಗಿಯೇ (ತಮ್ಮ ಕಾರ್ಯವು ಫಲಸಿದ ಬಗ್ಗೆ ) ಆ ಸಂತೋಷದಿಂದ ಅಂಗದಾದಿ ಪ್ರಮುಖವೀರರು ಆ ಮಧುವನವನ್ನು ಭಗ್ನಗೊಳಿಸಿರುವರು. ॥ 20 ॥</p>
<p class="Shlok-Number" id="toc_marker-69-21">ಶ್ಲೋಕ - 21</p>
<p class="Shlok">ಅಂಗದಪ್ರಮುಖೈರ್ವೀರೈರ್ಹತಂ ಮಧುವನಂ ಕಿಲ ।</p>
<p class="Shlok">ವಾರಯಂತಶ್ಚ ಸಹಿತಾಸ್ತಥಾ ಜಾನುಭಿರಾಹತಾಃ ॥</p>
<p class="Shlok-Number" id="toc_marker-69-22">ಶ್ಲೋಕ - 22</p>
<p class="Shlok">ಏತದರ್ಥಮಯಂ ಪ್ರಾಪ್ತೋ ವಕ್ತುಂ ಮಧುರವಾಗಿಹ ।</p>
<p class="Shlok">ನಾಮ್ನಾ ದಧಿಮುಖೋ ನಾಮ ಹರಿಃ ಪ್ರಖ್ಯಾತವಿಕ್ರಮಃ ॥</p>
<p class="Text">ಆ ವಾನರೋತ್ತಮರು ಸೀತಾದೇವಿಯನ್ನು ಹುಡುಕಲು ದಕ್ಷಿಣದಿಕ್ಕಿಗೆ ಹೋದವರು ಕೃತಾರ್ಥರಾಗಿ ಬಂದಿರುವುದರಿಂದ, ಇತರರು ಕಣ್ಣೆತ್ತಿಯೂ ನೋಡಲು ಸಾಧ್ಯವಿಲ್ಲದ ಆ ಮಧುವನವನ್ನು ಅವರು ಭಗ್ನಗೊಳಿಸಿರುವರು. ಆ ಕಪಿವೀರರು ಆ ವನದಲ್ಲಿನ ಫಲಗಳನ್ನು, ಮಧುವನ್ನು ತೃಪ್ತಿಯಾಗಿ ಸೇವಿಸಿರುವರು, ಅದರಿಂದ ಅದು ಪೂರ್ತಿಯಾಗಿ ಧ್ವಂಸವಾಯಿತು. ಅಷ್ಟೇ ಅಲ್ಲ, ಅವರನ್ನು ತಡೆಯಲು ಬಂದ ವನಪಾಲಕರನ್ನು, ದಂಡಿಸಿ, ತೊಡೆಗಳಿಂದ ಅವಚಿಬಿಟ್ಟಿರುವರು. ಇವನು ‘ದಧಿಮುಖ’ನೆಂಬ ವಾನರ ಪ್ರಮುಖನು. ಪ್ರಖ್ಯಾತನಾದ ಪರಾಕ್ರಮಶಾಲಿ. ಇವನು ವನಭಂಗ ವಿಷಯವನ್ನು, ತನ್ನ ಮೃದುಮಧುರ ವಚನಗಳಿಂದ ಈ ಶುಭವಾರ್ತೆಯನ್ನು ತಿಳಿಸಲಿಕ್ಕಾಗಿ ಇಲ್ಲಿಗೆ ಬಂದಿರುವನು. ॥ 21-22 ॥</p>
<p class="Shlok-Number" id="toc_marker-69-23">ಶ್ಲೋಕ - 23</p>
<p class="Shlok">ದೃಷ್ಟಾ ಸೀತಾ ಮಹಾಬಾಹೋ ಸೌಮಿತ್ರೇ ಪಶ್ಯ ತತ್ತ್ವತಃ ।</p>
<p class="Shlok">ಅಭಿಗಮ್ಯ ತಥಾ ಸರ್ವೇ ಪಿಬಂತಿ ಮಧು ವಾನರಾಃ ॥</p>
<p class="Text">ಎಲೈ ಮಹಾಬಾಹುವೇ! ಲಕ್ಷ್ಮಣಾ! ‘‘ಸೀತಾದೇವಿಯು ಕಂಡುಬಂದಿರುವಳು ಇದು ಖಂಡಿತವಾಗಿ ಸತ್ಯವಾಗಿದೆ.’’ ಇದನ್ನು ನೀನು ಪೂರ್ತಿಯಾಗಿ ನಂಬು. ಅಂಗದಾದಿ ವಾನರರೆಲ್ಲರೂ ಕಾರ್ಯವನ್ನು ಸಾಧಿಸಿ ಬಂದು, ಸಂತೋಷದಿಂದ ವನದಲ್ಲಿದ್ದ ಮಧುವನ್ನು ಕುಡಿದುದೇ ಇದಕ್ಕೆ ಸಾಕ್ಷಿಯಾಗಿದೆ. ॥ 23 ॥ </p>
<p class="Shlok-Number" id="toc_marker-69-24">ಶ್ಲೋಕ - 24</p>
<p class="Shlok">ನ ಚಾಪ್ಯದೃಷ್ಟ್ವಾ ವೈದೇಹೀಂ ವಿಶ್ರುತಾಃ ಪುರುಷರ್ಷಭ ।</p>
<p class="Shlok">ವನಂ ದತ್ತವರಂ ದಿವ್ಯಂ ಧರ್ಷಯೇಯುರ್ವನೌಕಸಃ ॥</p>
<p class="Text">ಪುರುಷಶ್ರೇಷ್ಠನೇ! ಸುವಿಖ್ಯಾತರಾದ ಆ ವಾನರಶ್ರೇಷ್ಠರು ಸೀತಾದೇವಿಯನ್ನು ನೋಡದೆಯೇ ಬಂದಿದ್ದರೆ, ಬ್ರಹ್ಮದೇವರು ವರರೂಪದಲ್ಲಿ ಕೊಟ್ಟಿರುವ ಈ ಮಧುವನವನ್ನು ಖಂಡಿತವಾಗಿ ಹಾಳುಮಾಡುತ್ತಿರಲಿಲ್ಲ. ॥ 24 ॥</p>
<p class="Shlok-Number" id="toc_marker-69-25">ಶ್ಲೋಕ - 25</p>
<p class="Shlok">ತತಃ ಪ್ರಹೃಷ್ಟೋ ಧರ್ಮಾತ್ಮಾ ಲಕ್ಷ್ಮಣಃ ಸಹರಾಘವಃ ।</p>
<p class="Shlok">ಶ್ರುತ್ವಾ ಕರ್ಣಸುಖಾಂ ವಾಣೀಂ ಸುಗ್ರೀವವದನಾಚ್ಯುತಾಮ್ ।</p>
<p class="Shlok">ಪ್ರಾಹೃಷ್ಯತ ಭೃಶಂ ರಾಮೋ ಲಕ್ಷ್ಮಣಶ್ಚ ಮಹಾಬಲಃ ॥ </p>
<p class="Text">ಸುಗ್ರೀವನ ಮುಖಾರವಿಂದದಿಂದ ಹೊರಟ ಕರ್ಣಾನಂದಕರವಾದ ಮಾತನ್ನು ಕೇಳಿ ಧರ್ಮಾತ್ಮರಾದ ರಾಮ-ಲಕ್ಷ್ಮಣರು ಪರಮ ಸಂತೋಷಭರಿತರಾದರು. ॥ 25 ॥ </p>
<p class="Shlok-Number" id="toc_marker-69-26">ಶ್ಲೋಕ - 26</p>
<p class="Shlok">ಶ್ರುತ್ವಾ ದಧಿಮುಖಸ್ಯೇದಂ ಸುಗ್ರೀವಸ್ತು ಪ್ರಹೃಷ್ಯ ಚ ।</p>
<p class="Shlok">ವನಪಾಲಂ ಪುನರ್ವಾಕ್ಯಂ ಸುಗ್ರೀವಃ ಪ್ರತ್ಯಭಾಷತ ॥</p>
<p class="Text">ದಧಿಮುಖನು ಹೇಳಿದ ಮಾತುಗಳನ್ನು ಕೇಳಿ, ಶ್ರೀರಾಮನೂ, ಲಕ್ಷ್ಮಣನೂ ಹೆಚ್ಚಾಗಿ ಆನಂದಿತರಾದರು. ಸುಗ್ರೀವನೂ ಹರ್ಷಭರಿತನಾದನು. ॥ 26 ॥</p>
<p class="Shlok-Number" id="toc_marker-69-27">ಶ್ಲೋಕ - 27</p>
<p class="Shlok">ಸಂತುಷ್ಟನಾದ ಸುಗ್ರೀವನು ದಧಿಮುಖನಲ್ಲಿ ಹೇಳುತ್ತಾನೆ  ।</p>
<p class="Shlok">ಪ್ರೀತೋಸ್ಮಿ ಸೋಹಂ ಯದ್ಭುಕ್ತಂ ವನಂ ತೈಃ ಕೃತಕರ್ಮಭಿಃ ।</p>
<p class="Shlok">ಮರ್ಷಿತಂ ಮರ್ಷಣೀಯಂ ಚ ಚೇಷ್ಟಿತಂ ಕೃತಕರ್ಮಣಾಮ್ ॥</p>
<p class="Shlok-Number" id="toc_marker-69-28">ಶ್ಲೋಕ - 28</p>
<p class="Shlok">ಇಚ್ಛಾಮಿ ಶೀಘ್ರಂ ಹನುಮತ್ಪ್ರಧಾನಾನ್ </p>
<p class="Shlok">ಶಾಖಾಮೃಗಾಂಸ್ತಾನ್ ಮೃಗರಾಜದರ್ಪಾನ್ ।</p>
<p class="Shlok">ದ್ರಷ್ಟುಂ ಕೃತಾರ್ಥಾನ್ ಸಹ ರಾಘವಾಭ್ಯಾಂ </p>
<p class="Shlok">ಶ್ರೋತುಂ ಚ ಸೀತಾಧಿಗಮೇ ಪ್ರಯತ್ನಮ್ ॥</p>
<p class="Text">ಮಾವಾ! ಕಾರ್ಯವನ್ನು ಸಾಧಿಸಿಕೊಂಡು ಬಂದಿರುವ ಅಂಗದಾದಿ ವಾನರ ಪ್ರಮುಖರು ಮಧುವನ್ನು ಪಾನಮಾಡಿದುದಕ್ಕಾಗಿ ನಾನು ಪ್ರೀತನಾಗಿದ್ದೇನೆ. ಈ ಶುಭಸಮಾಚಾರ ತಿಳಿಸಿದ ನಿನ್ನ ಮೇಲೆಯೂ ಪ್ರಸನ್ನನಾಗಿರುವೆನು. ಕಾರ್ಯವನ್ನು ಸಾಧಿಸಿಕೊಂಡು ಬಂದಿರುವ ವಾನರರ ಕೃತ್ಯವನ್ನು (ಮಧುವನವನ್ನು ನಾಶಗೊಳಿಸಿದುದು) ನಾವು ಸಹಿಸಲೇಬೇಕು. ಹನುಮಂತನೇ ಮೊದಲಾದ ವಾನರ ಪ್ರಮುಖರೆಲ್ಲರನ್ನು ಶೀಘ್ರವಾಗಿ ಈ ಕಡೆ ಕಳಿಸಿಕೊಡು. ಸಿಂಹಪರಾಕ್ರಮಿಗಳಾದ ಹನುಮದಾದಿ ವಾನರರೆಲ್ಲರೂ ಕೃತಾರ್ಥರಾಗಿ ಬಂದಿರುವರು. ಅವರೆಲ್ಲರನ್ನು ಬೇಗನೇ ನೋಡಲು ಬಯಸುತ್ತಿರುವೆನು. ಸೀತೆಯನ್ನು ಕಾಣಲು ಅವರುಮಾಡಿರುವ ಪ್ರಯತ್ನವನ್ನು ರಾಮ-ಲಕ್ಷ್ಮಣರೊಡನೆ ಕೇಳಬೇಕೆಂಬ ಕುತೂಹಲವುಳ್ಳವನಾಗಿದ್ದೇನೆ. ॥ 27-28 ॥</p>
<p class="Shlok-Number" id="toc_marker-69-29">ಶ್ಲೋಕ - 29</p>
<p class="Shlok">ಪ್ರೀತಿಸ್ಫೀತಾಕ್ಷೌ ಸಂಪ್ರಹೃಷ್ಟೌ ಕುಮಾರೌ </p>
<p class="Shlok">ದೃಷ್ಟ್ವಾ ಸಿದ್ಧಾರ್ಥೌ ವಾನರಾಣಾಂ ಚ ರಾಜಾ ।</p>
<p class="Shlok">ಅಂಗೈಃ ಸಂಹೃಷ್ಟೈಃ ಕರ್ಮಸಿದ್ಧಿಂ ವಿದಿತ್ವಾ </p>
<p class="Shlok">ಬಾಹ್ವೋರಾಸನ್ನಾಂ ಸೋತಿಮಾತ್ರಂ ನನಂದ ॥</p>
<p class="Text">ಹೀಗೆ ಹೇಳಿ ಸುಗ್ರೀವನು ದಧಿಮುಖವನ್ನು ಕಳಿಸಿಕೊಟ್ಟನು. ರಾಮಲಕ್ಷ್ಮಣರಿಬ್ಬರೂ ಒಳ್ಳೆಯ ಸಮಾಚಾರವನ್ನು ಕೇಳಿ, ತಮ್ಮ ಮನೋರಥವು ಫಲಿಸಿತೆಂದು ಸಂತೋಷದಿಂದ ಪುಲಕಿತರಾದರು, ಅವರ ಕಣ್ಣುಗಳು ಅರಳಿದ್ದವು. ಅಂತಹ ರಾಮ ಲಕ್ಷ್ಮಣರನ್ನು ನೋಡಿ ಸುಗ್ರೀವನ ಅಂಗಾಂಗಗಳೆಲ್ಲವೂ ಸಂತುಷ್ಟರಾದುವು. ಅದರಿಂದ ಕಾರ್ಯಸಿದ್ಧಿಯಾಗುವುದೆಂದು, ವಿಜಯವು ಹಸ್ತಗತವಾಗುವುದೆಂದು ಭಾವಿಸಿ ಆನಂದತುಂದಿಲನಾದನು. ॥ 29 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ತ್ರಿಷಷ್ಠಿತಮಃ ಸರ್ಗಃ ॥ 63 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಅರವತ್ತಮೂರನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-70">ಅರವತ್ತನಾಲ್ಕನೆಯ ಸರ್ಗ</p>
<p class="Sub-Heading">ದಧಿಮುಖನು ಸುಗ್ರೀವನ ಸಂದೇಶವನ್ನು ತಿಳಿಸಿ, ಅಂಗದ ಹನುಮದಾದಿಗಳನ್ನು ಕಿಷ್ಕಿಂಧೆಗೆ ಕಳಿಸಿಕೊಟ್ಟುದುದು, ಹನುಮಂತನು ಶ್ರೀರಾಮನಿಗೆ ಪ್ರಣಾಮಮಾಡಿ ಸೀತಾದರ್ಶನದ ಸಮಾಚಾರವನ್ನು ತಿಳಿಸಿದುದು</p>
<p class="Shlok-Number" id="toc_marker-70-1">ಶ್ಲೋಕ - 1</p>
<p class="Shlok">ಸುಗ್ರೀವೇಣೈವಮುಕ್ತಸ್ತು ಹೃಷ್ಟೋ ದಧಿಮುಖಃ ಕಪಿಃ ।</p>
<p class="Shlok">ರಾಘವಂ ಲಕ್ಷ್ಮಣಂ ಚೈವ ಸುಗ್ರೀವಂ ಚಾಭ್ಯವಾದಯತ್ ॥</p>
<p class="Text">ವಾನರನಾದ ದಧಿಮುಖನು ಸುಗ್ರೀವನ ಆಜ್ಞೆಯನ್ನು ಹೊಂದಿ, ಸಂತೋಷಪಟ್ಟುಕೊಂಡು ರಾಮಲಕ್ಷ್ಮಣರಿಗೂ, ಸುಗ್ರೀವನಿಗೂ ಅಭಿವಾದನ ಮಾಡಿದನು. ॥ 1 ॥</p>
<p class="Shlok-Number" id="toc_marker-70-2">ಶ್ಲೋಕ - 2</p>
<p class="Shlok">ಸ ಪ್ರಣಮ್ಯ ಚ ಸುಗ್ರೀವಂ ರಾಘವೌ ಚ ಮಹಾಬಲೌ ।</p>
<p class="Shlok">ವಾನರೈಃ ಸಹಿತೈಃ ಶೂರೈರ್ದಿವಮೇವೋತ್ಪಪಾತ ಹ ॥</p>
<p class="Text">ರಾಜನಾದ ಸುಗ್ರೀವನಿಗೂ, ಮಹಾಬಲಶಾಲಿಗಳಾದ ರಾಮ-ಲಕ್ಷ್ಮಣರಿಗೂ ನಮಸ್ಕರಿಸಿ, ಬಳಿಕ ಆ ದಧಿಮುಖನು ಅನುಚರರೊಂದಿಗೆ ಆಕಾಶಕ್ಕೆ ನೆಗೆದನು. ॥ 2 ॥</p>
<p class="Shlok-Number" id="toc_marker-70-3">ಶ್ಲೋಕ - 3</p>
<p class="Shlok">ಸ ಯಥೈವಾಗತಃ ಪೂರ್ವಂ ತಥೈವ ತ್ವರಿತಂ ಗತಃ ।</p>
<p class="Shlok">ನಿಪತ್ಯ ಗಗನಾದ್ಭೂಮೌ ತದ್ವನಂ ಪ್ರವಿವೇಶ ಹ ॥</p>
<p class="Text">ಆ ದಧಿಮುಖನು ಹಿಂದೆ ಸುಗ್ರೀವನ ಬಳಿಗೆ ಬಂದ ಹಾಗೇ ತ್ವರಿತವಾಗಿ ಹಾರಿಹೋಗಿ ಆಕಾಶದಿಂದ ಭೂಮಿಗೆ ಇಳಿದು, ಮಧುವನವನ್ನು ಪ್ರವೇಶಿಸಿದನು. ॥ 3 ॥ </p>
<p class="Shlok-Number" id="toc_marker-70-4">ಶ್ಲೋಕ - 4</p>
<p class="Shlok">ಸ ಪ್ರವಿಷ್ಟೋ ಮಧುವನಂ ದದರ್ಶ ಹರಿಯೂಥಪಾನ್ ।</p>
<p class="Shlok">ವಿಮದಾನುತ್ಥಿತಾನ್ ಸರ್ವಾನ್ ಮೇಹಮಾನಾನ್ ಮಧೂದಕಮ್ ॥</p>
<p class="Text">ಆ ವೇಳೆಗೆ ಕಪಿನಾಯಕರು ಕುಡಿದಿದ್ದ ಮಧುವನ್ನು ಮೂತ್ರದ ಮೂಲಕ ವಿಸರ್ಜಿಸುತ್ತಿದ್ದರು. ಹೀಗೆ ಎಲ್ಲರ ಅಮಲು ಇಳಿದು, ಸ್ವಸ್ಥಚಿತ್ತರಾಗಿದ್ದ ಅವರನ್ನು ದಧಿಮುಖನು ನೋಡಿದನು. ॥ 4 ॥</p>
<p class="Shlok-Number" id="toc_marker-70-5">ಶ್ಲೋಕ - 5</p>
<p class="Shlok">ಸ ತಾನುಪಾಗಮದ್ವೀರೋ ಬದ್ಧ್ವಾ ಕರಪುಟಾಂಜಲಿಮ್ </p>
<p class="Shlok">ಉವಾಚ ವಚನಂ ಶ್ಲಕ್ಷ್ಣಮಿದಂ ಹೃಷ್ಟವದಂಗದಮ್ ॥</p>
<p class="Text">ಬಳಿಕ ವೀರನಾದ ಅವನು ಕೈಗಳೆರಡನ್ನು ಜೋಡಿಸಿ ಸಂತೋಷಭರಿತನಾಗಿ ಕಪಿ ನಾಯಕರ ಬಳಿಗೆ ಹೋದನು. ಅತ್ಯಂತ ಸಂತಸದ ಮುಖ ಭಾವದಿಂದ ಅಂಗದನ ಬಳಿ ಇಂತೆಂದನು. ॥ 5 ॥</p>
<p class="Shlok-Number" id="toc_marker-70-6">ಶ್ಲೋಕ - 6</p>
<p class="Shlok">ಸೌಮ್ಯ ರೋಷೋ ನ ಕರ್ತವ್ಯೋ ಯದೇಭಿರಭಿವಾರಿತಃ </p>
<p class="Shlok">ಅಜ್ಞಾನಾದ್ರಕ್ಷಿಭಿಃ ಕ್ರೊಧಾದ್ಭವಂತಃ ಪ್ರತಿಷೇಧಿತಾಃ ॥</p>
<p class="Text">ಸೌಮ್ಯನೇ! ಅಜ್ಞಾನದ ಕಾರಣದಿಂದ ಈ ವನಪಾಲಕರು ಕೋಪಗೊಂಡು ನಿಮ್ಮೆಲ್ಲರನ್ನೂ ತಡೆದರು. ಹೀಗೆ ಅವರು ತಿಳಿಯದೆ ನಿಮ್ಮನ್ನು ತಡೆದುದಕ್ಕಾಗಿ ನೀನು ನನ್ನ ಮೇಲಾಗಲೀ, ಇವರ ಮೇಲಾಗಲೀ ಕೋಪಗೊಳ್ಳಬಾರದು. ॥ 6 ॥</p>
<p class="Shlok-Number" id="toc_marker-70-7">ಶ್ಲೋಕ - 7</p>
<p class="Shlok">ಯುವರಾಜಸ್ತ್ವ ಮೀಶಶ್ಚ ವನಸ್ಯಾಸ್ಯ ಮಹಾಬಲ ।</p>
<p class="Shlok">ಮೌರ್ಖ್ಯಾತ್ ಪೂರ್ವಂ ಕೃತೋ ।</p>
<p class="Shlok">ದೋಷಸ್ತಂ ಭವಾನ್ ಕ್ಷಂತುಮರ್ಹತಿ ॥</p>
<p class="Text">ಎಲೈ ಬಲಶಾಲಿಯೇ! ನೀನು ಯುವರಾಜನು. ಈ ಮಧುವನಕ್ಕೆ ಅಧಿಪತಿಯು ಬಹಳ ದೂರ ಪ್ರಯಾಣಮಾಡಿದ ಕಾರಣ </p>
<p class="Text">ನೀವು ಬಹಳವಾಗಿ ಬಳಲಿರುವಿರಿ. ಆದುದರಿಂದ ನಿನ್ನದೇ ಆಗಿರುವ ಮಧುವನ್ನು ನೀನು ಯಥೇಚ್ಛವಾಗಿ ಕುಡಿಯಬಹುದು. ನಾನು ಕೇವಲ ಮೂರ್ಖತನದಿಂದ ನಿನ್ನ ಮೇಲೆ ಕೋಪಗೊಂಡೆನು. ಅದನ್ನು ನೀನು ಕ್ಷಮಿಸು. ॥ 7 ॥</p>
<p class="Shlok-Number" id="toc_marker-70-8">ಶ್ಲೋಕ - 8</p>
<p class="Shlok">ಆಖ್ಯಾತಂ ಹಿ ಮಯಾ ಗತ್ವಾ ಪಿತೃವ್ಯಸ್ಯ ತವಾನಘ ।</p>
<p class="Shlok">ಇಹೋಪಯಾತಂ ಸರ್ವೇಷಾಮೇತೇಷಾಂ ವನಚಾರಿಣಾಮ್ ॥</p>
<p class="Shlok-Number" id="toc_marker-70-9">ಶ್ಲೋಕ - 9</p>
<p class="Shlok">ಸ ತ್ವದಾಗಮನಂ ಶ್ರುತ್ವಾ ಸಹೈಭಿರ್ಹರಿಯೂಥಪೈಃ ।</p>
<p class="Shlok">ಪ್ರಹೃಷ್ಟೋ ನ ತು ರುಷ್ಟೋಽಸೌ ವನಂ ಶ್ರುತ್ವಾ ಪ್ರಧರ್ಷಿತಮ್ ॥</p>
<p class="Text">ಎಲೈ ಪಾಪರಹಿತನೇ! ನಾನು ನಿನ್ನ ಚಿಕ್ಕಪ್ಪನ ಬಳಿಗೆ ಹೋಗಿ ನೀವೆಲ್ಲರೂ ಬಂದಿರುವುದನ್ನು ಹೇಳಿದೆನು. ಈ ವಾನರ ಪ್ರಮುಖರೊಂದಿಗೆ ನೀವು ಬಂದಿರುವ ವಿಷಯವನ್ನು ಕೇಳಿ, ನಮ್ಮ ರಾಜನು ಸಂತೋಷಗೊಂಡನು. ಮಧುವನವನ್ನು ಧ್ವಂಸಮಾಡಿದ ವಾರ್ತೆಯನ್ನು ಕೇಳಿಯೂ, ವಾನರ ಪ್ರಭುವೂ, ಚಿಕ್ಕಪ್ಪನೂ ಆದ ಸುಗ್ರೀವನು ಕೋಪಗೊಳ್ಳಲಿಲ್ಲ. ನಿನ್ನ ಮೇಲೆ ಹೆಚ್ಚಾಗಿ ಸಂತೋಷಪಟ್ಟನು. ॥ 8-9 ॥</p>
<p class="Shlok-Number" id="toc_marker-70-10">ಶ್ಲೋಕ - 10</p>
<p class="Shlok">ಪ್ರಹೃಷ್ಟೋ ಮಾಂ ಪಿತೃವ್ಯಸ್ತೇ ಸುಗ್ರೀವೋ ವಾನರೇಶ್ವರಃ ।</p>
<p class="Shlok">ಶೀಘ್ರಂ ಪ್ರೇಷಯ ಸರ್ವಾಂಸ್ತಾನಿತಿ ಹೋವಾಚ ಪಾರ್ಥಿವಃ ॥</p>
<p class="Text">ಆ ಪ್ರಭುವು ತುಂಬಾ ಸಂತಸಗೊಂಡು ‘‘ಅವರೆಲ್ಲರನ್ನು ಬೇಗನೇ ಇಲ್ಲಿಗೆ ಕಳಿಸು’’ ಎಂದು ನನಗೆ ಆದೇಶಿಸಿರುವನು. ॥10॥</p>
<p class="Shlok-Number" id="toc_marker-70-11">ಶ್ಲೋಕ - 11</p>
<p class="Shlok">ಶ್ರುತ್ವಾ ದಧಿಮುಖಸ್ಯೈ ತದ್ವಚನಂ ಶ್ಲಕ್ಷ್ಣ ಮಂಗದಃ ।</p>
<p class="Shlok">ಅಬ್ರವೀತ್ತಾನ್ ಹರಿಶ್ರೇಷ್ಠೋ ವಾಕ್ಯಂ ವಾಕ್ಯವಿಶಾರದಃ ॥</p>
<p class="Shlok-Number" id="toc_marker-70-12">ಶ್ಲೋಕ - 12</p>
<p class="Shlok">ಶಂಕೇ ಶ್ರುತೋಯಂ ವೃತ್ತಾಂತೋ ರಾಮೇಣ ಹರಿಯೂಥಪಾಃ ।</p>
<p class="Shlok">ತತ್ಕ್ಷಮಂ ನೇಹ ನಃ ಸ್ಥಾತುಂ ಕೃತೇ ಕಾರ್ಯೇ ಪರಂತಪಾಃ ॥</p>
<p class="Text">ದಧಿಮುಖನು ಆಡಿದ ಈ ಮೃದುವಚನಗಳನ್ನು ಕೇಳಿ, ವಾಕ್ಯವಿಶಾರದನೂ, ವಾನರ ಪ್ರಮುಖನೂ ಆದ ಅಂಗದನು ತನ್ನ ಸಹಚರ ವಾನರರಿಗೆ ಮೃದುಮಧುರವಾಗಿ ಹೀಗೆ ಹೇಳಿದನು ಎಲೈ ವಾನರಯೋಧರೇ! ಈ ವೃತ್ತಾಂತವನ್ನು ಶ್ರೀರಾಮನೂ ಕೂಡ ಕೇಳಿರುವನೆಂದು ನಾನು ಭಾವಿಸುತ್ತೇನೆ. ಏಕೆಂದರೆ ಈ ದಧಿಮುಖನು ಅತ್ಯಂತ ಪ್ರಹೃಷ್ಟನಾಗಿ ನಮ್ಮೊಡನೆ ಮಾತಾಡುತ್ತಿದ್ದಾನೆ. ಎಲೈ ವೀರರೇ ಕಾರ್ಯ ಸಿದ್ಧಿಯಾದ ಬಳಿಕ ನಮಗೆ ಇಲ್ಲಿ ಒಂದು ಕ್ಷಣವೂ ಕೂಡ ಇರುವುದು ಯುಕ್ತವಲ್ಲ. ॥ 11-12 ॥</p>
<p class="Shlok-Number" id="toc_marker-70-13">ಶ್ಲೋಕ - 13</p>
<p class="Shlok">ಪೀತ್ವಾ ಮಧು ಯಥಾಕಾಮಂ ವಿಶ್ರಾಂತಾ ವನಚಾರಿಣಃ ।</p>
<p class="Shlok">ಕಿಂ ಶೇಷಂ ಗಮನಂ ತತ್ರ ಸುಗ್ರೀವೋ ಯತ್ರ ಮೇ ಗುರುಃ ॥</p>
<p class="Text">ವಾನರರೆಲ್ಲರೂ ಯಥೇಚ್ಛವಾಗಿ ಮಧುವನ್ನು ಪಾನಮಾಡಿರುವಿರಿ. ವಿಶ್ರಾಂತಿಯನ್ನು ಪಡೆದಿರುವಿರಿ. ಇನ್ನು ನಮಗೆ ಇಲ್ಲೇನು ಕೆಲಸವಿದೆ? ನಮ್ಮ ರಾಜನಾದ ಸುಗ್ರೀವನಿದ್ದೆಡೆಗೆ ಹೋಗಬೇಕಾದ ಕಾರ್ಯಮಾತ್ರ ಉಳಿದಿದೆ. ॥ 13 ॥</p>
<p class="Shlok-Number" id="toc_marker-70-14">ಶ್ಲೋಕ - 14</p>
<p class="Shlok">ಸರ್ವೇ ಯಥಾ ಮಾಂ ವಕ್ಷ್ಯಂತಿ ಸಮೇತ್ಯ ಹರಿಯೂಥಪಾಃ ।</p>
<p class="Shlok">ತಥಾಸ್ಮಿ ಕರ್ತಾ ಕರ್ತವ್ಯೇ ಭವದ್ಭಿಃ ಪರವಾನಹಮ್ ॥</p>
<p class="Shlok-Number" id="toc_marker-70-15">ಶ್ಲೋಕ - 15</p>
<p class="Shlok">ನಾಜ್ಞಾಪಯಿತುಮೀಶೋಹಂ ಯುವರಾಜೋಽಸ್ಮಿ ಯದ್ಯಪಿ ।</p>
<p class="Shlok">ಅಯುಕ್ತಂ ಕೃತಕರ್ಮಾಣೋ ಯೂಯಂ ಧರ್ಷಯಿತುಂ ಮಯಾ ॥</p>
<p class="Text">‘‘ಎಲೈ ವಾನರವೀರರೇ! ನಾನು ನಿಮ್ಮೆಲ್ಲರ ಅಧೀನನೇ ಆಗಿರುವೆನು. ನೀವೆಲ್ಲ ಸೇರಿ ಏನು ಮಾಡಬೇಕೆಂದು ನಿರ್ಣಯಿಸುವಿರೋ ಅದರಂತೆ ನಾನೂ ನಡೆದುಕೊಳ್ಳುವೆನು. ನಾನು ಯುವರಾಜನೇ ಆಗಿದ್ದರೂ ನಿಮಗೆ ಆಜ್ಞೆಯನ್ನು ನೀಡುವಷ್ಟು ಸ್ವತಂತ್ರವಲ್ಲ. ಮೇಲಾಗಿ ನಿಯೋಜಿಸಿದ ಕಾರ್ಯದಲ್ಲಿ ಕೃತಕೃತ್ಯರಾಗಿರುವ ನಿಮ್ಮನ್ನು ಹೀಗೆ ನಡೆದುಕೊಳ್ಳಬೇಕು ಎಂದು ಒತ್ತಾಯಿಸುವುದೂ ಸರಿಯಲ್ಲ.’’ ॥ 14-15 ॥</p>
<p class="Shlok-Number" id="toc_marker-70-16">ಶ್ಲೋಕ - 16</p>
<p class="Shlok">ಬ್ರುವತಶ್ಚಾಂಗದಸ್ಯೈವಂ ಶ್ರುತ್ವಾ ವಚನಮವ್ಯಯಮ್ ।</p>
<p class="Shlok">ಪ್ರಹೃಷ್ಟಮನಸೋ ವಾಕ್ಯಮಿದಮೂಚುರ್ವನೌಕಸಃ ॥</p>
<p class="Shlok-Number" id="toc_marker-70-17">ಶ್ಲೋಕ - 17</p>
<p class="Shlok">ಏವಂ ವಕ್ಷ್ಯತಿ ಕೋ ರಾಜನ್ ಪ್ರಭುಃ ಸನ್ ವಾನರರ್ಷಭ ।</p>
<p class="Shlok">ಐಶ್ಚರ್ಯಮದಮತ್ತೋ ಹಿ ಸರ್ವೋಹಮಿತಿ ಮನ್ಯತೇ ॥</p>
<p class="Shlok-Number" id="toc_marker-70-18">ಶ್ಲೋಕ - 18</p>
<p class="Shlok">ತವ ಚೇದಂ ಸುಸದೃಶಂ ವಾಕ್ಯಂ ನಾನ್ಯಸ್ಯ ಕಸ್ಯಚಿತ್ ।</p>
<p class="Shlok">ಸಂನತಿರ್ಹಿ ತವಾಖ್ಯಾತಿ ಭವಿಷ್ಯಚ್ಛುಭಯೋಗ್ಯತಾಮ್ ॥</p>
<p class="Text">ಅಂಗದ ಉತ್ತಮೋತ್ತಮವಾದ ಮಾತುಗಳನ್ನು ಕೇಳಿ ವಾನರರೆಲ್ಲರೂ ಪರಮ ಸಂತುಷ್ಟರಾಗಿ ಇಂತು ನುಡಿದರು ವಾನರೋತ್ತಮನಾದ ಎಲೈ ಯುವರಾಜಾ! ಈ ಮಾತುಗಳು ನಿನಗೆ ಅನುರೂಪವಾಗಿಯೇ ಇವೆ. ಪ್ರಭುವಾಗಿದ್ದುಕೊಂಡು ಯಾರೂ ಇಂತಹ ವಿನಮ್ರ ಮಾತುಗಳನ್ನು ಹೇಳುವುದಿಲ್ಲ. ಸಾಮಾನ್ಯವಾಗಿ ಐಶ್ಚರ್ಯಮದದ ಮತ್ತಿನಿಂದ ‘ಎಲ್ಲವೂ ನನ್ನಿಂದಲೇ ಆಯಿತು’ ಎಂದು ಭಾವಿಸುತ್ತಾರೆ. ಈ ನಿನ್ನ ವಿನಯವು ಮುಂದೆ ನಿನಗೆ ಶುಭೋದಯವು ತರಲಿದೆ ಎಂಬುದನ್ನು ಸೂಚಿಸುತ್ತದೆ. ॥ 16-18 ॥ </p>
<p class="Shlok-Number" id="toc_marker-70-19">ಶ್ಲೋಕ - 19</p>
<p class="Shlok">ಸರ್ವೇ ವಯಮಪಿ ಪ್ರಾಪ್ತಾಸ್ತತ್ರ ಗಂತುಂ ಕೃತಕ್ಷಣಾಃ ।</p>
<p class="Shlok">ಸ ಯತ್ರ ಹರಿವೀರಾಣಾಂ ಸುಗ್ರೀವಃ ಪತಿರವ್ಯಯಃ ॥</p>
<p class="Shlok-Number" id="toc_marker-70-20">ಶ್ಲೋಕ - 20</p>
<p class="Shlok">ತ್ವಯಾ ಹ್ಯನುಕ್ತೈರ್ಹರಿಭಿರ್ನೈವ ಶಕ್ಯಂ ಪದಾತ್ ಪದಮ್ ।</p>
<p class="Shlok">ಕ್ವಚಿದ್ಗಂತುಂ ಹರಿಶ್ರೇಷ್ಠ ಬ್ರೂಮಃ ಸತ್ಯಮಿದಂ ತು ತೇ ॥</p>
<p class="Text">ನಿನ್ನೊಡನೆ ಇರುವ ನಾವೆಲ್ಲರೂ ಕೂಡ ಶುಭಲಕ್ಷ್ಮಣಸಂಪನ್ನನೂ, ವಾನರ ಯೋಧರಿಗೆ ನಿರಂತರ ಪ್ರಭುವಾದ ಸುಗ್ರೀವನ ಬಳಿಗೆ ಹೋಗಲು ಉತ್ಸುಕರಾಗಿದ್ದೇವೆ. ಎಲೈ ಶ್ರೇಷ್ಠಾ! ಆದರೆ ನಿನ್ನ ಅಪ್ಪಣೆಯಿಲ್ಲದೆ ಕಪಿನಾಯಕರಾರೂ ಒಂದು ಹೆಜ್ಜೆಯೂ ಮುಂದಿಡಲಾರರು. ಇದನ್ನು ನಾವು ಸತ್ಯವಾಗಿ ಹೇಳುತ್ತಿದ್ದೇವೆ. ॥ 19-20 ॥</p>
<p class="Shlok-Number" id="toc_marker-70-21">ಶ್ಲೋಕ - 21</p>
<p class="Shlok">ಏವಂ ತು ವದತಾಂ ತೇಷಾಮಂಗದಃ ಪ್ರತ್ಯಭಾಷತ ।</p>
<p class="Shlok">ಬಾಢಂ ಗಚ್ಛಾಮ ಇತ್ಯುಕ್ತ್ವಾ ಉತ್ಪಪಾತ ಮಹೀತಲಾತ್ ॥</p>
<p class="Text">ಹೀಗೆ ಅವರೆಲ್ಲರೂ ಒಕ್ಕೊರಳಿನಿಂದ ಹೇಳಲು, ಅಂಗದನು - ‘ಸರಿ, ನಾವಿನ್ನು ಹೊರಡೋಣ’ ಎಂದು ಅವರೆಲ್ಲರಿಗೂ ಸುಗ್ರೀವನ ಬಳಿಗೆ ಹೋಗಲು ಅನುಮತಿಯನ್ನಿತ್ತನು. ಒಡನೆಯೇ ಮಹಾಬಲಶಾಲಿಗಳಾದ ಎಲ್ಲ ಕಪಿವೀರರು ಒಂದೇ ನೆಗೆತಕ್ಕೆ ಆಕಾಶಕ್ಕೆ ಹಾರಿದರು. ॥ 21 ॥</p>
<p class="Shlok-Number" id="toc_marker-70-22">ಶ್ಲೋಕ - 22</p>
<p class="Shlok">ಉತ್ಪತಂತಮನೂತ್ಪೇತುಃ ಸರ್ವೇ ತೇ ಹರಿಯೂಥಪಾಃ ।</p>
<p class="Shlok">ಕೃತ್ವಾಕಾಶಂ ನಿರಾಕಾಶಂ ಯಂತ್ರೋತ್ ಕ್ಷಿಪ್ತಾ ಇವಾಚಲಾಃ ॥</p>
<p class="Text">ಆ ವಾನರರೆಲ್ಲರೂ ಹಾರುತ್ತಿರುವ ಅಂಗದನನ್ನು ಅನುಸರಿಸಿ, ಯಂತ್ರದಿಂದ ಚಿಮ್ಮಲ್ಪಟ್ಟ ಕಲ್ಲು ಬಂಡೆಗಳಂತೆ ಆಕಾಶದಲ್ಲಿ ಸ್ವಲ್ಪವೂ ಜಾಗವೇ ಇಲ್ಲದಂತೆ ವ್ಯಾಪಿಸಿಬಿಟ್ಟರು. ಅಂದರೆ ಆಕಾಶದಲ್ಲೆಲ್ಲ ಅವರೇ ಕಂಡು ಬರುತ್ತಿದ್ದರು. ॥ 22 ॥</p>
<p class="Shlok-Number" id="toc_marker-70-23">ಶ್ಲೋಕ - 23</p>
<p class="Shlok">ಅಂಗದಂ ಪುರತಃ ಕೃತ್ವಾ ಹನುಮಂತಂ ಚ ವಾನರಮ್ ।</p>
<p class="Shlok">ತೇಂಬರಂ ಸಹಸೋತ್ಪತ್ಯ ವೇಗವಂತಃ ಪ್ಲವಂಗಮಾಃ ।</p>
<p class="Shlok">ವಿನದಂತೋ ಮಹಾನಾದಂ ಘನಾ ವಾತೇರಿತಾ ಯಥಾ ॥</p>
<p class="Text">ಯುವರಾಜನಾದ ಅಂಗದನನ್ನೂ, ಕಪಿಶ್ರೇಷ್ಠನಾದ ಹನುಮಂತನನ್ನು ಮುಂದೆಮಾಡಿಕೊಂಡು, ರಿವ್ವನೆ ಆಕಾಶಕ್ಕೆಗರಿ ವಾಯುವಿನಿಂದ ಪ್ರೇರಿತವಾದ ಮೇಘಗಳಂತೆ ಗಟ್ಟಿಯಾಗಿ ಶಬ್ದಮಾಡುತ್ತಾ ಸುಗ್ರೀವನ ಬಳಿಗೆ ಸಾರಿದರು. ॥ 23 ॥</p>
<p class="Shlok-Number" id="toc_marker-70-24">ಶ್ಲೋಕ - 24</p>
<p class="Shlok">ಅಂಗದೇ ಸಮನುಪ್ರಾಪ್ತೇ ಸುಗ್ರೀವೋ ವಾನರಾಧಿಪಃ ।</p>
<p class="Shlok">ಉವಾಚ ಶೋಕೋಪಹತಂ ರಾಮಂ ಕಮಲಲೋಚನಮ್ ॥</p>
<p class="Shlok-Number" id="toc_marker-70-25">ಶ್ಲೋಕ - 25</p>
<p class="Shlok">ಸಮಾಶ್ವಸಿಹಿ ಭದ್ರಂ ತೇ ದೃಷ್ಟಾ ದೇವೀ ನ ಸಂಶಯಃ ।</p>
<p class="Shlok">ನಾಗಂತುಮಿಹ ಶಕ್ಯಂ ತೈರತೀತೇ ಸಮಯೇ ಹಿ ನಃ ॥</p>
<p class="Text">ಅಂಗದಾದಿಗಳು ತಮ್ಮ ಬಳಿಗೆ ಬರುತ್ತಿರುವುದನ್ನು ನೋಡಿ, ವಾನರೇಂದ್ರನಾದ ಸುಗ್ರೀವನು ಸೀತಾವಿರಹಶೋಕದಿಂದ ಪರಿತಪಿಸುತ್ತಿದ್ದ ಕಮಲಾಕ್ಷನಾದ ಶ್ರೀರಾಮನಲ್ಲಿ ಹೇಳಿದನು  ‘‘ರಾಘವಾ! ಸಮಾಧಾನವನ್ನು ಹೊಂದು, ನಿನಗೆ ಮಂಗಳವಾಗಲೀ; ಸೀತೆಯನ್ನು ನೋಡಿಕೊಂಡೇ ಇದೋ, ಅಂಗದಾದಿಗಳು ಬರುತ್ತಿದ್ದಾರೆ. ಇದರಲ್ಲಿ ಸಂದೇಹವೇ ಇಲ್ಲ. ಎಲೈ ಶುಭದರ್ಶನನೇ! ಹಾಗಿಲ್ಲದಿದ್ದರೆ ಅವಧಿತೀರಿದ ಬಳಿಕ ಇವರುಗಳು ಇಲ್ಲಿಗೆ ಬರುವುದು ಅಸಂಭವವೇ. ॥ 24-25 ॥</p>
<p class="Shlok-Number" id="toc_marker-70-26">ಶ್ಲೋಕ - 26</p>
<p class="Shlok">ನ ಮತ್ಸಕಾಶಮಾಗಚ್ಛೇತ್ ಕೃತ್ಯೇ ಹಿ ವಿನಿಪಾತಿತೇ ।</p>
<p class="Shlok">ಯುವರಾಜೋ ಮಹಾಬಾಹುಃ ಪ್ಲವತಾಂ ಪ್ರವರೋಂಗದಃ ॥</p>
<p class="Text">ಅಂಗದನ ಅಮಿತೋತ್ಸಾಹವನ್ನು ನೋಡಿದರೆ ಇವರು ಕೃತಕೃತ್ಯರಾಗಿಯೇ ಬಂದಿರುವರೆಂದು ನನಗೆ ಅನಿಸುತ್ತದೆ. ಕಾರ್ಯವೇನಾದರು ಕೆಟ್ಟುಹೋಗಿದ್ದರೆ, ಅಥವಾ ಅವರು ಕೃತಕೃತ್ಯರಾಗದಿದ್ದರೆ ಯುವರಾಜನಾದ ಅಂಗದನು ನನ್ನ ಬಳಿಗೆ ಖಂಡಿತವಾಗಿ ಬರುತ್ತಿರಲಿಲ್ಲ. ಮಹಾಬಾಹುವಾದ, ಯುವರಾಜನಾದ ಅಂಗದನು ಹಾರುವವರಲ್ಲಿ ಶ್ರೇಷ್ಠನಾಗಿರುವನು. ॥ 26॥</p>
<p class="Shlok-Number" id="toc_marker-70-27">ಶ್ಲೋಕ - 27</p>
<p class="Shlok">ಯದ್ಯಪ್ಯಕೃತಕೃತ್ಯಾನಾಮೀದೃಶಃ ಸ್ಯಾದುಪಕ್ರಮಃ ।</p>
<p class="Shlok">ಭವೇತ್ ಸ ದೀನವದನೋ ಭ್ರಾಂತವಿಪ್ಲುತಮಾನಸಃ ॥</p>
<p class="Text">ವಾನರರೇನಾದರೂ ಕೃತಕೃತ್ಯರಾಗದೆ ಇದ್ದಿದ್ದರೆ ಹೀಗೆ ಅವರು ಅಟ್ಟಹಾಸದಿಂದ ಬರಲು ಸಾಧ್ಯವಾಗುತ್ತಿರಲಿಲ್ಲ. ಆಗ ಅಂಗದನು ದೈನ್ಯವಾದ ಮುಖವುಳ್ಳವನೂ, ಭ್ರಾಂತಚಿತ್ತನೂ, ಆಗಿರುತ್ತಿದ್ದನು. ॥ 27 ॥</p>
<p class="Shlok-Number" id="toc_marker-70-28">ಶ್ಲೋಕ - 28</p>
<p class="Shlok">ಪಿತೃಪೈತಾಮಹಂ ಚೈತತ್ ಪೂರ್ವಕೈರಭಿರಕ್ಷಿತಮ್ ।</p>
<p class="Shlok">ನ ಮೇ ಮಧುವನಂ ಹನ್ಯಾದಹೃಷ್ಟಃ ಪ್ಲವಗೇಶ್ವರಃ ॥</p>
<p class="Text">ಅವರೇನಾದರೂ ಸೀತೆಯನ್ನು ಕಾಣದೇ ಇಲ್ಲಿಗೆ ಬಂದಿದ್ದರೆ, ಪಿತೃ-ಪಿತಾಮಹಸಂಬಂಧವಾದ ಹಿಂದಿನವರಿಂದಲೂ ರಕ್ಷಿಸಲ್ಪಟ್ಟ ಮಧುವನವನ್ನು ಹೀಗೆ ಧ್ವಂಸ ಮಾಡುತ್ತಿರಲಿಲ್ಲ. (ಏಕೆಂದರೆ ಅಂಗದನು ಯುವ ರಾಜನಲ್ಲವೆ?)</p>
<p class="Shlok-Number" id="toc_marker-70-29">ಶ್ಲೋಕ - 29</p>
<p class="Shlok">ಕೌಸಲ್ಯಾ ಸುಪ್ರಜಾ ರಾಮ ಸಮಾಶ್ವಸಿಹಿ ಸುವ್ರತ ।</p>
<p class="Shlok">ದೃಷ್ಟಾ ದೇವೀ ನ ಸಂದೇಹೋ ನ ಚಾನ್ಯೇನ ಹನೂಮತಾ ॥</p>
<p class="Text">ಕೌಸಲ್ಯಾದೇವಿಗೆ ಆನಂದವನ್ನು ಕೊಡುವಂತಹ ರಾಮಾ! ನಿಯಮನಿಷ್ಠೆಗಳುಳ್ಳವನೇ! ಸಮಾಧಾನವನ್ನುಹೊಂದು. ಸೀತಾದೇವಿಯನ್ನು ಕಂಡುಬಂದಿರುವುದರಲ್ಲಿ ಸಂದೇಹವೇ ಇಲ್ಲ. ಅವಳನ್ನು ಹನುಮಂತನೇ ದರ್ಶಿಸಿರುವನು. ॥ 29 ॥ </p>
<p class="Shlok-Number" id="toc_marker-70-30">ಶ್ಲೋಕ - 30</p>
<p class="Shlok">ನ ಹ್ಯನ್ಯಃ ಕರ್ಮಣೋ ಹೇತುಃ ಸಾಧನೇಸ್ಯ ಹನೂಮತಃ ।</p>
<p class="Shlok">ಹನೂಮತಿ ಹಿ ಸಿದ್ಧಿಶ್ಚ ಮತಿಶ್ಚ ಮತಿಸತ್ತಮ ।</p>
<p class="Shlok">ವ್ಯವಸಾಯಶ್ಚ ವೀಯಂ ಚ ಸೂರ್ಯೇ ತೇಜ ಇವ ಧ್ರುವಮ್ ॥</p>
<p class="Text">ಎಲೈ ಪ್ರಜ್ಞಾಶಾಲಿಯೇ! ಈ ಕಾರ್ಯವನ್ನು ಸಫಲಗೊಳಿಸುವಲ್ಲಿ ಹನುಮಂತನಲ್ಲದೇ ಬೇರೆ ಯಾರೂ ಕಾರಣರಲ್ಲ. ಏಕೆಂದರೆ, ಸೂರ್ಯನಲ್ಲಿ ಸಹಜವಾಗಿ ತೇಜವು ಇರುವಂತೆ ಹನುಮಂತನಲ್ಲಿ ಕಾರ್ಯದಕ್ಷತೆ. ಪ್ರಜ್ಞೆ, ಪ್ರಯತ್ನಶೀಲತೆ, ಪರಾಕ್ರಮಗಳು ಸಹಜವಾಗಿವೆ. ॥ 30 ॥</p>
<p class="Shlok-Number" id="toc_marker-70-31">ಶ್ಲೋಕ - 31</p>
<p class="Shlok">ಜಾಂಬವಾನ್ಯತ್ರ ನೇತಾ ಸ್ಯಾದಂಗದಶ್ಚ ಬಲೇಶ್ವರಃ ।</p>
<p class="Shlok">ಹನುಮಾಂಶ್ಚಾಪ್ಯಧಿಷ್ಠಾತಾ ನ ತಸ್ಯ ಗತಿರನ್ಯಥಾ ॥</p>
<p class="Shlok-Number" id="toc_marker-70-32">ಶ್ಲೋಕ - 32</p>
<p class="Shlok">ಮಾ ಭೂಶ್ಚಿಂತಾಸಮಾಯುಕ್ತಃ ಸಂಪ್ರತ್ಯಮಿತವಿಕ್ರಮ ।</p>
<p class="Shlok">ತತಃ ಕಿಲಕಿಲಾಶಬ್ದಂ ಶುಶ್ರಾವಾಸನ್ನಮಂಬರೇ ॥</p>
<p class="Text">ಯಾವುದೇ ಕಾರ್ಯಸಾಧನೆಯಲ್ಲಿ ಮಹಾವೀರನಾದ ಜಾಂಬವಂತನು ನೇತಾರನೂ, ಮಹಾಬಲಶಾಲಿಯಾದ ಅಂಗದನು ಸೇನಾನಾಯಕನೂ, ವಾಯುಸುತನಾದ ಹನುಮಂತನು ಕಾರ್ಯಸಾಧಕನೂ ಆಗಿರುವರೋ ಆ ಕಾರ್ಯವು ಸಿದ್ಧಿಸಲೇಬೇಕು. ಅದರಿಂದಾಗಿ ಅಮಿತ ಪರಾಕ್ರಮಿಶಾಲಿಯಾದ ಎಲೈ ಶ್ರೀರಾಮಾ! ಇನ್ನಾದರೂ ನೀನು ಚಿಂತಿಸಬೇಡ. ॥ 31-32 ॥</p>
<p class="Shlok-Number" id="toc_marker-70-33">ಶ್ಲೋಕ - 33</p>
<p class="Shlok">ಹನುಮತ್ಕರ್ಮದೃಪ್ತಾನಾಂ ನರ್ದತಾಂ ಕಾನನೌಕಸಾಮ್ ।</p>
<p class="Shlok">ಕಿಷ್ಕಿಂಧಾಮುಪಯಾತಾನಾಂ ಸಿದ್ಧಿಂ ಕಥಯತಾಮಿವ ॥</p>
<p class="Shlok-Number" id="toc_marker-70-34">ಶ್ಲೋಕ - 34</p>
<p class="Shlok">ತತಃ ಶ್ರುತ್ವಾ ನಿನಾದಂ ತಂ ಕಪೀನಾಂ ಕಪಿಸತ್ತಮಃ ।</p>
<p class="Shlok">ಆಯತಾಂಚಿತಲಾಂಗೂಲಃ ಸೋಭವದ್ ಹೃಷ್ಟಮಾನಸಃ ॥</p>
<p class="Text">ಸುಗ್ರೀವನು ಶ್ರೀರಾಮನಿಗೆ ಹೀಗೆ ಸಮಾಧಾನವನ್ನು ಹೇಳುತ್ತಿರುವಾಗಲೇ-ಹನುಮಂತನು ತನ್ನ ಕಾರ್ಯವನ್ನು ಸಾಧಿಸಿ ಬಂದಿರುವನೆಂದು ಹೇಳುತ್ತಿರುವರೋ ಎಂಬಂತೆ, ಗರ್ಜನೆ ಮಾಡಿಕೊಂಡು ಕಿಷ್ಕಿಂಧಾಪಟ್ಟಣದ ಕಡೆಗೆ ಬರುತ್ತಿದ್ದ ಕಪಿನಾಯಕರ ಕಿಲ-ಕಿಲಶಬ್ದಗಳನ್ನು ಸುಗ್ರೀವನು ಹತ್ತಿರದಿಂದಲೇ ಕೇಳಿದನು. ಬಳಿಕ ವಾನರ ಪ್ರಭುವಾದ ಸುಗ್ರೀವನು ಕಪೀಶ್ವರರ ನಿನಾದವನ್ನು ಕೇಳಿ, ತನ್ನ ಬಾಲವನ್ನು ನೆಟ್ಟಗೆ ಮೇಲಕ್ಕೆತ್ತಿ ಪರಮಾನಂದವನ್ನು ಪ್ರಕಟಿಸಿದನು. ॥ 33-34 ॥</p>
<p class="Shlok-Number" id="toc_marker-70-35">ಶ್ಲೋಕ - 35</p>
<p class="Shlok">ಆಜಗ್ಮು ಸ್ತೇಪಿ ಹರಯೋ ರಾಮದರ್ಶನಕಾಂಕ್ಷಿಣಃ ।</p>
<p class="Shlok">ಅಂಗದಂ ಪುರತಃ ಕೃತ್ವಾ ಹನೂಮಂತಂ ಚ ವಾನರಮ್ ॥</p>
<p class="Text">ಶ್ರೀರಾಮನ ದರ್ಶನಾಕಾಂಕ್ಷಿಗಳಾದ ಆ ಎಲ್ಲ ಕಪಿನಾಯಕರೂ ಅಂಗದನನ್ನೂ, ಹನುಮಂತನನ್ನೂ ಮುಂದೆ ಮಾಡಿಕೊಂಡು ಆಗಮಿಸಿದರು. ॥35॥ </p>
<p class="Shlok-Number" id="toc_marker-70-36">ಶ್ಲೋಕ - 36</p>
<p class="Shlok">ತೇಂಗದಪ್ರಮುಖಾ ವೀರಾಃ ಪ್ರಹೃಷ್ಟಾಶ್ಚ ಮುದಾನ್ವಿತಾಃ ।</p>
<p class="Shlok">ನಿಪೇತುರ್ಹರಿರಾಜಸ್ಯ ಸಮೀಪೇ ರಾಘವಸ್ಯ ಚ ॥</p>
<p class="Text">ಮಹಾವೀರರಾದ ಆ ಅಂಗದಾದಿ ಪ್ರಮುಖರು ಹೆಚ್ಚಾದ ಸಂತೋಷಭರಿತರಾಗಿ, ಕಪಿರಾಜನಾದ ಸುಗ್ರೀವನು, ಪುರುಷೋತ್ತಮನಾದ ಶ್ರೀರಾಮನು ಇದ್ದ ಪ್ರದೇಶದಲ್ಲಿ ಬಂದಿಳಿದರು. ॥ 36 ॥</p>
<p class="Shlok-Number" id="toc_marker-70-37">ಶ್ಲೋಕ - 37</p>
<p class="Shlok">ಹನುಮಾಂಶ್ಚ ಮಹಾಬಾಹುಃ ಪ್ರಣಮ್ಯ ಶಿರಸಾ ತತಃ ।</p>
<p class="Shlok">ನಿಯತಾಮಕ್ಷತಾಂ ದೇವೀಂ ರಾಘವಾಯ ನ್ಯವೇದಯತ್ ॥</p>
<p class="Text">ಮಹಾಬಾಹುವಾದ ಹನುಮಂತನು ಶ್ರೀರಾಮನಿಗೆ ಸಾಷ್ಟಾಂಗ ನಮಸ್ಕಾರವನ್ನು ಮಾಡಿ ‘‘ಸಾಧ್ವಿಯಾದ ಸೀತಾದೇವಿಯೂ ಕ್ಷೇಮವಾಗಿರುವಳು’’ ಎಂದು ವಿನಂತಿಸಿಕೊಂಡನು. ॥ 37 ॥</p>
<p class="Shlok-Number" id="toc_marker-70-38">ಶ್ಲೋಕ - 38</p>
<p class="Shlok">ದೃಷ್ಟಾ ದೇವಿತಿ ಹನುಮದ್ವದನಾದಮೃತೋಪಮಮ್ ।</p>
<p class="Shlok">ಆಕರ್ಣ್ಯ ವಚನಂ ರಾಮೋ ಹರ್ಷಮಾಪ ಸಲಕ್ಷಣಃ ॥</p>
<p class="Text">ಹನುಮಂತನ ಮುಖಾರವಿಂದ ಬಂದ ‘‘ದೃಷ್ಟಾದೇವೀ - ಸೀತೆಯನ್ನು ಕಂಡೆನು’’ ಈ ಅಮೃತೋಪಮವಾದ ಮಾತನ್ನು ಕೇಳಿ ರಾಮ-ಲಕ್ಷ್ಮಣರಿಬ್ಬರೂ ಪರಮಸಂತುಷ್ಟರಾದರು. ॥38॥ </p>
<p class="Shlok-Number" id="toc_marker-70-39">ಶ್ಲೋಕ - 39</p>
<p class="Shlok">ನಿಶ್ಚಿತಾರ್ಥಸ್ತತಃ ತಸ್ಮಿನ್ ಸುಗ್ರೀವಃ ಪವನಾತ್ಮ ಜೇ ।</p>
<p class="Shlok">ಲಕ್ಷ್ಮಣಃ ಪ್ರೀತಿಮಾನ್ ಪ್ರೀತಂ ಬಹುಮಾನಾದವೈಕ್ಷತ ॥</p>
<p class="Text">ಹನುಮಂತನ ವಿಷಯದಲ್ಲಿ ನಿಶ್ಚಿತವಾದ ಅಭಿಪ್ರಾಯವನ್ನು ಹೊಂದಿದ್ದ ಹಾಗೂ ಅವನ ಕಾರ್ಯದಿಂದ ಸುಪ್ರೀತನಾಗಿದ್ದ ಸುಗ್ರೀವನನ್ನು ಲಕ್ಷ್ಮಣನು ಅತ್ಯಂತಗೌರವ ಭಾವನೆಯಿಂದ ಕಂಡನು.<span class="char-style-override-6">*</span> ॥ 39 ॥</p>
<p class="Footnotes">* ಲಕ್ಷ್ಮಣನಿಗೆ ಸಂತೋಷವಾಗಲು ಮುಖ್ಯಕಾರಣಗಳು-ರಾಮಕಾರ್ಯಕ್ಕಾಗಿ ಹನುಮಂತನನ್ನು ಕಳಿಸಿದುದು, ಸುಗ್ರೀವನೇ. ಅಲ್ಲದೆ ಅವನು ಕಪಿಗಳ ರಾಜನಾಗಿದ್ದನು. ಹನುಮಂತನು ಈ ಕಾರ್ಯವನ್ನು ಸಾಧಿಸಬಲ್ಲನೆಂಬ ವಿಶ್ವಾಸವುಳ್ಳವನೂ ಸುಗ್ರೀವನೇ. ಅದರಿಂದ ಗೌರವಾದರಗಳಿಗೆ ಅರ್ಹನಾಗಿದ್ದಾನೆ. </p>
<p class="Shlok-Number" id="toc_marker-70-40">ಶ್ಲೋಕ - 40</p>
<p class="Shlok">ಪ್ರೀತ್ಯಾ ಚ ರಮಮಾಣೋಥ ರಾಘವಃ ಪರವೀರಹಾ ।</p>
<p class="Shlok">ಬಹುಮಾನೇನ ಮಹತಾ ಹನುಮಂತಮವೈಕ್ಷತ ॥</p>
<p class="Text">ಶತ್ರುಸಂಹಾರಕನಾದ ಶ್ರೀರಾಮನು ಹನುಮಂತನ ವಿಷಯದಲ್ಲಿ ಅಪಾರವಾದ ಪ್ರೀತಿಯನ್ನು ಹೊಂದಿ ಅವನನ್ನು ಅತ್ಯಂತ ಗೌರವಭಾವದಿಂದ ವೀಕ್ಷಿಸಿದನು. ॥ 40 ॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಚತುಃಷಷ್ಠಿತಮಃ ಸರ್ಗಃ ॥ 64 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಅರವತ್ತನಾಲ್ಕನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-71">ಅರವತ್ತೈದನೆಯ ಸರ್ಗ</p>
<p class="Sub-Heading">ಹನುಮಂತನು ಶ್ರೀರಾಮನಿಗೆ ಸೀತೆಯ ಸಮಾಚಾರವನ್ನು ತಿಳಿಸಿದುದು</p>
<p class="Shlok-Number" id="toc_marker-71-1">ಶ್ಲೋಕ - 1</p>
<p class="Shlok">ತತಃ ಪ್ರಸ್ರವಣಂ ಶೈಲಂ ತೇ ಗತ್ವಾ ಚಿತ್ರಕಾನನಮ್ ।</p>
<p class="Shlok">ಪ್ರಣಮ್ಯ ಶಿರಸಾ ರಾಮಂ ಲಕ್ಷ್ಮಣಂ ಚ ಮಹಾಬಲಮ್ ॥</p>
<p class="Shlok-Number" id="toc_marker-71-2">ಶ್ಲೋಕ - 2</p>
<p class="Shlok">ಯುವರಾಜಂ ಪುರಸ್ಕೃತ್ಯ ಸುಗ್ರೀವಮಭಿವಾದ್ಯ ಚ ।</p>
<p class="Shlok">ಪ್ರವೃತ್ತಿಮಥ ಸೀತಾಯಾಃ ಪ್ರವಕ್ತುಮುಪಚಕ್ರಮುಃ ॥</p>
<p class="Text">ಬಳಿಕ ಆ ಕಪಿನಾಯಕರೆಲ್ಲರೂ ಯುವರಾಜನಾದ ಅಂಗದನ ನಾಯಕತ್ವದಲ್ಲಿ ಚಿತ್ರತರವಾದ ಕಾಡುಗಳಿಂದ ಕೂಡಿದ್ದ ಪ್ರಸ್ರವಣ ಪರ್ವತವನ್ನು ಸೇರಿ, ಅಲ್ಲಿ ಶ್ರೀರಾಮನಿಗೂ ಮಹಾಬಲನಾದ ಲಕ್ಷ್ಮಣನಿಗೂ ತಲೆಬಾಗಿ ನಮಸ್ಕರಿಸಿ, ರಾಜನಾದ ಸುಗ್ರೀವನಿಗೆ ವಂದಿಸಿ, ಸೀತಾದೇವಿಯ ವೃತ್ತಾಂತವನ್ನು ಹೇಳಲು ಉಪಕ್ರಮಿಸಿದರು — ॥ 1-2 ॥</p>
<p class="Shlok-Number" id="toc_marker-71-3">ಶ್ಲೋಕ - 3</p>
<p class="Shlok">ರಾವಣಾಂತಃಪುರೇ ರೋಧಂ ರಾಕ್ಷಸೀಭಿಶ್ಚ ತರ್ಜನಮ್ ।</p>
<p class="Shlok">ರಾಮೇ ಸಮನುರಾಗಂ ಚ ಯಶ್ಚಾಯಂ ಸಮಯಃ ಕೃತಃ ॥</p>
<p class="Shlok-Number" id="toc_marker-71-4">ಶ್ಲೋಕ - 4</p>
<p class="Shlok">ಏತದಾಖ್ಯಾಂತಿ ತೇ ಸರ್ವೇ ಹರಯೋ ರಾಮಸಂನಿಧೌ ।</p>
<p class="Shlok">ವೈದೇಹೀಮಕ್ಷತಾಂ ಶ್ರುತ್ವಾ ರಾಮಸ್ತೂತ್ತರಮಬ್ರವೀತ್ ॥</p>
<p class="Text">ರಾವಣನ ಅಂತಃಪುರಕ್ಕೆ ಸೇರಿದ ಅಶೋಕವನದಲ್ಲಿ ಸೀತೆಯನ್ನು ಬಂಧಿಸಿಟ್ಟಿರುವುದನ್ನು, ರಾಕ್ಷಸಿಯರು ಅವಳನ್ನು ಭಯಪಡಿಸುವುದನ್ನು, ಸೀತೆಗೆ ಶ್ರೀರಾಮನ ಮೇಲೆ ಇರುವ ಅನುರಾಗವನ್ನೂ, ರಾವಣನು ತನ್ನ ವಶಳಾಗಲು, ಸೀತೆಗೆ ಕೊಟ್ಟಿರುವ ಕಾಲದ ಗಡುವನ್ನೂ ಹೀಗೆ ಕಪಿನಾಯಕರು ಶ್ರೀರಾಮನ ಸನ್ನಿಧಿಯಲ್ಲಿ ಅರಿಕೆಮಾಡಿಕೊಂಡರು. ವೈದೇಹಿಯು ಕ್ಷೇಮವಾಗಿರುವಳೆಂದು ಕೇಳಿ ಶ್ರೀರಾಮಚಂದ್ರನು ಹೀಗೆ ಪ್ರಶ್ನಿಸಿದನು ॥ 3-4 ॥</p>
<p class="Shlok-Number" id="toc_marker-71-5">ಶ್ಲೋಕ - 5</p>
<p class="Shlok">ಕ್ವ ಸೀತಾ ವರ್ತತೇ ದೇವೀ ಕಥಂ ಚ ಮಯಿ ವರ್ತತೇ ।</p>
<p class="Shlok">ಏತನ್ಮೇ ಸರ್ವಮಾಖ್ಯಾತ ವೈದೇಹೀಂ ಪ್ರತಿ ವಾನರಾಃ ॥</p>
<p class="Text">‘‘ವಾನರ ಶ್ರೇಷ್ಠರೇ! ಸೀತೆಯು ಎಲ್ಲಿದ್ದಾಳೆ? ನನ್ನ ವಿಷಯದಲ್ಲಿ ಅವಳ ಅಭಿಪ್ರಾಯ ಹೇಗಿದೆ? ಅವಳಿಗೆ ಸಂಬಂಧಿಸಿದ ಎಲ್ಲ ವಿಷಯಗಳನ್ನು ವಿಶದವಾಗಿ ಹೇಳಿರಿ.’’ ॥ 5 ॥</p>
<p class="Shlok-Number" id="toc_marker-71-6">ಶ್ಲೋಕ - 6</p>
<p class="Shlok">ರಾಮಸ್ಯ ಗದಿತಂ ಶ್ರುತ್ವಾ ಹರಯೋ ರಾಮಸಂನಿಧೌ ।</p>
<p class="Shlok">ಚೋದಯಂತಿ ಹನೂಮಂತಂ ಸೀತಾವೃತ್ತಾಂತಕೋವಿದಮ್ ॥</p>
<p class="Text">ಶ್ರೀರಾಮನ ಸನ್ನಿಧಿಯಲ್ಲಿದ್ದ ಕಪಿನಾಯಕರು ಸೀತಾದೇವಿಯ ವೃತ್ತಾಂತವನ್ನು ಚೆನ್ನಾಗಿ ತಿಳಿದಿದ್ದ ಹನುಮಂತನನ್ನು ಪ್ರಚೋದಿಸುತ್ತಾ ‘ಶ್ರೀರಾಮನ ಪ್ರಶ್ನೆಗಳಿಗೆ ನೀನೇ ವಿವರಿಸು’ ಎಂದು ಅವನನ್ನು ತಿವಿದರು. ॥ 6 ॥ </p>
<p class="Shlok-Number" id="toc_marker-71-7">ಶ್ಲೋಕ - 7</p>
<p class="Shlok">ಶ್ರುತ್ವಾ ತು ವಚನಂ ತೇಷಾಂ ಹನುಮಾನ್ ಮಾರುತಾತ್ಮಜಃ ।</p>
<p class="Shlok">ಪ್ರಣಮ್ಯ ಶಿರಸಾ ದೇವ್ಯೈ ಸೀತಾಯೈ ತಾಂ ದಿಶಂ ಪ್ರತಿ ।</p>
<p class="Shlok">ಉವಾಚ ವಾಕ್ಯಂ ವಾಕ್ಯಜ್ಞಃ ಸೀತಾಯಾ ದರ್ಶನಂ ಯಥಾ ॥</p>
<p class="Text">ಆ ವಾನರರ ಮಾತನ್ನು ಕೇಳಿ, ವಾಯುಪುತ್ರನಾದ ಹನುಮಂತನು-ಸೀತಾದೇವಿಗೂ, ಅವಳಿದ್ದ ದಕ್ಷಿಣದಿಕ್ಕಿಗೂ ತಲೆಬಾಗಿ ನಮಸ್ಕರಿಸಿದನು. ಮತ್ತೆ ವಾಕ್ಚತುರನಾದ ಆ ಮಾರುತಿಯು ತನಗೆ ಸೀತಾದೇವಿಯ ದರ್ಶನ ಹೇಗಾಯಿತೆಂಬುದನ್ನು ಹೇಳತೊಡಗಿದನು. ॥ 7 ॥</p>
<p class="Shlok-Number" id="toc_marker-71-8">ಶ್ಲೋಕ - 8</p>
<p class="Shlok">ಸಮುದ್ರಂ ಲಂಘಯಿತ್ವಾಹಂ ಶತಯೋಜನಮಾಯತಮ್ ।</p>
<p class="Shlok">ಅಗಚ್ಛಂ ಜಾನಕೀಂ ಸೀತಾಂ ಮಾರ್ಗಮಾಣೋ ದಿದೃಕ್ಷಯಾ ॥</p>
<p class="Text">ಪ್ರಭುವೇ! ನಾನು ನೂರು ಯೋಜನಗಳಷ್ಟು ವಿಸ್ತಾರವಾಗಿದ್ದ ದಕ್ಷಿಣಸಮುದ್ರವನ್ನು ಲಂಘಸಿ, ಜನಕನ ಮಗಳಾದ ಸೀತಾದೇವಿಯನ್ನು ನೋಡಲೋಸುಗ ಅವಳನ್ನು ಹುಡುಕುತ್ತಾ ಹೊರಟೆನು. ॥ 8 ॥</p>
<p class="Shlok-Number" id="toc_marker-71-9">ಶ್ಲೋಕ - 9</p>
<p class="Shlok">ತತ್ರ ಲಂಕೇತಿ ನಗರೀ ರಾವಣಸ್ಯ ದುರಾತ್ಮನಃ ।</p>
<p class="Shlok">ದಕ್ಷಿಣಸ್ಯ ಸಮುದ್ರಸ್ಯ ತೀರೇ ವಸತಿ ದಕ್ಷಿಣೇ ॥</p>
<p class="Shlok-Number" id="toc_marker-71-10">ಶ್ಲೋಕ - 10</p>
<p class="Shlok">ತತ್ರ ಸೀತಾ ಮಯಾ ದೃಷ್ಟಾ ರಾವಣಾಂತಃಪುರೇ ಸತೀ ।</p>
<p class="Shlok">ಸಂನ್ಯಸ್ಯ ತ್ವಯಿ ಜೀವಂತೀ ರಾಮಾ ರಾಮ ಮನೋರಥಮ್ ॥</p>
<p class="Text">ದಕ್ಷಿಣ ಸಮುದ್ರದ ದಕ್ಷಿಣತೀರದಲ್ಲಿ ದುರಾತ್ಮನಾದ ರಾವಣನ ಆಡಳಿತಕ್ಕೆ ಒಳಪಟ್ಟ ‘ಲಂಕೆ’ ಎಂಬ ಒಂದು ಪಟ್ಟಣವಿದೆ. ಅಲ್ಲಿ ರಾವಣನ ಅಂತಃಪುರಕ್ಕೆ ಸೇರಿದ ಅಶೋಕವನದಲ್ಲಿದ್ದ ಸಾಧ್ವಿಯಾದ ಸೀತಾದೇವಿಯನ್ನು ನಾನು ನೋಡಿದೆನು. ಸೀತಾದೇವಿಯು ತನ್ನ ಮನೋರಥಗಳೆಲ್ಲವನ್ನು, ನಿನ್ನಲ್ಲಿಯೇ ಮುಡುಪಾಗಿಟ್ಟು ಪ್ರಾಣಗಳನ್ನು ಧರಿಸಿರುವಳು. ॥9-10॥</p>
<p class="Shlok-Number" id="toc_marker-71-11">ಶ್ಲೋಕ - 11</p>
<p class="Shlok">ದೃಷ್ಟಾ ಮೇ ರಾಕ್ಷಸೀಮಧ್ಯೇ ತರ್ಜ್ಯಮಾನಾ ಮುಹುರ್ಮುಹುಃ ।</p>
<p class="Shlok">ರಾಕ್ಷಸೀಭಿರ್ವಿರೂಪಾಭೀ ರಕ್ಷಿತಾ ಪ್ರಮದಾವನೇ ॥</p>
<p class="Text">ನಾನು ನೋಡಿದಾಗ ಅವಳ ಸುತ್ತಲೂ ರಾಕ್ಷಸ ಸ್ತ್ರೀಯರು ಸೇರಿ, ಅವಳನ್ನು ಪದೇ-ಪದೇ ಭಯಪಡಿಸುತ್ತಿದ್ದರು. ವಿಕೃತಾಕಾರರಾದ ಆ ರಾಕ್ಷಸಿಯರು ಪ್ರಮದಾವನದಲ್ಲಿ ಅವಳನ್ನು ಕಾವಲು ಕಾಯುತ್ತಿದ್ದಾರೆ.॥ 11 ॥</p>
<p class="Shlok-Number" id="toc_marker-71-12">ಶ್ಲೋಕ - 12</p>
<p class="Shlok">ದುಃಖಮಾಪದ್ಯತೇ ದೇವೀ ತಥಾದುಃಖೋಚಿತಾ ಸತೀ ।</p>
<p class="Shlok">ರಾವಣಾಂತಃಪುರೇ ರುದ್ಧಾ ರಾಕ್ಷಸೀಭಿಃ ಸುರಕ್ಷಿತಾ ॥</p>
<p class="Shlok-Number" id="toc_marker-71-13">ಶ್ಲೋಕ - 13</p>
<p class="Shlok">ಏಕವೇಣೀಧರಾ ದೀನಾ ತ್ವಯಿ ಚಿಂತಾಪರಾಯಣಾ ।</p>
<p class="Shlok">ಅಧಃಶಯ್ಯಾ ವಿವರ್ಣಾಂಗೀ ಪದ್ಮಿನೀವ ಹಿಮಾಗಮೇ ॥</p>
<p class="Text">ಸುಖವಾಗಿರಲು ಯೋಗ್ಯಳಾದ ಅವಳು ನಿನ್ನ ವಿಯೋಗದಿಂದಾಗಿ ಅತ್ಯಂತ ದುಃಖಿತೆಯಾಗಿದ್ದಾಳೆ. ರಾವಣಾಂತಃಪುರದಲ್ಲಿ ಬಂದಿಯಾಗಿರುವ ಅವಳನ್ನು ರಾಕ್ಷಸಿಯರು ಪಹರೆ ಕಾಯುತ್ತಿದ್ದಾರೆ. ಅವಳ ಕೂದಲುಗಳು ಜಡೆಗಟ್ಟಿ ಒಂದೇ ಜಡೆಯಂತಾಗಿದೆ. ದೀನಳಾಗಿರುವ ಅವಳು ನಿನ್ನನ್ನೇ ಸದಾಕಾಲ ಚಿಂತಿಸುತ್ತಾ ಇದ್ದಾಳೆ. ॥ 12-13 ॥</p>
<p class="Shlok-Number" id="toc_marker-71-14">ಶ್ಲೋಕ - 14</p>
<p class="Shlok">ರಾವಣಾದ್ವಿನಿವೃತ್ತಾರ್ಥಾ ಮರ್ತವ್ಯಕೃತನಿಶ್ಚಯಾ ।</p>
<p class="Shlok">ದೇವೀ ಕಥಂಚಿತ್ ಕಾಕುತ್ಸ್ಥ ತ್ವನ್ಮನಾ ಮಾರ್ಗಿತಾ ಮಯಾ ॥</p>
<p class="Text">ಅವಳು ನೆಲದ ಮೇಲೆ ಮಲಗುವಳು. ಹಿಮಪಾತದಿಂದ ಕುಂದಿದ ಕಮಲದಂತೆ ಅವಳ ಅಂಗಾಂಗಗಳು ಕಾಂತಿಹೀನವಾಗಿವೆ. ರಾವಣನು ಅಪಹರಿಸಿಕಕೊಂಡು ಹೋದಕಾರಣ, ನಿನ್ನಿಂದ ದೂರಾದ ಆಕೆಯು ತನುವನ್ನು ತ್ಯಜಿಸುವ ನಿರ್ಣಯ ಮಾಡಿಕೊಂಡಿರುವಳು. ಕಾಕುತ್ಸನಾದ ಶ್ರೀರಾಮಾ! ನಿನ್ನಲ್ಲಿಯೇ ನೆಟ್ಟಮನಸ್ಸುಳ್ಳ ಅವಳನ್ನು ನಾನು ಅತಿ ಪ್ರಯಾಸದಿಂದಲೇ ಹುಡುಕಿದೆನು. ॥ 14 ॥</p>
<p class="Shlok-Number" id="toc_marker-71-15">ಶ್ಲೋಕ - 15</p>
<p class="Shlok">ಇಕ್ಷ್ವಾಕುವಂಶವಿಖ್ಯಾತಿಂ ಶನೈಃ ಕೀರ್ತಯತಾನಘ ।</p>
<p class="Shlok">ಸಾ ಮಯಾ ನರಶಾರ್ದೂಲ ವಿಶ್ವಾಸಮುಪಪಾದಿತಾ ॥</p>
<p class="Text">ಪುಣ್ಯ ಪುರುಷಾ! ಅವಳಿಗೆ ನನ್ನಲ್ಲಿ ವಿಶ್ವಾಸ ಉಂಟಾಗಲು ಇಕ್ಷ್ವಾಕುವಂಶದ ಖ್ಯಾತಿಯನ್ನು ಅವಳಿಗೆ ಕೇಳಿಸುವಂತೆ ಕ್ರಮವಾಗಿ ಹೇಳಿದೆನು. ಎಲೈ ಮಹಾಪುರುಷಾ! ಅದರಿಂದ ಅವಳಿಗೆ ನನ್ನಲ್ಲಿ ವಿಶ್ವಾಸಮೂಡಿತು. ॥ 15 ॥</p>
<p class="Shlok-Number" id="toc_marker-71-16">ಶ್ಲೋಕ - 16</p>
<p class="Shlok">ತತಃ ಸಂಭಾಷಿತಾ ದೇವೀ ಸರ್ವಮರ್ಥಂ ಚ ದರ್ಶಿತಾ ।</p>
<p class="Shlok">ರಾಮಸುಗ್ರೀವಸಖ್ಯಂ ಚ ಶ್ರುತ್ವಾ ಪ್ರೀತಿಮುಪಾಗತಾ ॥</p>
<p class="Text">ಆಗ ಆ ತಾಯಿಯು ನನ್ನೊಡನೆ ಮಾತಾಡಿದಳು. ಅವಳಿಗೆ ನಾನು ಎಲ್ಲ ವಿಷಯಗಳನ್ನು ತಿಳಿಸಿದೆ. ನಿನಗೂ ಹಾಗೂ ಸುಗ್ರೀವನಿಗೂ ಸಖ್ಯವಾದುದನ್ನು ಕೇಳಿ, ಸೀತೆಯು ಪರಮಹರ್ಷಿತಳಾದಳು. ॥ 16 ॥</p>
<p class="Shlok-Number" id="toc_marker-71-17">ಶ್ಲೋಕ - 17</p>
<p class="Shlok">ನಿಯತಃ ಸಮುದಾಚಾರೋ ಭಕ್ತಿಶ್ಚಾಸ್ಯಾಸ್ತಥಾ ತ್ವಯಿ ॥</p>
<p class="Shlok-Number" id="toc_marker-71-18">ಶ್ಲೋಕ - 18</p>
<p class="Shlok">ಏವಂ ಮಯಾ ಮಹಾಭಾಗಾ ದೃಷ್ಟಾ ಜನಕನಂದಿನೀ ।</p>
<p class="Shlok">ಉಗ್ರೇಣ ತಪಸಾ ಯುಕ್ತಾ ತ್ವದ್ಭಕ್ತ್ಯಾ ಪುರುಷರ್ಷಭ ॥</p>
<p class="Text">ಪಾತಿವ್ರತ್ಯ ಧರ್ಮಾಚರಣೆಯಿಂದ, ನಿನ್ನಲ್ಲಿರುವ ಭಕ್ತಿ-ಪ್ರಪತ್ತಿಗಳಿಂದ ಅವಳು ಸ್ಥಿರವಾಗಿದ್ದಾಳೆ. ಎಲೈ ಪುರುಷ ಶ್ರೇಷ್ಠಾ! ಪೂಜ್ಯರಾದ ಆ ಜನಕನಂದಿನಿಯು ನಿನ್ನ ಪ್ರಾಪ್ತಿಗಾಗಿ ಉಗ್ರವಾದ ತಪಸ್ಸನ್ನು ಆಚರಿಸುತ್ತಾ, ನಿನ್ನಲ್ಲಿ ಅತ್ಯಂತ ಭಕ್ತಿ ಭಾವದಿಂದ ಇರುವ ಆ ಸಾಧ್ವಿಯನ್ನು ನಾನು ದರ್ಶಿಸಿದೆನು. ॥ 17-18 ॥</p>
<p class="Shlok-Number" id="toc_marker-71-19">ಶ್ಲೋಕ - 19</p>
<p class="Shlok">ಅಭಿಜ್ಞಾನಂ ಚ ಮೇ ದತ್ತಂ ಯಥಾವೃತ್ತಂ ತವಾಂತಿಕೇ ।</p>
<p class="Shlok">ಚಿತ್ರಕೂಟೇ ಮಹಾಪ್ರಾಜ್ಞ ವಾಯಸಂ ಪ್ರತಿ ರಾಘವ ॥</p>
<p class="Text">ಮಹಾಪ್ರಾಜ್ಞನಾದ ಶ್ರೀರಾಮಾ! ಅವಳು ಚಿತ್ರಕೂಟಪರ್ವತದಲ್ಲಿ ನಿನ್ನೊಡನಿರುವಾಗ ಜರುಗಿದ ಕಾಕ ವೃತ್ತಾಂತವನ್ನು ನೆನಪಿಗಾಗಿ ನಿನಗೆ ತಿಳಿಸಲು ಅವಳು ವಿವರಿಸಿರುವಳು. ॥ 19 ॥</p>
<p class="Shlok-Number" id="toc_marker-71-20">ಶ್ಲೋಕ - 20</p>
<p class="Shlok">ವಿಜ್ಞಾಪ್ಯಶ್ಚ ನರವ್ಯಾಘ್ರೋ ರಾಮೋ ವಾಯುಸುತ ತ್ವಯಾ ।</p>
<p class="Shlok">ಅಖಿಲೇನೇಹ ಯದ್ದೃಷ್ಟಮಿತಿ ಮಾಮಾಹ ಜಾನಕೀ ॥</p>
<p class="Text">‘‘ಎಲೈ ಮಾರುತಿ! ನೀನಿಲ್ಲಿ ನೋಡಿರುವುದನ್ನೆಲ್ಲ ಯಥಾವತ್ತಾಗಿ ನರೋತ್ತಮನಾದ ಶ್ರೀರಾಮನಲ್ಲಿ ಬಿನ್ನವಿಸಿಕೊ’’ ಎಂದು ಜಾನಕಿ ದೇವಿಯು ನನ್ನೊಡನೆ ಹೇಳಿರುವಳು. ॥ 20 ॥</p>
<p class="Shlok-Number" id="toc_marker-71-21">ಶ್ಲೋಕ - 21</p>
<p class="Shlok">ಅಯಂ ಚಾಸ್ಮೈ ಪ್ರದಾತವ್ಯೋ ಯತ್ನಾತ್ ಸುಪರಿರಕ್ಷಿತಃ ।</p>
<p class="Shlok">ಬ್ರುವತಾ ವಚನಾನ್ಯೇವಂ ಸುಗ್ರೀವಸ್ಯೋಪಶೃಣ್ವತಃ ॥</p>
<p class="Shlok-Number" id="toc_marker-71-22">ಶ್ಲೋಕ - 22</p>
<p class="Shlok">ಏಷ ಚೂಡಾಮಣಿಃ ಶ್ರೀಮಾನ್ ಮಯಾ ಸುಪರಿರಕ್ಷಿತಃ ।</p>
<p class="Shlok">ಮನಃಶಿಲಾಯಾಸ್ತಿಲಕೋ ಗಂಡಪಾರ್ಶ್ವೇ ನಿವೇಶಿತಃ ॥</p>
<p class="Text">‘‘ಈ ಎಲ್ಲ ವಚನಗಳನ್ನು ಸುಗ್ರೀವನ ಸಮಕ್ಷಮದಲ್ಲಿ ಶ್ರೀರಾಮನಿಗೆ ಹೇಳಬೇಕು. ಈ ಶಿರೋ ಭೂಷಣವನ್ನು ಬಹಳ ಪ್ರಯತ್ನದಿಂದ ರಕ್ಷಿಸಿಕೊಂಡು ಬಂದಿರುವೆನು. ಇದನ್ನು ಶ್ರೀರಾಮನಿಗೆ ಕೊಡಬೇಕು’’ ಎಂದೂ ಹೇಳಿದಳು. ಪ್ರಭುವೇ! ಥಳ-ಥಳಿಸುತ್ತಿರುವ ಈ ಚೂಡಾಮಣಿಯನ್ನು ನಾನು ಬಹಳ ಎಚ್ಚರಿಕೆಯಿಂದ ರಕ್ಷಿಸಿಕೊಂಡು ಬಂದಿದ್ದೇನೆ. ಇದನ್ನು ನೋಡಿದೊಡನೆಯೇ ನಿನಗೆ ನನ್ನ ಸ್ಮರಣೆಯುಂಟಾಗುತ್ತದೆ, ಮಣಿಶಿಲೆಯಿಂದ ನನ್ನ ಗಲ್ಲಕ್ಕೆ ತಿದ್ದಿದ ತಿಲಕವನ್ನು ಹಾಗೆಯೇ ನೀನು ಸ್ಮರಿಸಿಕೊ. ॥ 21-22 ॥</p>
<p class="Shlok-Number" id="toc_marker-71-23">ಶ್ಲೋಕ - 23</p>
<p class="Shlok">ತ್ವಯಾ ಪ್ರನಷ್ಟೇ ತಿಲಕೇ ತಂ ಕಿಲ ಸ್ಮರ್ತುಮರ್ಹಸಿ ।</p>
<p class="Shlok">ಏಷ ನಿರ್ಯಾತಿತಃ ಶ್ರೀಮಾನ್ ಮಯಾ ತೇ ವಾರಿಸಂಭವಃ ॥</p>
<p class="Shlok-Number" id="toc_marker-71-24">ಶ್ಲೋಕ - 24</p>
<p class="Shlok">ಏವಂ ದೃಷ್ಟ್ವಾ ಪ್ರಮೋದಿಷ್ಯೇ ವ್ಯಸನೇ ತ್ವಾಮಿವಾನಘ ।</p>
<p class="Shlok">ಜೀವಿತಂ ಧಾರಯಿಷ್ಯಾಮಿ ಮಾಸಂ ದಶರಥಾತ್ಮಜ </p>
<p class="Shlok">ಊರ್ಧ್ವಂ ಮಾಸಾನ್ನ ಜೀವೇಯಂ ರಕ್ಷಸಾಂ ವಶಮಾಗತಾ ॥</p>
<p class="Shlok-Number" id="toc_marker-71-25">ಶ್ಲೋಕ - 25</p>
<p class="Shlok">ಇತಿ ಮಾಮಬ್ರವೀತ್ ಸೀತಾ ಕೃಶಾಂಗೀ ಧರ್ಮಚಾರಿಣೀ ।</p>
<p class="Shlok">ರಾವಣಾಂತಃಪುರೇ ರುದ್ಧಾ ಮೃಗೀವೋತ್ಫುಲ್ಲಲೋಚನಾ ॥</p>
<p class="Text">ಸಮುದ್ರದಲ್ಲಿ ಹುಟ್ಟಿದ್ದ, ಕಾಂತಿಯನ್ನು ಚಿಮ್ಮುತ್ತಿರುವ ಈ ಚೂಡಾಮಣಿಯನ್ನು ನಾನು ನಿನ್ನ ಬಳಿಗೆ ಕಳಿಸಿಕೊಡುತ್ತಿದ್ದೇನೆ. ಎಲೈ ಪಾಪರಹಿತನೇ! ದುಃಖಸಮಯದಲ್ಲಿ ಇದನ್ನು ನೋಡುತ್ತಾ, ನಿನ್ನನ್ನು ನೋಡಿದಷ್ಟೇ ಆನಂದಪಡುತ್ತಿದ್ದೆ. ಎಲೈ ದಾಶರಥಿಯೇ! ನಾನಿನ್ನು ಒಂದು ತಿಂಗಳು ಮಾತ್ರವೇ ಜೀವಿಸಿರುವೆನು. ಮಾಸವು ಕಳೆಯಿತೆಂದರೆ ರಾಕ್ಷಸರ ವಶದಲ್ಲಿರುವ ನಾನು ಜೀವಿಸಿರಲಾರೆನು’’ ಎಂದು ಧರ್ಮಚಾರಿಣಿಯೂ, ಕೃಶಾಂಗಿಯೂ ಆದ ಸೀತಾದೇವಿಯು ನನ್ನೊಡನೆ ಹೇಳಿರುವಳು. ಹೆಣ್ಣು ಜಿಂಕೆಯಂತೆ ವಿಶಾಲ ನೇತ್ರೆಯಾದ ಸೀತಾದೇವಿಯು ರಾವಣಾಂತಃಪುರದಲ್ಲಿ ಬಂದಿಯಾಗಿರುವಳು. ॥ 23-25 ॥ </p>
<p class="Shlok-Number" id="toc_marker-71-26">ಶ್ಲೋಕ - 26</p>
<p class="Shlok">ಏತದೇವ ಮಯಾಖ್ಯಾತಂ ಸರ್ವಂ ರಾಘವ ಯದ್ಯಥಾ ।</p>
<p class="Shlok">ಸರ್ವಥಾ ಸಾಗರಜಲೇ ಸಂತಾರಃ ಪ್ರವಿಧೀಯತಾಮ್ ॥</p>
<p class="Text">ಹೇ ರಘುವಂಶೋತ್ತಮಾ! ಎಲ್ಲ ವಿಷಯಗಳನ್ನು ಯಥಾವತ್ತಾಗಿ ನಿನಗೆ ಹೇಳಿರುವೆನು. ಸಮುದ್ರವನ್ನು ದಾಟಿ ಲಂಕೆಗೆ ಹೋಗುವ ಉಪಾಯವನ್ನು ಆಲೋಚಿಸ ಬೇಕಾಗಿದೆ. ॥ 26 ॥</p>
<p class="Shlok-Number" id="toc_marker-71-27">ಶ್ಲೋಕ - 27</p>
<p class="Shlok">ತೌ ಜಾತಾಶ್ವಾಸೌ ರಾಜಪುತ್ರೌ ವಿದಿತ್ವಾ </p>
<p class="Shlok">ತಚ್ಛಾಭಿಜ್ಞಾನಂ ರಾಘವಾಯ ಪ್ರದಾಯ ।</p>
<p class="Shlok">ದೇವ್ಯಾ ಚಾಖ್ಯಾತಂ ಸರ್ವಮೇವಾನುಪೂರ್ವ್ಯಾದ್</p>
<p class="Shlok">ವಾಚಾ ಸಂಪೂರ್ಣಂ ವಾಯುಪುತ್ರಃ ಶಶಂಸ ॥</p>
<p class="Text">ವಾಯುಸುತನಾದ ಹನುಮಂತನು ಈ ವಿಧವಾಗಿ ತನ್ನ ಮಾತಿನ ಕುರಿತು ರಾಮ-ಲಕ್ಷ್ಮಣರಿಗೆ ವಿಶ್ವಾಸವುಂಟಾಗಿದೆ ಎಂದು ತಿಳಿದುಕೊಂಡನು. ಅಭಿಜ್ಞಾನ ರೂಪವಾದ ಚೂಡಾಮಣಿಯನ್ನು ಶ್ರೀರಾಮನಿಗೆ ಸಮರ್ಪಿಸಿದನು. ಸೀತಾದೇವಿಯ ಸಂದೇಶವನ್ನು ಸಕ್ರಮವಾಗಿ ಸಂಪೂರ್ಣವಾಗಿ ಶ್ರೀರಾಮನಿಗೆ ಅರುಹಿದನು. ॥ 27 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಪಂಚಷಷ್ಠಿತಮಃ ಸರ್ಗಃ ॥ 65 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಅರವತ್ತೈದನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-72">ಅರವತ್ತಾರನೆಯ ಸರ್ಗ </p>
<p class="Sub-Heading">ಚೂಡಾಮಣಿಯನ್ನು ನೋಡಿ, ಸೀತೆಯ ಮಾತನ್ನು ಕೇಳಿ, ಶ್ರೀರಾಮನು ವಿಲಪಿಸಿದುದು </p>
<p class="Shlok-Number" id="toc_marker-72-1">ಶ್ಲೋಕ - 1</p>
<p class="Shlok">ಏವಮುಕ್ತೋ ಹನುಮತಾ ರಾಮೋ ದಶರಥಾತ್ಮಜಃ ।</p>
<p class="Shlok">ತಂ ಮಣಿಂ ಹೃದಯೇ ಕೃತ್ವಾ ಪ್ರರುರೋದ ಸಲಕ್ಷ್ಮಣಃ ॥</p>
<p class="Text">ಹನುಮಂತನು ಈ ವಿಧವಾಗಿ ತಿಳಿಸಿದ ಬಳಿಕ ದಶರಥನ ಕುಮಾರನಾದ ಶ್ರೀರಾಮನು ಆ ಚೂಡಾಮಣಿಯನ್ನು ಎದೆಗಪ್ಪಿಕೊಂಡು ಲಕ್ಷ್ಮಣನೊಂದಿಗೆ ಅಳತೊಡಗಿದನು. ॥ 1 ॥</p>
<p class="Shlok-Number" id="toc_marker-72-2">ಶ್ಲೋಕ - 2</p>
<p class="Shlok">ತಂ ತು ದೃಷ್ಟ್ವಾ ಮಣಿಶ್ರೇಷ್ಠಂ ರಾಘವಃ ಶೋಕಕರ್ಶಿತಃ ।</p>
<p class="Shlok">ನೇತ್ರಾಭ್ಯಾಮಶ್ರುಪೂರ್ಣಾಭ್ಯಾಂ ಸುಗ್ರೀವಮಿದಮಬ್ರವೀತ್ ॥</p>
<p class="Text">ಶ್ರೀರಾಮನು ಉತ್ಕೃಷ್ಟವಾದ ಆ ಚೂಡಾಮಣಿಯನ್ನು ನೋಡಿ, ಶೋಕಾಕುಲನಾಗಿ, ಕಣ್ಣೀರ ತುಂಬಿಕೊಂಡು ಸುಗ್ರೀವನ ಬಳಿ ಇಂತೆಂದನು ॥ 2 ॥ </p>
<p class="Shlok-Number" id="toc_marker-72-3">ಶ್ಲೋಕ - 3</p>
<p class="Shlok">ಯಥೈವ ಧೇನುಃ ಸ್ರವತಿ ಸ್ನೇಹಾದ್ವತ್ಸಸ್ಯ ವತ್ಸಲಾ ।</p>
<p class="Shlok">ತಥಾ ಮಮಾಪಿ ಹೃದಯಂ ಮಣಿರತ್ನಸ್ಯ ದರ್ಶನಾತ್ ॥</p>
<p class="Text">ವಾತ್ಸಲ್ಯಮಯಿಯಾದ ಹಸುವು ಕರುವನ್ನು ಕಂಡೊಡನೆ ಹಾಲುಸ್ರವಿಸುವಂತೆ, ಉತ್ತಮೋತ್ತಮವಾದ ಈ ಚೂಡಾಮಣಿಯನ್ನು ನೋಡುತ್ತಲೇ ನನ್ನ ಹೃದಯವು ದ್ರವಿಸುತ್ತಿದೆ. ॥ 3 ॥ </p>
<p class="Shlok-Number" id="toc_marker-72-4">ಶ್ಲೋಕ - 4</p>
<p class="Shlok">ಮಣಿರತ್ನಮಿದಂ ದತ್ತಂ ವೈದೇಹ್ಯಾಃ ಶ್ವಶುರೇಣ ಮೇ ।</p>
<p class="Shlok">ವಧೂಕಾಲೇ ಯಥಾಬದ್ಧಮಧಿಕಂ ಮೂರ್ಧ್ನಿ ಶೋಭತೇ ॥</p>
<p class="Text">ಮಾವರಾದ ಜನಕ ಮಹಾರಾಜರು ಜಾನಕಿಯ ವಿವಾಹ ಸಮಯದಲ್ಲಿ ಅವಳ ತಾಯಿಯ ಮೂಲಕ ನಮ್ಮ ತಂದೆಯವರ ಸಮಕ್ಷಮದಲ್ಲಿ ಅವಳಿಗೆ ತೊಡಿಸಿದ್ದರು. ಅದನ್ನು ಅವಳು ಶಿರದಲ್ಲಿ ಧರಿಸಿದಾಗ ಆ ಮಣಿಯ ಶೋಭೆಯು ಇಮ್ಮಡಿಸಿತ್ತು. ॥ 4 ॥</p>
<p class="Shlok-Number" id="toc_marker-72-5">ಶ್ಲೋಕ - 5</p>
<p class="Shlok">ಅಯಂ ಹಿ ಜಲಸಂಭೂತೋ ಮಣಿಃ ಸಜ್ಜನಪೂಜಿತಃ ।</p>
<p class="Shlok">ಯಜ್ಞೇ ಪರಮತುಷ್ಟೇನ ದತ್ತಃ ಶಕ್ರೇಣ ಧೀಮತಾ ॥</p>
<p class="Text">ಸಮುದ್ರದಲ್ಲಿ ಹುಟ್ಟಿರುವ ಈ ಚೂಡಾಮಣಿಯನ್ನು ದೇವತೆಗಳು ಪೂಜಿಸುತ್ತಿದ್ದರು. ಜನಕನು ಮಾಡಿದ ಯಜ್ಞಕ್ಕಾಗಿ, ಧೀಶಾಲಿಯಾದ ದೇವೇಂದ್ರನು ಮೆಚ್ಚಿ ಅದನ್ನು ಬಹುಮಾನವಾಗಿ ಕೊಟ್ಟಿದ್ದನು. ॥ 5 ॥ </p>
<p class="Shlok-Number" id="toc_marker-72-6">ಶ್ಲೋಕ - 6</p>
<p class="Shlok">ಇಮಂ ದೃಷ್ಟ್ವಾ ಮಣಿಶ್ರೇಷ್ಠಂ ಯಥಾ ತಾತಸ್ಯ ದರ್ಶನಮ್ ।</p>
<p class="Shlok">ಅದ್ಯಾಸ್ಮ್ಯವಗತಃ ಸೌಮ್ಯ ವೈದೇಹಸ್ಯ ತಥಾ ವಿಭೋಃ ॥</p>
<p class="Text">ಎಲೈ ಸೌಮ್ಯನೇ! ವಿಶಿಷ್ಟವಾದ ಈ ಚೂಡಾಮಣಿಯನ್ನು ನೋಡಿದಾಗ ಇಂದು ನನಗೆ ತಂದೆಯಾದ ದಶರಥನ, ಮಾವನಾದ ಜನಕನ ದರ್ಶನವಾದಂತಾಯಿತು. ॥ 6 ॥ </p>
<p class="Shlok-Number" id="toc_marker-72-7">ಶ್ಲೋಕ - 7</p>
<p class="Shlok">ಅಯಂ ಹಿ ಶೋಭತೇ ತಸ್ಯಾಃ ಪ್ರಿಯಾಯಾ ಮೂರ್ಧ್ನಿ ಮೇ ಮಣಿಃ ।</p>
<p class="Shlok">ಅಸ್ಯಾದ್ಯ ದರ್ಶನೇನಾಹಂ ಪ್ರಾಪ್ತಾಂ ತಾಮಿವ ಚಿಂತಯೇ ॥</p>
<p class="Text">ಈ ಚೂಡಾಮಣಿಯು ನನ್ನ ಪ್ರೇಯಸಿಯಾದ ಸೀತಾದೇವಿಯ ತಲೆಯಲ್ಲಿ ಅತ್ಯಂತ ಶೋಭಾಯಮಾನವಾಗಿ ಕಾಣುತ್ತಿದ್ದಿತು. ಇಂದು ಇದನ್ನು ನೋಡಿ ಅವಳನ್ನೇ ಹೊಂದಿದಂತೆ ಭಾವಿಸುತ್ತೇನೆ. ॥ 7 ॥</p>
<p class="Shlok-Number" id="toc_marker-72-8">ಶ್ಲೋಕ - 8</p>
<p class="Shlok">ಕಿಮಾಹ ಸೀತಾ ವೈದೇಹೀ ಬ್ರೂಹಿ ಸೌಮ್ಯ ಪುನಃ ಪುನಃ ।</p>
<p class="Shlok">ಪಿಪಾಸುಮಿವ ತೋಯೇನ ಸಿಂಚಂತೀ ವಾಕ್ಯವಾರಿಣಾ ॥</p>
<p class="Text">ಎಲೈ ಮಾರುತಿಯೇ! ಸೀತಾದೇವಿಯು ಹೇಳಿದ ಮಾತುಗಳನ್ನು ಪುನಃ - ಪುನಃ ತಿಳಿಸು. ಬಾಯಾರಿದವನು ನೀರಿನಿಂದ ತೃಪ್ತಿ ಹೊಂದುವಂತೆ, ಆ ಮಧುರ ವಚನಗಳಿಂದ ನನಗೆ ಸಮಾಧಾನವಾಗುತ್ತದೆ. ॥ 8 ॥ </p>
<p class="Shlok-Number" id="toc_marker-72-9">ಶ್ಲೋಕ - 9</p>
<p class="Shlok">ಇತಸ್ತು ಕಿಂ ದುಃಖತರಂ ಯದಿಮಂ ವಾರಿಸಂಭವಮ್ ।</p>
<p class="Shlok">ಮಣಿಂ ಪಶ್ಯಾಮಿ ಸೌಮಿತ್ರೇ ವೈದೇಹೀಮಾಗತಂ ವಿನಾ ॥</p>
<p class="Text">ಲಕ್ಷ್ಮಣಾ! ವೈದೇಹಿಯಿಲ್ಲದೆ, ಸಮುದ್ರದಲ್ಲಿ ಹುಟ್ಟಿದ ಈ ಚೂಡಾಮಣಿಯನ್ನು ಮಾತ್ರವೇ ನಾನು ನೊಡುತ್ತಿರುವೆನಲ್ಲ! ಇದಕ್ಕಿಂತ ದುಃಖಕರವಾದುದು ಮತ್ತೇನಿದೆ? ॥ 9 ॥ </p>
<p class="Shlok-Number" id="toc_marker-72-10">ಶ್ಲೋಕ - 10</p>
<p class="Shlok">ಚಿರಂ ಜೀವತಿ ವೈದೇಹೀ ಯದಿ ಮಾಸಂ ಧರಿಷ್ಯತಿ ।</p>
<p class="Shlok">ನ ಜೀವೇಯಂ ಕ್ಷಣಮಪಿ ವಿನಾ ತಾಮಸಿತೇಕ್ಷಣಾಮ್ ॥</p>
<p class="Text">ಎಲೈ ಸೌಮ್ಯನಾದ ಲಕ್ಷ್ಮಣಾ! ಸೀತಾದೇವಿಯು ನಿನ್ನ ವಿರಹದಲ್ಲಿ ಒಂದು ತಿಂಗಳು ಕಾಲಮಾತ್ರ ಬದುಕಿರುವೆನು ಎಂದು ಹೇಳಿದುದು ಇದು ತುಂಬಾ ದೀರ್ಘವಾದ ಸಮಯವೇ ಸರಿ! ಆದರೆ ಮನೋಹರವಾದ ಕಣ್ಣುಗಳುಳ್ಳ ಜಾನಕಿಯು ಇಲ್ಲದೆ ನಾನು ಕ್ಷಣಕಾಲವಾದರೂ ಜೀವಿಸಿರಲಾರೆನು. ॥ 10 ॥</p>
<p class="Shlok-Number" id="toc_marker-72-11">ಶ್ಲೋಕ - 11</p>
<p class="Shlok">ನಯ ಮಾಮಪಿ ತಂ ದೇಶಂ ಯತ್ರ ದೃಷ್ಟಾ ಮಮ ಪ್ರಿಯಾ ।</p>
<p class="Shlok">ನ ತಿಷ್ಠೇಯಂ ಕ್ಷಣಮಪಿ ಪ್ರವೃತ್ತಿಮುಪಲಭ್ಯ ಚ ॥</p>
<p class="Text">ಸೀತೆಯ ವೃತ್ತಾಂತ ತಿಳಿದ ಮೇಲೆ ಕ್ಷಣಮಾತ್ರವಾದರೂ ನಾನಿಲ್ಲಿರಲಾರೆನು. ಹನುಮಂತಾ! ಅವಳನ್ನು ನೀನು ಕಂಡಲ್ಲಿಗೆ ನನ್ನನ್ನು ಕರಕೊಂಡು ಹೋಗು. ॥ 11 ॥</p>
<p class="Shlok-Number" id="toc_marker-72-12">ಶ್ಲೋಕ - 12</p>
<p class="Shlok">ಕಥಂ ಸಾ ಮಮ ಸುಶ್ರೋಣೀ ಭೀರುಭೀರುಃ ಸತೀ ಸದಾ ।</p>
<p class="Shlok">ಭಯಾವಹಾನಾಂ ಘೋರಾಣಾಂ ಮಧ್ಯೇ ತಿಷ್ಠತಿ ರಕ್ಷಸಾಮ್ ॥</p>
<p class="Text">ಶುಭಾಂಗಿಯೂ, ಭೀರುಸ್ವಭಾವದವಳೂ, ಸಾಧ್ವಿಯೂ ಆದ ಸೀತೆಯು ಭಯಂಕರ ಸ್ವರೂಪರಾದ ಆ ಘೋರರಕ್ಕಸಿಯರ ಮಧ್ಯದಲ್ಲಿ ಹೇಗೆ ತಾನೇ ಜೀವಿಸಿದ್ದಾಳೆ? ॥ 12 ॥</p>
<p class="Shlok-Number" id="toc_marker-72-13">ಶ್ಲೋಕ - 13</p>
<p class="Shlok">ಶಾರದಸ್ತಿಮಿರೋನ್ಮುಕ್ತೋ ನೂನಂ ಚಂದ್ರ ಇವಾಂಬುದೈಃ ।</p>
<p class="Shlok">ಆವೃತಂ ವದನಂ ತಸ್ಯಾ ನ ವಿರಾಜತಿ ರಾಕ್ಷಸೈಃ ॥</p>
<p class="Text">ಕತ್ತಲೆಯಿಂದ ಕೂಡಿದ ಮೋಡಗಳಿಂದ ಆವೃತನಾದ ಶರತ್ಕಾಲದ ಚಂದ್ರನಂತೆ, ರಾಕ್ಷಸರಿಂದ ಆವೃತಳಾಗಿರುವ ಸೀತಾದೇವಿಯ ಮುಖವು ಪ್ರಕಾಶಿಸಲಾರದು. ಇದು ನಿಶ್ಚಯವು.॥ 13 ॥</p>
<p class="Shlok-Number" id="toc_marker-72-14">ಶ್ಲೋಕ - 14</p>
<p class="Shlok">ಕಿಮಾಹ ಸೀತಾ ಹನುಮಂಸ್ತತ್ತ್ವತಃ ಕಥಯಾದ್ಯ ಮೇ ।</p>
<p class="Shlok">ಏತೇನ ಖಲು ಜೀವಿಷ್ಯೇ ಭೇಷಜೇನಾತುರೋ ಯಥಾ ॥</p>
<p class="Text">ಮಾರುತಿಯೇ! ಸೀತೆಯು ಏನು ಹೇಳಿದಳೆಂಬುದನ್ನು ಪುನಃ ಹೇಳು. ರೋಗಿಯಾದವನು ಔಷಧಿಯಿಂದ ಜೀವಿಸಿರುವಂತೆ, ನಾನು ಅವಳ ಮಾತುಗಳನ್ನು ಕೇಳಿಕೊಂಡು ಜೀವಿಸಿರುತ್ತೇನೆ. ॥ 14 ॥ </p>
<p class="Shlok-Number" id="toc_marker-72-15">ಶ್ಲೋಕ - 15</p>
<p class="Shlok">ಮಧುರಾ ಮಧುರಾಲಾಪಾ ಕಿಮಾಹ ಮಮ ಭಾಮಿನೀ ।</p>
<p class="Shlok">ಮದ್ವಿಹೀನಾ ವರಾರೋಹಾ ಹನುಮನ್ ಕಥಯಸ್ವ ಮೇ ।</p>
<p class="Shlok">ದುಃಖಾದ್ದುಃಖತರಂ ಪ್ರಾಪ್ಯ ಕಥಂ ಜೀವತಿ ಜಾನಕೀ ॥</p>
<p class="Text">ಎಲೈ ಹನುಮಂತಾ! ನನ್ನಿಂದ ಅಗಲಿರುವ ಸುಂದರ ಶರೀರವುಳ್ಳ, ಮಧುರ ಸ್ವಭಾವದವಳೂ, ಮಧುರವಾಗಿ ಮಾತಾಡುವವಳೂ ಆದ ನನ್ನ ಪ್ರಿಯೆಯು ಏನು ಹೇಳಿದಳು? ಅವೆಲ್ಲವನ್ನು ಅವಳ ಮಾತಿನಲ್ಲೇ ಹೇಳು. ಅತ್ಯಂತ ದುಃಖಕ್ಕೀಡಾಗಿರುವವಳು ಹೇಗೆ ಜೀವಿಸಿರುವಳೋ ಕಾಣೆ! ॥15॥</p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಷಟ್ಷಷ್ಠಿತಮಃ ಸರ್ಗಃ ॥ 66 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಅರವತ್ತಾರನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-73">ಅರವತ್ತೇಳನೆಯ ಸರ್ಗ </p>
<p class="Sub-Heading">ಪುನಃ ಹನುಮಂತನು ಸೀತೆಯ ಸಂದೇಶವನ್ನು ಶ್ರೀರಾಮನಿಗೆ ಹೇಳಿದುದು</p>
<p class="Shlok-Number" id="toc_marker-73-1">ಶ್ಲೋಕ - 1</p>
<p class="Shlok">ಏವಮುಕ್ತಸ್ತು ಹನುಮಾನ್ ರಾಘವೇಣ ಮಹಾತ್ಮನಾ ।<span class="char-style-override-10"></span></p>
<p class="Shlok">ಸೀತಾಯಾ ಭಾಷಿತಂ ಸರ್ವಂ ನ್ಯವೇದಯತ ರಾಘವೇ ॥</p>
<p class="Text">ಮಹಾನುಭಾವನಾದ ಶ್ರೀರಾಮನು ಹೀಗೆ ಹೇಳಲು, ಹನುಮಂತನು ಸೀತಾದೇವಿಯು ಹೇಳಿದ ಮಾತುಗಳೆಲ್ಲವನ್ನು ಅವಳ ಮಾತಿನಲ್ಲೇ ಹೇಳತೊಡಗಿದನು ॥ 1 ॥ </p>
<p class="Shlok-Number" id="toc_marker-73-2">ಶ್ಲೋಕ - 2</p>
<p class="Shlok">ಇದಮುಕ್ತವತೀ ದೇವೀ ಜಾನಕೀ ಪುರುರ್ಷಭ ।</p>
<p class="Shlok">ಪೂರ್ವವೃತ್ತಮಭಿಜ್ಞಾನಂ ಚಿತ್ರಕೂಟೇ ಯಥಾತಥಮ್ ॥</p>
<p class="Text">ಓ ಪುರುಷಶ್ರೇಷ್ಠಾ! ಹಿಂದೆ ನೀನು ಚಿತ್ರಕೂಟದಲ್ಲಿದ್ದಾಗ ಜರುಗಿದ ವೃತ್ತಾಂತವನ್ನು ನಿನ್ನ ನೆನಪಿಗಾಗಿ ಹೇಗೆ ನಡೆಯಿತೋ ಹಾಗೇ ಹೇಳಿರುವಳು. ॥ 2 ॥ </p>
<p class="Shlok-Number" id="toc_marker-73-3">ಶ್ಲೋಕ - 3</p>
<p class="Shlok">ಸುಖಸುಪ್ತಾ ತ್ವಯಾ ಸಾರ್ಧಂ ಜಾನಕೀ ಪೂರ್ವಮುತ್ಥಿತಾ ।</p>
<p class="Shlok">ವಾಯಸಃ ಸಹಸೋತ್ಪತ್ಯ ವಿರರಾದ ಸ್ತನಾಂತರೇ ॥</p>
<p class="Text">ಒಮ್ಮೆ ನಿನ್ನೊಡನೆ ಸುಖವಾಗಿ ಮಲಗಿದ್ದ ಜಾನಕಿಯು, ನೀನು ಏಳುವ ಮೊದಲೇ ಎದ್ದುಬಿಟ್ಟಿದ್ದಳು. ಆಗ ಒಂದು ಕಾಗೆಯು ಅನಿರೀಕ್ಷಿತವಾಗಿ ಹಾರಿ ಬಂದು ಸೀತಾದೇವಿಯ ವಕ್ಷಸ್ಥಳವನ್ನು ಗಾಯಗೊಳಿಸಿತು, ॥ 3 ॥</p>
<p class="Shlok-Number" id="toc_marker-73-4">ಶ್ಲೋಕ - 4</p>
<p class="Shlok">ಪರ್ಯಾಯೇಣ ಚ ಸುಪ್ತಸ್ತ್ವಂ ದೇವ್ಯಂಕೇ ಭರತಾಗ್ರಜ ।</p>
<p class="Shlok">ಪುನಶ್ಚ ಕಿಲ ಪಕ್ಷೀ ಸ ದೇವ್ಯಾ ಜನಯತಿ ವ್ಯಥಾಮ್ ॥</p>
<p class="Text">ಭರತಾಗ್ರಜನೇ! ಪರ್ಯಾಯವಾಗಿ ಮಲಗುವ ಈ ಕ್ರಮವನ್ನು ಅನುಸರಿಸಿ ನೀನು ಅವಳ ತೊಡೆಯ ಮೇಲೆ ತಲೆಯಿಟ್ಟು ಮಲಗಿದೆಯಂತೆ. ಆ ಕಾಗೆಯು ಪುನಃ ಬಂದು ಸೀತೆಗೆ ತೊಂದರೆ ಕೊಡತೊಡಗಿತು. ॥ 4 ॥</p>
<p class="Shlok-Number" id="toc_marker-73-5">ಶ್ಲೋಕ - 5</p>
<p class="Shlok">ಪುನಃ ಪುನರುಪಾಗಮ್ಯ ವಿರರಾದ ಭೃಶಂ ಕಿಲ ।</p>
<p class="Shlok">ತತಸ್ತ್ವಂ ಬೋಧಿತಸ್ತಸ್ಯಾಃ ಶೋಣಿತೇನ ಸಮುಕ್ಷಿತಃ ॥</p>
<p class="Text">ಆ ಕಾಗೆಯು ಬಾರಿ-ಬಾರಿಗೆ ಸಮೀಪಕ್ಕೆ ಬಂದು ಅವಳನ್ನು ಹೆಚ್ಚಾಗಿ ಗಾಯಗೊಳಿಸಿತು. ಆಗ ಗಾಯದಿಂದ ಹರಿಯುತ್ತಿದ್ದ ರಕ್ತದ ಸ್ಪರ್ಶದಿಂದ ನೀನು ಎಚ್ಚರಗೊಂಡೆ. ॥ 5 ॥</p>
<p class="Shlok-Number" id="toc_marker-73-6">ಶ್ಲೋಕ - 6</p>
<p class="Shlok">ವಾಯಸೇನ ಚ ತೇನೈವಂ ಸತತಂ ಬಾಧ್ಯಮಾನಯಾ ।</p>
<p class="Shlok">ಬೋಧಿತಃ ಕಿಲ ದೇವ್ಯಾ ತ್ವಂ ಸುಖಸುಪ್ತಃ ಪರಂತಪ ॥</p>
<p class="Text">ಶತ್ರುಸಂಹಾರಕನಾದ ಎಲೈ ರಾಮಾ! ಆ ಕಾಗೆಯಿಂದ ಪದೇ-ಪದೇ ಬಾಧೆಪಡುತ್ತಿದ್ದ ಸೀತಾದೇವಿಯು, ಸುಖವಾಗಿ ಮಲಗಿದ್ದ ನಿನ್ನನ್ನು ಎಚ್ಚರಿಸಿದಳು. ॥ 6 ॥ </p>
<p class="Shlok-Number" id="toc_marker-73-7">ಶ್ಲೋಕ - 7</p>
<p class="Shlok">ತಾಂ ತು ದೃಷ್ಟ್ವಾ ಮಹಾಬಾಹೋ ದಾರಿತಾಂ ಚ ಸ್ತನಾಂತರೇ ।</p>
<p class="Shlok">ಆಶೀವಿಷ ಇವ ಕ್ರುದ್ಧೋ ನಿಃಶ್ವಸನ್ನಭ್ಯಭಾಷಥಾಃ ॥</p>
<p class="Text">ಎಲೈ ಮಹಾಬಾಹುವೇ! ವಕ್ಷಸ್ಥಳದಲ್ಲಿ ಗಾಯಗೊಂಡ ಸೀತೆಯನ್ನು ನೋಡಿದ ನೀನು, ರೊಚ್ಚಿಗೆದ್ದ ವಿಷಸರ್ಪದಂತೆ ಬುಸುಗುಟ್ಟುತ್ತಾ ನೀನು ಹೀಗೆ ಹೇಳಿದೆಯಂತೆ. ॥ 7 ॥</p>
<p class="Shlok-Number" id="toc_marker-73-8">ಶ್ಲೋಕ - 8</p>
<p class="Shlok">ನಖಾಗ್ರೈಃ ಕೇನ ತೇ ಭೀರು ದಾರಿತಂ ತು ಸ್ತನಾಂತರಮ್ ।</p>
<p class="Shlok">ಕಃ ಕ್ರೀಡತಿ ಸರೋಷೇಣ ಪಂಚವಕ್ತ್ರೇಣ ಭೋಗಿನಾ ॥</p>
<p class="Text">ಎಲೈ ಭಯಸ್ವಭಾವದವಳೇ! ನಿನ್ನ ವಕ್ಷಸ್ಥಳದಲ್ಲಿ ಉಗುರುಗಳಿಂದ ಗಾಯಮಾಡಿದವರು ಯಾರು? ಕೋಪಗೊಂಡ ಐದು ಹೆಡೆಯ ಸರ್ಪದೊಡನೆ ಆಟವಾಡುವವರಾರು? ॥ 8 ॥ </p>
<p class="Shlok-Number" id="toc_marker-73-9">ಶ್ಲೋಕ - 9</p>
<p class="Shlok">ನಿರೀಕ್ಷಮಾಣಃ ಸಹಸಾ ವಾಯಸಂ ಸಮವೈಕ್ಷಥಾಃ ।</p>
<p class="Shlok">ನಖೈಃ ಸರುಧಿರೈಸ್ತೀಕ್ಷ್ಣೈಸ್ತಾಮೇವಾಭಿಮುಖಂ ಸ್ಥಿತಮ್ ॥</p>
<p class="Text">ಹೀಗೆ ಹೇಳಿ ಸುತ್ತಲೂ ದೃಷ್ಟಿಹರಿಸಿದಾಗ ರಕ್ತಸಿಕ್ತವಾದ ನಖಗಳಿಂದ ಒಡಗೊಂಡ ಒಂದು ಕಾಗೆಯು ಇದಿರಲ್ಲೇ ಕುಳಿತಿರುವುದನ್ನು ಕಂಡೆಯಂತೆ. ॥ 9 ॥</p>
<p class="Shlok-Number" id="toc_marker-73-10">ಶ್ಲೋಕ - 10</p>
<p class="Shlok">ಸುತಃ ಕಿಲ ಸ ಶಕ್ರಸ್ಯ ವಾಯಸಃ ಪತತಾಂ ವರಃ ।</p>
<p class="Shlok">ಧರಾಂತರಚರಃ ಶೀಘ್ರಂ ಪವನಸ್ಯ ಗತೌ ಸಮಃ ॥</p>
<p class="Text">ಪಕ್ಷಿಗಳಲ್ಲಿ ಶ್ರೇಷ್ಠವಾದ, ವಾಯುವೇಗದಿಂದ ಸಂಚರಿಸುವ ಆ ಕಾಗೆಯು ಇಂದ್ರಕುಮಾರನಾದ ಜಯಂತನು. ನೀನು ನೋಡುತ್ತಿರುವಂತೆ ಅದು ಬೇರೆ ಪ್ರದೇಶಕ್ಕೆ ಹಾರಿಹೋಯಿತು. ॥ 10 ॥ </p>
<p class="Shlok-Number" id="toc_marker-73-11">ಶ್ಲೋಕ - 11</p>
<p class="Shlok">ತತಸ್ತಸ್ಮಿನ್ ಮಹಾಬಾಹೋ ಕೋಪಸಂವರ್ತಿತೇಕ್ಷಣಃ ।</p>
<p class="Shlok">ವಾಯಸೇ ತ್ವಂ ಕೃಥಾಃ ಕ್ರೂರಾಂ ಮತಿಂ ಮತಿಮತಾಂ ವರ ॥</p>
<p class="Text">ಎಲೈ ಮಹಾಬಾಹುವೇ! ಪ್ರಜ್ಞಾವಂತರಲ್ಲಿ ಶ್ರೇಷ್ಠನಾದವನೇ! ಕೋಪದಿಂದ ಆ ವಾಯಸವನ್ನು ದುರುಗಟ್ಟಿ ನೋಡುತ್ತಾ ನೀನು, ಸೀತಾದೇವಿಗೆ ಅಪಕಾರವನ್ನು ಎಸಗಿದವನನ್ನು ಕ್ರೂರವಾಗಿ ಶಿಕ್ಷಿಸಲು ಮನಮಾಡಿದೆ. ॥ 11 ॥</p>
<p class="Shlok-Number" id="toc_marker-73-12">ಶ್ಲೋಕ - 12</p>
<p class="Shlok">ಸ ದರ್ಭಂ ಸಂಸ್ತರಾದ್ಗೃಹ್ಯ ಬ್ರಹ್ಮಾಸ್ತ್ರೇಣ ಹ್ಯಯೋಜಯಃ ।</p>
<p class="Shlok">ಸ ದೀಪ್ತ ಇವ ಕಾಲಾಗ್ನಿರ್ಜಜ್ವಾಲಾಭಿಮುಖಃ ಖಗಮ್ ॥</p>
<p class="Text">ಆಗ ಆಸನದಿಂದ ಒಂದು ದರ್ಭೆಯನ್ನು ಕಿತ್ತುಕೊಂಡು ಅದನ್ನು ಬ್ರಹ್ಮಾಸ್ತ್ರವಾಗಿ ಮಂತ್ರಿಸಿ ಪ್ರಯೋಗಿಸಿದೆ. ಆ ದರ್ಭಾಸವು ದೇದೀಪ್ಯಮಾನವಾಗಿ ಕಾಲಾಗ್ನಿಯಂತೆ ಉರಿಯುತ್ತಾ, ಕಾಗೆಯು ಹೋದದಿಕ್ಕಿನತ್ತ ಮುಖಮಾಡಿತು. ॥ 12 ॥</p>
<p class="Shlok-Number" id="toc_marker-73-13">ಶ್ಲೋಕ - 13</p>
<p class="Shlok">ಕ್ಷಿಪ್ತವಾಂಸ್ತ್ವಂ ಪ್ರದೀಪ್ತಂ ಹಿ ದರ್ಭಂ ತಂ ವಾಯಸಂ ಪ್ರತಿ ।</p>
<p class="Shlok">ತತಸ್ತು ವಾಯಸಂ ದೀಪ್ತಃ ಸ ದರ್ಭೋಽನುಜಗಾಮ ಹ ॥</p>
<p class="Text">ಪ್ರಜ್ವಲಿಸುತ್ತಿರುವ ದರ್ಭೆಯನ್ನು (ಬ್ರಹ್ಮಾಸ್ತ್ರವನ್ನು) ನೀನು ಕಾಗೆಯ ಮೇಲೆ ಪ್ರಯೋಗಿಸಿದಾಗ ಆ ಅಸ್ತ್ರವು ಬೆಂಕಿಯನ್ನು ಉಗುಳುತ್ತಾ ಕಾಗೆಯನ್ನು ಹಿಂಬಾಲಿಸಿತು. ॥ 13 ॥</p>
<p class="Shlok-Number" id="toc_marker-73-14">ಶ್ಲೋಕ - 14</p>
<p class="Shlok">ಸ ಪಿತ್ರಾ ಚ ಪರಿತ್ಯಕ್ತಃ ಸುರೈಶ್ಚ ಸಮಹರ್ಷಿಭಿಃ ।</p>
<p class="Shlok">ತ್ರಿನ್ ಲೋಕಾನ್ ಸಂಪರಿಕ್ರಮ್ಯ ತ್ರಾತಾರಂ ನಾಧಿಗಚ್ಛತಿ ॥</p>
<p class="Text">ಆ ಇಷಿಕಾಸ್ತ್ರವು ಅಟ್ಟಿಸಿಕೊಂಡು ಬರುವಾಗ ವಾಯಸಕ್ಕೆ ತಂದೆಯಾದ ಇಂದ್ರನೂ, ದೇವತೆಗಳೂ, ಮಹರ್ಷಿಗಳೂ ಅವನಿಗೆ ಆಶ್ರಯಕೊಡದೇ ಹೊರದಬ್ಬಿದರು. ಮೂರು ಲೋಕಗಳಲ್ಲಿ ತಿರುಗಿದರೂ, ಅದಕ್ಕೆ ರಕ್ಷಿಸುವವರು ಯಾರೂ ದೊರೆಯಲಿಲ್ಲ. ॥ 14 ॥ </p>
<p class="Shlok-Number" id="toc_marker-73-15">ಶ್ಲೋಕ - 15</p>
<p class="Shlok">ಪುನರೇವಾಗತಃ ತ್ರಸ್ತಃ ತ್ವತ್ಸ ಕಾಶಮರಿಂದಮ ।</p>
<p class="Shlok">ಸ ತಂ ನಿಪತಿತಂ ಭೂಮೌ ಶರಣ್ಯಃ ಶರಣಾಗತಮ್ ॥</p>
<p class="Shlok-Number" id="toc_marker-73-16">ಶ್ಲೋಕ - 16</p>
<p class="Shlok">ವಧಾರ್ಹಮಪಿ ಕಾಕುತ್ಸ್ಥ ಕೃಪಯಾ ಪರ್ಯಪಾಲಯಃ ॥</p>
<p class="Text">ಎಲೈ ಶತ್ರುಸಂಹಾರಕಾ! ಆ ಕಾಗೆಯು ಪ್ರಾಣಭಯದಿಂದ ಕೊನೆಗೆ ನೀನಿದ್ದಲ್ಲಿಗೆ ಬಂದಿತು. ಅನನ್ಯ ಶರಣ್ಯನಾದ ನಿನಗೆ ಶರಣಾಗಿ ಭೂಮಿಯ ಮೇಲೆ ಬಿದ್ದು ಮೊರೆಯಿಟ್ಟಿತು. ಕಾಕುಸ್ಥನಾದ ಎಲೈ ರಘುರಾಮಾ! ಆ ಕಾಗೆಯು ವಧೆಗೆ ಯೋಗ್ಯವಾಗಿದ್ದರೂ ಕನಿಕರದಿಂದ ನೀನು ಅದನ್ನು ರಕ್ಷಿಸಿದೆ. ॥ 15-16 ॥</p>
<p class="Shlok-Number" id="toc_marker-73-17">ಶ್ಲೋಕ - 17</p>
<p class="Shlok">ಮೋಘಮಸ್ತ್ರಂ ನ ಶಕ್ಯಂ ತು ಕರ್ತುಮಿತ್ಯೇವ ರಾಘವ ।</p>
<p class="Shlok">ಭವಾಂಸ್ತಸ್ಯಾಕ್ಷಿ ಕಾಕಸ್ಯ ಹಿನಸ್ತಿ ಸ್ಮ ಸ ದಕ್ಷಿಣಮ್ ॥</p>
<p class="Text">ಬಿಟ್ಟ ಅಸ್ತ್ರವು ನಿಷ್ಫಲವಾಗದೆಂದು ನೀನು ಕಾಗೆಗೆ ಹೇಳಿ ಅದರ ಬಲಗಣ್ಣನ್ನು ಆ ಬ್ರಹ್ಮಾಸ್ತ್ರಕ್ಕೆ ಗುರಿಯಾಗಿಸಿ, ಒಂದು ಕಣ್ಣನ್ನು ವಿನಾಶಗೊಳಿಸಿದೆ. ॥ 17 ॥</p>
<p class="Shlok-Number" id="toc_marker-73-18">ಶ್ಲೋಕ - 18</p>
<p class="Shlok">ರಾಮ ತ್ವಾಂ ಸ ನಮಸ್ಕೃತ್ಯ ರಾಜ್ಞೇ ದಶರಥಾಯ ಚ ।</p>
<p class="Shlok">ವಿಸೃಷ್ಟಸ್ತು ತದಾ ಕಾಕಃ ಪ್ರತಿಪೇದೇ ಸ್ವಮಾಲಯಮ್ ॥</p>
<p class="Text">ಎಲೈ ರಾಮನೇ! ಆ ವಾಯಸವು ನಿನಗೂ, ದಶರಥ ಮಹಾರಾಜನಿಗೂ ನಮಸ್ಕರಿಸಿ ನಿನ್ನ ಅನುಮತಿಯನ್ನು ಪಡೆದು ತನ್ನ ವಾಸಸ್ಥಳಕ್ಕೆ ಹೊರಟುಹೋಯಿತು. ॥ 18 ॥ </p>
<p class="Shlok-Number" id="toc_marker-73-19">ಶ್ಲೋಕ - 19</p>
<p class="Shlok">ಏವಮಸ್ತ್ರವಿದಾಂ ಶ್ರೇಷ್ಠಃ ಸತ್ತ್ವವಾನ್ ಶೀಲವಾನಪಿ ।</p>
<p class="Shlok">ಕಿಮರ್ಥಮಸ್ತ್ರಂ ರಕ್ಷಃಸು ನ ಯೋಜಯತಿ ರಾಘವಃ ॥</p>
<p class="Text">ರಾಘವಾ! ಸೀತಾದೇವಿಯು ನೆನಪಿಗಾಗಿ ಈ ಕಥೆಯನ್ನು ಹೇಳಿ, ನನ್ನನ್ನು ಇಂತು ಪ್ರಶ್ನಿಸಿದಳು ಅಸ್ತ್ರವಿದ್ಯೆಯಲ್ಲಿ ಕೋವಿದನೂ, ಶ್ರೇಷ್ಠನೂ, ಬಲಶಾಲಿಯೂ, ಉತ್ತಮಶೀಲ ಸಂಪನ್ನನೂ ಆದ ಶ್ರೀರಾಮನು ರಾಕ್ಷಸರ ಮೇಲೆ ಅಸ್ತ್ರಗಳನ್ನು ಏಕೆ ಪ್ರಯೋಗಿಸುವುದಿಲ್ಲ? ॥ 19 ॥</p>
<p class="Shlok-Number" id="toc_marker-73-20">ಶ್ಲೋಕ - 20</p>
<p class="Shlok">ನ ನಾಗಾ ನಾಪಿ ಗಂಧರ್ವಾ ನಾಸುರಾ ನ ಮರುದ್ಗಣಾಃ ।</p>
<p class="Shlok">ನ ಚ ಸರ್ವೇ ರಣೇ ಶಕ್ತಾ ರಾಮಂ ಪ್ರತಿ ಸಮಾಸಿತುಮ್ ॥</p>
<p class="Text">ನಾಗಗಳಾಗಲೀ, ಗಂಧರ್ವರಾಗಲೀ, ಅಸುರರಾಗಲೀ, ದೇವತೆಗಳಾಗಲೀ, ಇವರೆಲ್ಲರೂ ಸೇರಿದರೂ ರಣರಂಗದಲ್ಲಿ ಶ್ರೀರಾಮನನ್ನು ಎದುರಿಸಲು ಸಮರ್ಥರಲ್ಲ. ॥ 20 ॥</p>
<p class="Shlok-Number" id="toc_marker-73-21">ಶ್ಲೋಕ - 21</p>
<p class="Shlok">ತಸ್ಯ ವೀರ್ಯವತಃ ಕಶ್ಚಿದ್ಯದ್ಯಸ್ತಿ ಮಯಿ ಸಂಭ್ರಮಃ ।</p>
<p class="Shlok">ಕ್ಷಿಪ್ರಂ ಸುನಿಶಿತೈರ್ಬಾಣೈರ್ಹನ್ಯ ತಾಂ ಯುಧಿ ರಾವಣಃ ॥</p>
<p class="Text">ಮಹಾಪರಾಕ್ರಮಶಾಲಿಯಾದ ಶ್ರೀರಾಮನಿಗೆ ನನ್ನ ವಿಷಯದಲ್ಲಿ ಕೊಂಚವಾದರೂ ಕನಿಕರವಿರುವುದಾದರೆ, ನಿಶಿತವಾದ ಬಾಣಗಳಿಂದ ಈಗಲೇ ರಾವಣನನ್ನು ಸಂಹರಿಸಲೀ. ॥ 21 ॥ </p>
<p class="Shlok-Number" id="toc_marker-73-22">ಶ್ಲೋಕ - 22</p>
<p class="Shlok">ಭ್ರಾತುರಾದೇಶಮಾಜ್ಞಾಯ ಲಕ್ಷ್ಮಣೋ ವಾ ಪರಂತಪಃ ।</p>
<p class="Shlok">ಸ ಕಿಮರ್ಥಂ ನರವರೋ ನ ಮಾಂ ರಕ್ಷತಿ ರಾಘವಃ ॥</p>
<p class="Text">ಶತ್ರುಭಯಂಕರನೂ, ನರೋತ್ತಮನೂ, ರಘುವಂಶಜನೂ ಆದ ಲಕ್ಷ್ಮಣನಾದರೂ ಅಣ್ಣನ ಆಜ್ಞೆಯನ್ನು ಪಡೆದು ನನ್ನನ್ನು ರಕ್ಷಿಸಲು ಏಕೆ ಬರುತ್ತಿಲ್ಲ? ॥ 22 ॥</p>
<p class="Shlok-Number" id="toc_marker-73-23">ಶ್ಲೋಕ - 23</p>
<p class="Shlok">ಶಕ್ತೌ ತೌ ಪುರುಷವ್ಯಾಘ್ರೌ ವಾಯ್ವಗ್ನಿಸಮತೇಜಸೌ ।</p>
<p class="Shlok">ಸುರಾಣಾಮಪಿ ದುರ್ಧರ್ಷೌ ಕಿಮರ್ಥಂ ಮಾಮುಪೇಕ್ಷತಃ ॥</p>
<p class="Text">ಪುರುಷಶ್ರೇಷ್ಠರೂ, ಶಕ್ತಿವಂತರೂ, ವಾಯು-ಅಗ್ನಿಗಳ ತೇಜಸ್ಸಿಗೆ ಸಮಾನರಾದವರೂ, ದೇವತೆಗಳಿಂದಲೂ ಎದುರಿಸಲು ಅಸಾಧ್ಯರಾದ ರಾಮ-ಲಕ್ಷ್ಮಣರು ನನ್ನನ್ನೇಕೆ ಉಪೇಕ್ಷಿಸುತ್ತಿದ್ದಾರೆ? ॥ 23 ॥</p>
<p class="Shlok-Number" id="toc_marker-73-24">ಶ್ಲೋಕ - 24</p>
<p class="Shlok">ಮಮೈವ ದುಷ್ಕೃತಂ ಕಿಂಚಿನ್ಮಹದಸ್ತಿ ನ ಸಂಶಯಃ ।</p>
<p class="Shlok">ಸಮರ್ಥೌ ಸಹಿತೌ ಯನ್ಮಾಂ ನಾವೇಕ್ಷೇತೇ ಪರಂತಪೌ ॥</p>
<p class="Text">ನನ್ನ ಅಪಾರವಾದ ದುಷ್ಕೃತಿಯ ಫಲವೇ ಈ ನನ್ನ ದುಃಸ್ಥಿತಿಗೆ ಕಾರಣವಾಗಿರಬೇಕು. ಇದರಲ್ಲಿ ಸಂಶಯವೇ ಇಲ್ಲ. ಶತ್ರುತಾಪಕರಾದ ರಾಮ-ಲಕ್ಷ್ಮಣರು ಒಬ್ಬೊಬ್ಬರೂ ಸರ್ವಸಮಥರರಾಗಿದ್ದಾರೆ. ಆದರೆ ಇಬ್ಬರೂ ಜೊತೆಗಿದ್ದರೂ ನನ್ನನ್ನು ರಕ್ಷಿಸಲು ಏಕೆ ಉದಾಸೀನರಾಗಿದ್ದಾರೆ? ॥ 24 ॥ </p>
<p class="Shlok-Number" id="toc_marker-73-25">ಶ್ಲೋಕ - 25</p>
<p class="Shlok">ವೈದೇಹ್ಯಾ ವಚನಂ ಶ್ರುತ್ವಾ ಕರುಣಂ ಸಾಶ್ರು ಭಾಷಿತಮ್ ।</p>
<p class="Shlok">ಪುನರಪ್ಯಹಮಾರ್ಯಾಂ ತಾಮಿದಂ ವಚನಮಬ್ರುವಮ್ ॥</p>
<p class="Text">ರಾಘವಾ! ಕಂಬನಿದುಂಬಿದ ಕಣ್ಣುಗಳಿಂದ ಕೂಡಿದ್ದ ವೈದೇಹಿಯ ಈ ಕರುಣಾಜನಕವಾದ ಮಾತುಗಳನ್ನು ಕೇಳಿ, ಆರ್ಯೆಯಾದ ಅವಳಿಗೆ ನಾನು ಹೀಗೆ ಹೇಳಿದೆನು. ॥ 25 ॥ </p>
<p class="Shlok-Number" id="toc_marker-73-26">ಶ್ಲೋಕ - 26</p>
<p class="Shlok">ತ್ವಚ್ಛೋಕವಿಮುಖೋ ರಾಮೋ ದೇವಿ ಸತ್ಯೇನ ತೇ ಶಪೇ ।</p>
<p class="Shlok">ರಾಮೇ ದುಃಖಾಭಿಭೂತೇ ತು ಲಕ್ಷ್ಮಣಃ ಪರಿತಪ್ಯತೇ ॥</p>
<p class="Text">‘‘ದೇವೀ! ನಾನು ಸತ್ಯದಮೇಲೆ ಆಣೆಯಿಟ್ಟು ಹೇಳುತ್ತೇನೆ. ನಿನ್ನ ವಿರಹಶೋಕದಿಂದಾಗಿ ಶ್ರೀರಾಮನು ನಿದ್ರಾಹಾರಗಳಿಂದಲೂ ವಿಮುಖನಾಗಿದ್ದಾನೆ. ಅವನು ದುಃಖಿಸುತ್ತಿದ್ದರೆ ಲಕ್ಷ್ಮಣನೂ ದುಃಖದಿಂದ ಪರಿತಪಿಸುತ್ತಾನೆ. ॥ 26 ॥</p>
<p class="Shlok-Number" id="toc_marker-73-27">ಶ್ಲೋಕ - 27</p>
<p class="Shlok">ಕಥಂಚಿದ್ಭವತೀ ದೃಷ್ಟಾ ನ ಕಾಲಃ ಪರಿಶೋಚಿತುಮ್ ।</p>
<p class="Shlok">ಇಮಂ ಮುಹೂರ್ತಂ ದುಃಖಾನಾಮಂತಂ ದ್ರಕ್ಷ್ಯಸಿ ಭಾಮಿನಿ ॥</p>
<p class="Text">ಹೇಗೋ ದೈವಯೋಗದಿಂದ ನಾನು ನಿನ್ನನ್ನು ನೋಡಿದೆನು. ಆದುದರಿಂದ ದುಃಖಿಸಲು ಇದು ಸಮಯವಲ್ಲ. ಈ ಮುಹೂರ್ತದಲ್ಲೇ ನೀನು ಈ ಎಲ್ಲ ದುಃಖಗಳ ಕೊನೆಯನ್ನು ಕಾಣುವೆ. ॥ 27 ॥ </p>
<p class="Shlok-Number" id="toc_marker-73-28">ಶ್ಲೋಕ - 28</p>
<p class="Shlok">ತಾವುಭೌ ನರಶಾರ್ದೂಲೌ ರಾಜಪುತ್ರಾವನಿಂದಿತೌ ।</p>
<p class="Shlok">ತ್ವದ್ದರ್ಶನಕೃತೋತ್ಸಾಹೌ ಲಂಕಾಂ ಭಸ್ಮೀಕರಿಷ್ಯತಃ ॥</p>
<p class="Shlok-Number" id="toc_marker-73-29">ಶ್ಲೋಕ - 29</p>
<p class="Shlok">ಹತ್ವಾ ಚ ಸಮರೇ ರೌದ್ರಂ ರಾವಣಂ ಸಹಬಾಂಧವಮ್ ।</p>
<p class="Shlok">ರಾಘವಸ್ತ್ವಾಂ ವರಾರೋಹೇ ಸ್ವಾಂ ಪುರೀಂ ನಯಿತಾ ಧ್ರುವಮ್ ॥</p>
<p class="Text">ಪೂಜ್ಯರೂ, ರಾಜಕುಮಾರರೂ ಆದ ಆ ನರವರರಿಬ್ಬರೂ ನಿನ್ನ ದರ್ಶನಪಡೆಯಲು ಕಾತುರರಾಗಿದ್ದಾರೆ. ಅವರು ಶತ್ರುವಾದ ರಾವಣನನ್ನು ಅವನ ಪರಿವಾರವನ್ನೂ ಸಮರಾಂಗಣದಲ್ಲಿ ಸಂಹರಿಸಿ, ಲಂಕೆಯನ್ನು ಭಸ್ಮಮಾಡಿಬಿಡುವರು. ಅಮ್ಮಾ! ಶ್ರೀರಾಮನು ನಿನ್ನನ್ನು ಅಯೋಧ್ಯೆಗೆ ಕರೆದುಕೊಂಡು ಹೋಗುವುದು ಸತ್ಯವು. ॥ 28-29 ॥</p>
<p class="Shlok-Number" id="toc_marker-73-30">ಶ್ಲೋಕ - 30</p>
<p class="Shlok">ಯತ್ತು ರಾಮೋ ವಿಜಾನೀಯದಭಿಜ್ಞಾನಮನಿಂದಿತೇ ।</p>
<p class="Shlok">ಪ್ರೀತಿಸಂಜನನಂ ತಸ್ಯ ಪ್ರದಾತುಂ ತ್ವಮಿಹಾರ್ಹಸಿ ॥</p>
<p class="Shlok-Number" id="toc_marker-73-31">ಶ್ಲೋಕ - 31</p>
<p class="Shlok">ಸಾಭಿವೀಕ್ಷ್ಯ ದಿಶಃ ಸರ್ವಾ ವೇಣ್ಯುದ್ಗ್ರಥನಮುತ್ತಮಮ್ ।</p>
<p class="Shlok">ಮುಕ್ತ್ವಾವಸ್ತ್ರಾದ್ದ ದೌ ಮಹ್ಯಂ ಮಣಿಮೇತಂ ಮಹಾಬಲ ॥</p>
<p class="Text">ತಾಯೀ! ನಾನು ನಿನ್ನನ್ನು ಸಂದರ್ಶಿಸಿ ಬಂದಿರುವ ಬಗ್ಗೆ ಶ್ರೀರಾಮನಿಗೆ ಪ್ರೀತಿಯನ್ನು ಊಂಟುಮಾಡುವ ಹಾಗೂ ನೆನಪನ್ನು ಕೊಡುವ ಯಾವುದಾದರೂ ಅಭಿಜ್ಞಾನವನ್ನು ನನಗೆ ಕೊಡು ಎಂದು ಪ್ರಾರ್ಥಿಸಿದಾಗ, ಮಹಾಬಲಶಾಲಿಯಾದ ರಾಘವಾ! ಸೀತಾದೇವಿಯು ಸುತ್ತಲೂ ಕಣ್ಣುಹಾಯಿಸಿ, ತನ್ನ ಶಿರೋಭೂಷಣವಾದ ಈ ಅಮೂಲ್ಯವಾದ ಚೂಡಾಮಣಿಯನ್ನು ಸೆರಗಿನ ಗಂಟಿನಿಂದ ಹೊರತೆಗೆದು ನನಗೆ ಕೊಟ್ಟಳು. ॥ 30-31 ॥</p>
<p class="Shlok-Number" id="toc_marker-73-32">ಶ್ಲೋಕ - 32</p>
<p class="Shlok">ಪ್ರತಿಗೃಹ್ಯ ಮಣಿಂ ದಿವ್ಯಂ ತವ ಹೇತೋ ರಘೂದ್ವಹ ।</p>
<p class="Shlok">ಶಿರಸಾ ತಾಂ ಪ್ರಣಮ್ಯಾರ್ಯಾಮಹಮಾಗಮನೇ ತ್ವರೇ ॥</p>
<p class="Text">ರಾಘವಾ! ನಿನ್ನ ಸಲುವಾಗಿ ಆ ದಿವ್ಯಮಣಿಯನ್ನು ಪಡೆದು, ಪೂಜ್ಯಳಾದ ಆ ದೇವಿಗೆ ಸಾಷ್ಟಾಂಗ ನಮಸ್ಕಾರ ಮಾಡಿ ಅಲ್ಲಿಂದ ಹೊರಡಲನುವಾದೆನು. ॥ 32 ॥</p>
<p class="Shlok-Number" id="toc_marker-73-33">ಶ್ಲೋಕ - 33</p>
<p class="Shlok">ಗಮನೇ ಚ ಕೃತೋತ್ಸಾಹಮವೇಕ್ಷ್ಯ ವರವರ್ಣಿನೀ ।</p>
<p class="Shlok">ವಿವರ್ಧಮಾನಂ ಚ ಹಿ ಮಾಮುವಾಚ ಜನಕಾತ್ಮಜಾ ॥</p>
<p class="Text">ಉತ್ಸಾಹದಿಂದ ಮರಳಿ ಪ್ರಯಾಣಕ್ಕೆ ಉತ್ಸುಕನಾಗಿ ಸಮುದ್ರವನ್ನು ದಾಟಲು ಶರೀರವನ್ನು ದೊಡ್ಡದಾಗಿ ಬೆಳೆಸಿಕೊಂಡಿದ್ದ ನನ್ನನ್ನು ನೋಡಿ, ಆ ಸಾಧ್ವಿಯಾದ ಸೀತಾದೇವಿಯು ಪುನಃ ಇಂತೆಂದಳು. ॥ 33 ॥ </p>
<p class="Shlok-Number" id="toc_marker-73-34">ಶ್ಲೋಕ - 34</p>
<p class="Shlok">ಅಶ್ರುಪೂರ್ಣಮುಖೀ ದೀನಾ ಬಾಷ್ಪಸಂದಿಗ್ಧಭಾಷಿಣೀ ।</p>
<p class="Shlok">ಮಮೋತ್ಪತನಸಂಭ್ರಾಂತಾ ಶೋಕವೇಗಸಮಾಹತಾ ॥</p>
<p class="Shlok-Number" id="toc_marker-73-35">ಶ್ಲೋಕ - 35</p>
<p class="Shlok">ಮಾಮುವಾಚ ತತಃ ಸೀತಾ ಸಭಾಗ್ಯೋಽಸಿ ಮಹಾಕಪೇ ।</p>
<p class="Shlok">ಯದ್ದ್ರಕ್ಷ್ಯಸಿ ಮಹಾಬಾಹುಂ ರಾಮಂ ಕಮಲಲೋಚನಮ್ ।</p>
<p class="Shlok">ಲಕ್ಷ್ಮಣಂ ಚ ಮಹಾಬಾಹುಂ ದೇವರಂ ಮೇ ಯಶಸ್ವಿನಮ್ ॥</p>
<p class="Text">ಆ ಸಮಯದಲ್ಲಿ ಸೀತಾದೇವಿಯ ಕಣ್ಣುಗಳಲ್ಲಿ ನೀರು ತುಂಬಿಕೊಂಡಿತ್ತು. ಆಕೆಯು ದೀನಳಾಗಿದ್ದಳು. ಕಣ್ಣೀರ ಸುರಿಸುತ್ತಿದ್ದುದರಿಂದ ಅವಳ ಮಾತು ಗದ್ಗದವಾಗಿತ್ತು. ನಾನು ಹೊರಟುಬಿಡುವೆನೆಂದು ಗಾಬರಿಗೊಂಡು, ಅತಿಯಾಗಿ ಪರಿತಪಿಸುತ್ತಾ ನನ್ನೊಡನೆ ಹೀಗೆ ಹೇಳಿದಳು ಎಲೈ ಕಪೀಶ್ವರನೇ! ನೀನೇ ಭಾಗ್ಯಶಾಲಿಯೂ. ಮಹಾಬಾಹುವೂ, ಕಮಲಾಕ್ಷನೂ ಆದ ಶ್ರೀರಾಮನನ್ನು, ಭುಜಬಲಸಂಪನ್ನನೂ, ಯಶಸ್ವಿಯೂ, ನನ್ನ ಮೈದುನನೂ ಆದ ಲಕ್ಷ್ಮಣನನ್ನು ನೀನು ಬೇಗನೇ ದರ್ಶಿಸಲಿರುವೆ. ಆ ಭಾಗ್ಯವೂ ನನಗಿಲ್ಲ. ॥ 34-35 ॥ </p>
<p class="Shlok-Number" id="toc_marker-73-36">ಶ್ಲೋಕ - 36</p>
<p class="Shlok">ಸೀತಯಾಪ್ಯೇವಮುಕ್ತೋಹಮಬ್ರವಂ ಮೈಥಿಲೀಂ ತಥಾ ।</p>
<p class="Shlok">ಪೃಷ್ಠಮಾರೋಹ ಮೇ ದೇವಿ ಕ್ಷಿಪ್ರಂ ಜನಕನಂದಿನಿ ॥</p>
<p class="Shlok-Number" id="toc_marker-73-37">ಶ್ಲೋಕ - 37</p>
<p class="Shlok">ಯಾವತ್ತೇ ದರ್ಶಯಾಮ್ಯದ್ಯ ಸಸುಗ್ರೀವಂ ಸಲಕ್ಷ್ಮಣಮ್ ।</p>
<p class="Shlok">ರಾಘವಂ ಚ ಮಹಾಭಾಗೇ ಭರ್ತಾರಮಸಿತೇಕ್ಷಣೇ ॥</p>
<p class="Text">ಸೀತೆಯು ನನ್ನಲ್ಲಿ ಹೀಗೆ ಹೇಳಿದಾಗ ನಾನು ಅವಳಲ್ಲಿ ಈ ವಿಧವಾಗಿ ನುಡಿದೆನು ಎಲೈ ಜಾನಕೀದೇವೀ! ಶೀಘ್ರವಾಗಿ ನನ್ನ ಬೆನ್ನ ಮೇಲೆ ಕುಳಿತುಕೊ. ಮಹಾತ್ಮಳೇ! ಕಪ್ಪಾದ ಕಣ್ಣುಳ್ಳವಳೇ! ನಿನ್ನನ್ನು ವೇಗವಾಗಿ ಕೊಂಡುಹೋಗುವೆನು. ನೀನು ಸ್ವಾಮಿಯಾದ ಶ್ರೀರಾಮಚಂದ್ರನನ್ನೂ, ಲಕ್ಷ್ಮಣನನ್ನೂ, ಸುಗ್ರೀವನನ್ನು ಇಂದೇ ದರ್ಶಿಸಬಹುದು. ॥ 36-37 ॥ </p>
<p class="Shlok-Number" id="toc_marker-73-38">ಶ್ಲೋಕ - 38</p>
<p class="Shlok">ಸಾಬ್ರವೀನ್ಮಾಂ ತತೋ ದೇವೀ ನೈಷ ಧರ್ಮೋ ಮಹಾಕಪೇ ।</p>
<p class="Shlok">ಯತ್ತೇ ಪೃಷ್ಠಂ ಸಿಷೇವೇಹಂ ಸ್ವವಶಾ ಹರಿಪುಂಗವ ॥</p>
<p class="Shlok-Number" id="toc_marker-73-39">ಶ್ಲೋಕ - 39</p>
<p class="Shlok">ಪುರಾ ಚ ಯದಹಂ ವೀರ ಸ್ಪೃಷ್ಟಾ ಗಾತ್ರೇಷು ರಕ್ಷಸಾ ।</p>
<p class="Shlok">ತತ್ರಾಹಂ ಕಿಂ ಕರಿಷ್ಯಾಮಿ ಕಾಲೇನೋಪನಿಪೀಡಿತಾ ॥</p>
<p class="Text">ನನ್ನ ಮಾತನ್ನು ಕೇಳಿ ಆ ದೇವಿಯು ಇಂತೆಂದಳು ಎಲೈ ವಾನರೋತ್ತಮಾ! ನಾನಾಗಿಯೇ ನಿನ್ನ ಬೆನ್ನಿನಮೇಲೆ ಕುಳಿತುಬರುವುದು ಧರ್ಮವಲ್ಲ. ಮಹಾವೀರನೇ! ಕಾಲವು ಪ್ರತಿಕೂಲವಾದಾಗ ಪೀಡಿತಳಾದ ನನ್ನ ಶರೀರವನ್ನು ಹಿಂದೆ ರಾಕ್ಷಸನಾದ ರಾವಣನು ಮುಟ್ಟಿದ್ದು ನಿಜ. ಅಂತಹ ದುಃಸ್ಥಿತಿಯಲ್ಲಿ ನಿಸ್ಸಹಾಯಕಳಾದ ನಾನು ಏನುತಾನೇ ಮಾಡಬಹುದು. ॥ 38-39 ॥ </p>
<p class="Shlok-Number" id="toc_marker-73-40">ಶ್ಲೋಕ - 40</p>
<p class="Shlok">ಗಚ್ಛ ತ್ವಂ ಕಪಿಶಾರ್ದೂಲ ಯತ್ರ ತೌ ನೃಪತೇಃ ಸುತೌ । </p>
<p class="Shlok">ಇತ್ಯೇವಂ ಸಾ ಸಮಾಭಾಷ್ಯ ಭೂಯಃ ಸಂದೇಷ್ಟುಮಾಸ್ಥಿತಾ ॥</p>
<p class="Shlok-Number" id="toc_marker-73-41">ಶ್ಲೋಕ - 41</p>
<p class="Shlok">ಹನುಮನ್ ಸಿಂಹಸಂಕಾಶೌ ತಾವುಭೌ ರಾಮಲಕ್ಷ್ಮಣೌ ।</p>
<p class="Shlok">ಸುಗ್ರೀವಂ ಚ ಸಹಾಮಾತ್ಯಂ ಸರ್ವಾನ್ ಬ್ರೂಯಾ ಹ್ಯನಾಮಯಮ್ ॥</p>
<p class="Text">‘‘ಎಲೈ ಕಪಿವರಾ! ಆ ರಾಜಕುಮಾರರಿಬ್ಬರೂ ಇರುವಲ್ಲಿಗೆ ನೀನೊಬ್ಬನೇ ಬೇಗ ಹೋಗು’’ ಎಂದು ಹೇಳಿ ಮರಳಿ ಅವಳು ನನ್ನ ಬಳಿ ಒಂದು ಸಂದೇಶವನ್ನು ಕಳಿಸಿರುವಳು. ಎಲೈ ಮಾರುತಿಯೇ! ಸಿಂಹಪರಾಕ್ರಮಿಗಳಾದ ಆ ರಾಮ-ಲಕ್ಷ್ಮಣರ ಕ್ಷೇಮ ಸಮಾಚಾರವನ್ನು ನಾನು ಕೇಳಿದೆನೆಂದು ಹೇಳು. ಹಾಗೆಯೇ ಸುಗ್ರೀವನಲ್ಲಿಯೂ, ಅವನ ಅಮಾತ್ಯರಲ್ಲಿಯೂ, ಇತರರೆಲ್ಲರಲ್ಲಿಯೂ ಕುಶಲಪ್ರಸ್ತಾಪವನ್ನು ಕೇಳಿದೆನೆಂದು ಹೇಳು. ॥ 40-41 ॥</p>
<p class="Shlok-Number" id="toc_marker-73-42">ಶ್ಲೋಕ - 42</p>
<p class="Shlok">ಯಥಾ ಚ ಸ ಮಹಾಬಾಹುರ್ಮಾಂ ತಾರಯತಿ ರಾಘವಃ ।</p>
<p class="Shlok">ಅಸ್ಮಾದ್ದುಃಖಾಂಬುಸಂರೋಧಾತ್ತ್ವಂ ಸಮಾಧಾತುಮರ್ಹಸಿ ॥</p>
<p class="Text">ಮಹಾಬಾಹುವಾದ ಶ್ರೀರಾಮನು ನನ್ನನ್ನು ಈ ದುಃಖಸಮುದ್ರದಿಂದ ಬೇಗನೇ ಪಾರುಮಾಡುವಂತೆ ನೀನು ಅವನಿಗೆ ಹೇಳಿ ಸಮಾಧಾನಮಾಡು. ॥ 42 ॥ </p>
<p class="Shlok-Number" id="toc_marker-73-43">ಶ್ಲೋಕ - 43</p>
<p class="Shlok">ಇಮಂ ಚ ತೀವ್ರಂ ಮಮ ಶೋಕವೇಗಂ </p>
<p class="Shlok">ರಕ್ಷೋಭಿರೇಭಿಃ ಪರಿಭರ್ತ್ಸನಂ ಚ ।</p>
<p class="Shlok">ಬ್ರೂಯಾಸ್ತು ರಾಮಸ್ಯ ಗತಃ ಸಮೀಪಂ </p>
<p class="Shlok">ಶಿವಶ್ಚ ತೇಧ್ವಾಸ್ತು ಹರಿಪ್ರವೀರ ॥</p>
<p class="Text">ಎಲೈ ವಾನರವೀರನೇ! ನನ್ನ ಈ ಇರುವಿಕೆಯನ್ನು, ದುಃಖಾತಿರೇಕಸ್ಥಿತಿಯನ್ನು, ಈ ರಾಕ್ಷಸ ಸ್ತ್ರೀಯರು ಭಯಪಡಿಸುವ ವಿಷಯವನ್ನು ನೀನು ಶ್ರೀರಾಮನ ಬಳಿಗೆ ಹೋದಾಕ್ಷಣವೇ ತಿಳಿಸು. ನಿನ್ನ ಪ್ರಯಾಣವು ಮಂಗಳವಾಗಲೀ. ॥ 43 ॥ </p>
<p class="Shlok-Number" id="toc_marker-73-44">ಶ್ಲೋಕ - 44</p>
<p class="Shlok">ಏತತ್ತವಾರ್ಯಾ ನೃಪರಾಜಸಿಂಹ </p>
<p class="Shlok">ಸೀತಾ ವಚಃ ಪ್ರಾಹ ವಿಷಾದಪೂರ್ವಮ್ ।</p>
<p class="Shlok">ಏತಚ್ಛ ಬುದ್ಧ್ವಾ ಗದಿತಂ ಮಯಾ ತ್ವಂ </p>
<p class="Shlok">ಶ್ರದ್ಧತ್ಸ್ವ ಸೀತಾಂ ಕುಶಲಾಂ ಸಮಗ್ರಾಮ್ ॥</p>
<p class="Text">ರಾಜಶ್ರೇಷ್ಠನಾದ ರಾಘವಾ! ರಾವಣನಿಂದ ಅಶೋಕವನದಲ್ಲಿ ಬಂಧಿಸಲ್ಪಟ್ಟಿರುವ ಪೂಜ್ಯಳಾದ ಸೀತಾದೇವಿಯು ಈ ಎಲ್ಲ ವಿಷಯಗಳನ್ನು (ನಿನಗೆ ತಿಳಿಸಲು)ವಿಷಾದದಿಂದ ನನ್ನೊಡನೆ ಹೇಳಿದಳು. ಇವೆಲ್ಲವನ್ನು ನೀನು ಗಮನಿಸಿ, ಸೀತಾದೇವಿಯು ಜೀವಿಸಿದ್ದು ಭದ್ರವಾಗಿರುವಳೆಂಬ ವಿಷಯದಲ್ಲಿ ವಿಶ್ವಾಸವನ್ನಿಡು. ॥ 44 ॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಸಪ್ತಷಷ್ಠಿತಮಃ ಸರ್ಗಃ ॥ 67 ॥</p>
<p class="ChapterEnd para-style-override-3">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಅರವತ್ತೇಳನೆಯ ಸರ್ಗವು ಮುಗಿಯಿತು.<span class="char-style-override-7"></span></p>


<p class="Page-Break"> </p>
<p class="Chapter-Heading" id="toc_marker-74">ಅರವತ್ತೆಂಟನೆಯ ಸರ್ಗ </p>
<p class="Sub-Heading">ಸೀತೆಯ ಸಂದೇಹವನ್ನು ನಿವಾರಿಸಿದ ಬಗೆಯನ್ನು ಹನುಮಂತನು ಶ್ರೀರಾಮನಿಗೆ ಹೇಳಿದುದು</p>
<p class="Shlok-Number" id="toc_marker-74-1">ಶ್ಲೋಕ - 1</p>
<p class="Shlok">ಅಥಾಹಮುತ್ತರಂ ದೇವ್ಯಾ ಪುನರುಕ್ತಃ ಸಸಂಭ್ರಮಃ ।</p>
<p class="Shlok">ತವ ಸ್ನೇಹಾನ್ನರವ್ಯಾಘ್ರ ಸೌಹಾರ್ದಾದನುಮಾನ್ಯ ವೈ ॥</p>
<p class="Text">ಹನುಮಂತನು ಶ್ರೀರಾಮನಲ್ಲಿ ಪುನಃ ಹೀಗೆ ಹೇಳುತ್ತಾನೆ ಎಲೈ ನರಶ್ರೇಷ್ಠನೇ! ನಿನಗೆ ನನ್ನ ಮೇಲೆ ಇರುವ ಪ್ರೇಮಾದರಗಳನ್ನು, ಸೌಹಾರ್ದವನ್ನು ನೋಡಿ, ಆ ದೇವಿಯು ನನ್ನಲ್ಲಿ ಆದರದಿಂದ ಪುನಃ ಇಂತೆಂದಳು ॥ 1 ॥</p>
<p class="Shlok-Number" id="toc_marker-74-2">ಶ್ಲೋಕ - 2</p>
<p class="Shlok">ಏವಂ ಬಹುವಿಧಂ ವಾಚ್ಯೋ ರಾಮೋ ದಾಶರಥಿಸ್ತ್ವಯಾ ।</p>
<p class="Shlok">ಯಥಾ ಮಾಮಾಪ್ನು ಯಾಚ್ಛೀಘ್ರಂ ಹತ್ವಾ ರಾವಣಮಾಹವೇ ॥</p>
<p class="Text">‘‘ಎಲೈ ಹನುಮಂತನೇ! ದಶರಥಕುಮಾರನಾದ ಶ್ರೀರಾಮನು ಯುದ್ಧದಲ್ಲಿ ರಾವಣನನ್ನು ಸಂಹರಿಸಿ ಶೀಘ್ರವಾಗಿ ನನ್ನನ್ನು ಕರೆದೊಯ್ಯುವಂತೆ ಅವನಲ್ಲಿ ಅನೇಕಪ್ರಕಾರದಿಂದ ಹೇಳು. ॥ 2 ॥</p>
<p class="Shlok-Number" id="toc_marker-74-3">ಶ್ಲೋಕ - 3</p>
<p class="Shlok">ಯದಿ ವಾ ಮನ್ಯಸೇ ವೀರ ವಸೈಕಾಹಮರಿಂದಮ ।</p>
<p class="Shlok">ಕಸ್ಮಿಂಶ್ಚಿತ್ ಸಂವೃತೇ ದೇಶೇ ವಿಶ್ರಾಂತಃ ಶ್ವೋ ಗಮಿಷ್ಯಸಿ ॥</p>
<p class="Text">ಮಹಾವೀರಾ! ಶತ್ರುಸಂಹಾರಕಾ! ನಿನಗೆ ಸಮ್ಮತವಾದರೆ ಒಂದು ದಿನದ ಮಟ್ಟಿಗಾದರೂ ಇಲ್ಲಿ ಇರು. ಯಾವುದಾದರೊಂದು ರಹಸ್ಯ ಪ್ರದೇಶದಲ್ಲಿ ವಿಶ್ರಾಂತಿ ಪಡೆದು ನಾಳೆ ಹೊರಡಬಹುದು. ॥ 3 ॥ </p>
<p class="Shlok-Number" id="toc_marker-74-4">ಶ್ಲೋಕ - 4</p>
<p class="Shlok">ಮಮ ಚಾಪ್ಯಲ್ಪಭಾಗ್ಯಾಯಾಃ ಸಾಂನಿಧ್ಯಾತ್ತವ ವಾನರ ।</p>
<p class="Shlok">ಅಸ್ಯ ಶೋಕವಿಪಾಕಸ್ಯ ಮುಹೂರ್ತಂ ಸ್ಯಾದ್ವಿಮೋಕ್ಷಣಮ್ ॥</p>
<p class="Text">ಎಲೈ ಪರಾಕ್ರಮಶಾಲಿಯೇ! ನೀನು ಇಲ್ಲೇ ಸಮೀಪದಲ್ಲಿ ಇದ್ದರೆ ಮಂದಭಾಗ್ಯಳಾದ ನನಗೆ ಈ ಅಂತ್ಯವಿಲ್ಲದ ಶೋಕವು ಒಂದು ಕ್ಷಣಕಾಲವಾದರೂ ದೂರಾಗಬಹುದು.॥ 4 ॥ </p>
<p class="Shlok-Number" id="toc_marker-74-5">ಶ್ಲೋಕ - 5</p>
<p class="Shlok">ಗತೇ ಹಿ ತ್ವಯಿ ವಿಕ್ರಾಂತೇ ಪುನರಾಗಮನಾಯ ವೈ ।</p>
<p class="Shlok">ಪ್ರಾಣಾನಾಮಪಿ ಸಂದೇಹೋ ಮಮ ಸ್ಯಾನ್ನಾತ್ರ ಸಂಶಯಃ ॥</p>
<p class="Text">ಪರಾಕ್ರಮಶಾಲಿಯಾದ ನೀನು ಹೋಗಿ, ಮರಳಿ ಇಲ್ಲಿಗೆ ಬರುವವರೆಗೆ ನನ್ನ ಪ್ರಾಣಗಳು ಉಳಿಯುವುದು ಸಂದೇಹಾಸ್ಪದವೇ. ಇದರಲ್ಲಿ ಸಂಶಯವೇ ಇಲ್ಲ. ॥ 5 ॥</p>
<p class="Shlok-Number" id="toc_marker-74-6">ಶ್ಲೋಕ - 6</p>
<p class="Shlok">ತವಾದರ್ಶನಜಃ ಶೋಕೋ ಭೂಯೋ ಮಾಂ ಪರಿತಾಪಯೇತ್ ।</p>
<p class="Shlok">ದುಃಖಾದ್ದುಃಖಪರಾಭೂತಾಂ ದುರ್ಗತಾಂ ದುಃಖಭಾಗಿನೀಮ್ ॥</p>
<p class="Text"> ಎಲೈ ಮಹಾವೀರನೇ! ನೀನು ಇಲ್ಲಿಂದ ಹೋದೊಡನೆ ನಿನ್ನ ದರ್ಶನ ಭಾಗ್ಯವು ನನಗೆ ದೂರವಾಗುವುದು. ಅದರಿಂದ ಈಗಿರುವ ದುಃಖವು ಇಮ್ಮಡಿಯಾಗುವುದು. ಅದು ಇನ್ನೂ ನನ್ನನ್ನು ಬಾಧಿಸುವುದು. ಆ ವಿಧವಾಗಿ ನನ್ನ ದುಃಖ ಪರಂಪರೆಯು ಹೆಚ್ಚುತ್ತಾಹೋದೀತು. ॥ 6 ॥</p>
<p class="Shlok-Number" id="toc_marker-74-7">ಶ್ಲೋಕ - 7</p>
<p class="Shlok">ಅಯಂ ಚ ವೀರ ಸಂದೇಹಸ್ತಿಷ್ಠ ತೀವ ಮಮಾಗ್ರತಃ ।</p>
<p class="Shlok">ಸುಮಹಾಂಸ್ತ್ವತ್ಸಹಾಯೇಷು ಹರ್ಯೃಕ್ಷೇಷು ಹರೀಶ್ವರ ॥</p>
<p class="Shlok-Number" id="toc_marker-74-8">ಶ್ಲೋಕ - 8</p>
<p class="Shlok">ಕಥಂ ನು ಖಲು ದುಷ್ಪಾರಂ ತರಿಷ್ಯಂತಿ ಮಹೋದಧಿಮ್ ।</p>
<p class="Shlok">ತಾನಿ ಹರ್ಯೃಕ್ಷಸೈನ್ಯಾನಿ ತೌ ವಾ ನರವರಾತ್ಮಜೌ ॥</p>
<p class="Text">ಎಲೈ ಕಪಿವರಾ! ನೀನು ಸರ್ವಸಮರ್ಥನೇ. ನಿನ್ನ ವಿಷಯದಲ್ಲಿ ಸಂದೇಹವೇ ಇಲ್ಲ. ಆದರೆ ನಿನಗೆ ಸಹಾಯಕರಾದ ಭಲ್ಲೂಕ-ವಾನರರ ವಿಷಯದಲ್ಲಿ ನನಗೆ ಸಂದೇಹವೇ ಕಾಡುತ್ತಿದೆ. ದಾಟಲಶಕ್ಯವಾದ ಈ ಮಹೋದಧಿಯನ್ನು ಆ ವಾನರ-ಭಲ್ಲೂಕ ಸೈನ್ಯವು, ಆ ದಶರಥ ಕುಮಾರರೀರ್ವರು ಹೇಗೆ ದಾಟುವರು? ॥ 7-8 ॥</p>
<p class="Shlok-Number" id="toc_marker-74-9">ಶ್ಲೋಕ - 9</p>
<p class="Shlok">ತ್ರಯಾಣಾಮೇವ ಭೂತಾನಾಂ ಸಾಗರಸ್ಯಾಸ್ಯ ಲಂಘನೇ ।</p>
<p class="Shlok">ಶಕ್ತಿಃ ಸ್ಯಾದ್ವೈ ನತೇಯಸ್ಯ ವಾಯೋರ್ವಾ ತವ ವಾನಘ ॥</p>
<p class="Text">ಪ್ರಪಂಚದಲ್ಲಿರುವ ಪ್ರಾಣಿಗಳಲ್ಲಿ ಗರುಡ, ವಾಯು ಮತ್ತು ನೀನು ಹೀಗೆ ಮೂವರಿಗೇ ಮಾತ್ರ ಮಹಾಸಮುದ್ರವನ್ನು ದಾಟುವ ಶಕ್ತಿಯಿದೆಯೆಂದು ನಾನು ಭಾವಿಸುತ್ತೇನೆ. ॥ 9 ॥</p>
<p class="Shlok-Number" id="toc_marker-74-10">ಶ್ಲೋಕ - 10</p>
<p class="Shlok">ತದಸ್ಮಿನ್ ಕಾರ್ಯನಿರ್ಯೋಗೇ ವೀರೈವಂ ದುರತಿಕ್ರಮೇ ।</p>
<p class="Shlok">ಕಿಂ ಪಶ್ಯಸಿ ಸಮಾಧಾನಂ ತ್ವಂ ಹಿ ಕಾರ್ಯವಿದಾಂ ವರಃ ॥</p>
<p class="Text">ಕಾರ್ಯಸಾಧಕರಲ್ಲಿ ಶ್ರೇಷ್ಠನಾದ ಎಲೈ ಮಹಾವೀರಾ! ಆದ್ದರಿಂದ ದಾಟಲು ಇಷ್ಟು ಅಶಕ್ಯವಾದ ಸಮುದ್ರವನ್ನು ದಾಟುವ ವಿಷಯದಲ್ಲಿ ನೀನು ಯಾವ ಉಪಾಯವನ್ನು ಆಲೋಚಿಸಿರುವೆ? ತಿಳಿಸು. ॥ 10 ॥ </p>
<p class="Shlok-Number" id="toc_marker-74-11">ಶ್ಲೋಕ - 11</p>
<p class="Shlok">ಕಾಮಮಸ್ಯ ತ್ವಮೇವೈಕಃ ಕಾರ್ಯಸ್ಯ ಪರಿಸಾಧನೇ ।</p>
<p class="Shlok">ಪರ್ಯಾಪ್ತಃ ಪರವೀರಘ್ನ ಯಶಸ್ಯಸ್ತೇ ಬಲೋದಯಃ ॥</p>
<p class="Text">ಎಲ್ಲ ರಾಕ್ಷಸರನ್ನು ಸಂಹರಿಸಿ ನನ್ನನ್ನು ವಿಮೋಚನೆಗೊಳಿಸುವ ಕಾರ್ಯವನ್ನು ಸಾಧಿಸಲು ನೀನೋರ್ವನೇ ಸಾಕು. ಆದರೆ ಹೀಗೆ ಮಾಡುವುದರಿಂದ ನಿನಗೆ ಯಶಸ್ಸು ಲಭಿಸೀತು. ನನಗಾಗಲೀ, ಶ್ರೀರಾಮನಿಗಾಗಲೀ ಯಶಸ್ಸು ಲಭಿಸಲಾರದು. ॥ 11 ॥ </p>
<p class="Shlok-Number" id="toc_marker-74-12">ಶ್ಲೋಕ - 12</p>
<p class="Shlok">ಬಲೈಃ ಸಮಗ್ರೈರ್ಯದಿ ಮಾಂ ಹತ್ವಾ ರಾವಣಮಾಹವೇ ।</p>
<p class="Shlok">ವಿಜಯಾ ಸ್ವಾಂ ಪುರೀಂ ರಾಮೋ ನಯೇತ್ತತ್ ಸ್ಯಾದ್ಯಶಸ್ಕರಮ್ ॥</p>
<p class="Text">ಶ್ರೀರಾಮನು ಇಲ್ಲಿಗೆ ಬಂದು ಯುದ್ಧದಲ್ಲಿ ರಾವಣನನ್ನೂ, ಅವನ ಸಮಸ್ತ ಬಲವನ್ನೂ ರಣರಂಗದಲ್ಲಿ ಸಂಹರಿಸಿ ವಿಜೇತನಾಗಿ, ನನ್ನನ್ನು ಅಯೋಧ್ಯೆಗೆ ಕರಕೊಂಡು ಹೋದರೆ ಅದು ಆ ಪ್ರಭುವಿಗೂ, ನನಗೂ ಯಶಸ್ಕರವು. ॥ 12 ॥ </p>
<p class="Shlok-Number" id="toc_marker-74-13">ಶ್ಲೋಕ - 13</p>
<p class="Shlok">ಯಥಾಹಂ ತಸ್ಯ ವೀರಸ್ಯ ವನಾದುಪಧಿನಾ ಹೃತಾ ।</p>
<p class="Shlok">ರಕ್ಷಸಾ ತದ್ಭಯಾದೇವ ತಥಾ ನಾರ್ಹತಿ ರಾಘವಃ ॥</p>
<p class="Text">ಆ ಶ್ರೀರಾಮನಿಗೆ ಭಯಪಟ್ಟು ರಾಕ್ಷಸನಾದ ರಾವಣನು ವಂಚನೆಯಿಂದ ನನ್ನನ್ನು ಅರಣ್ಯದಿಂದ ಅಪಹರಿಸಿ ತಂದನು. ಈಗ ಆ ರಾಮನು ಹಾಗೆ ಮಾಡಕೂಡದು. ತಾನು ಸ್ವತಃ ಬಾರದೆ ಹನುಮಂತನ ಮೂಲಕ ಪತ್ನಿಯನ್ನು ಪಡೆಯುವುದು ಆತನು ಸಹಿಸನು. ಏಕೆಂದರೆ ಆತನು ವೀರನು. ನಾನು ವೀರಪತ್ನಿಯು. ॥ 13 ॥ </p>
<p class="Shlok-Number" id="toc_marker-74-14">ಶ್ಲೋಕ - 14</p>
<p class="Shlok">ಬಲೈಸ್ತು ಸಂಕುಲಾಂ ಕೃತ್ವಾ ಲಂಕಾಂ ಪರಬಲಾರ್ದನಃ ।</p>
<p class="Shlok">ಮಾಂ ನಯೇದ್ಯದಿ ಕಾಕುತ್ಸ್ಥಃ ತತ್ ತಸ್ಯ ಸದೃಶಂ ಭವೇತ್ ॥</p>
<p class="Text">ಶ್ರೀರಾಮನು ತನ್ನ ಬಲದಿಂದ ಶತ್ರುಬಲವನ್ನು ಧೂಳಿಪಟವೆಸಗಿ, ಲಂಕೆಯನ್ನು ನಿರ್ನಾಮ ಗೈದು ನನ್ನನ್ನು ಸ್ವಯಂ ಅವನು ಕರಕೊಂಡುಹೋದರೆ ಅದು ಆ ವೀರನಿಗೆ ತಕ್ಕುದಾದುದು. ॥ 14 ॥</p>
<p class="Shlok-Number" id="toc_marker-74-15">ಶ್ಲೋಕ - 15</p>
<p class="Shlok">ತದ್ಯಥಾ ತಸ್ಯ ವಿಕ್ರಾಂತಮನುರೂಪಂ ಮಹಾತ್ಮನಃ ।</p>
<p class="Shlok">ಭವತ್ಯಾಹವಶೂರಸ್ಯ ತಥಾ ತ್ವಮುಪಪಾದಯ ॥</p>
<p class="Text">ರಣವೀರನೂ, ಮಹಾತ್ಮನೂ ಆದ ಶ್ರೀರಾಮನ ಪರಾಕ್ರಮಕ್ಕೆ ತಕ್ಕುದಾದ ಕಾರ್ಯಸಾಧನೆಯ ರೀತಿಯನ್ನು ನೀನು ರೂಪಿಸಬೇಕು. ॥ 15 ॥ </p>
<p class="Shlok-Number" id="toc_marker-74-16">ಶ್ಲೋಕ - 16</p>
<p class="Shlok">ತದರ್ಥೋಪಹಿತಂ ವಾಕ್ಯಂ ಪ್ರಶ್ರಿತಂ ಹೇತುಸಂಹಿತಮ್ ।</p>
<p class="Shlok">ನಿಶಮ್ಯಾಹಂ ತತಃ ಶೇಷಂ ವಾಕ್ಯಮುತ್ತರಮಬ್ರುವಮ್ ॥</p>
<p class="Text">ರಾಘವಾ! ಅರ್ಥವತ್ತಾದ ಮತ್ತು ಯುಕ್ತಿಯುಕ್ತವಾದ ಸೀತಾದೇವಿಯ ಆ ಮಾತನ್ನು ಕೇಳಿ ನಾನು ಕೊನೆಯದಾಗಿ ಹೀಗೆ ಹೇಳಿದೆ ॥ 16 ॥</p>
<p class="Shlok-Number" id="toc_marker-74-17">ಶ್ಲೋಕ - 17</p>
<p class="Shlok">ದೇವಿ ಹರ್ಯೃಕ್ಷಸೈನ್ಯಾನಾಮೀಶ್ವರಃ ಪ್ಲವತಾಂ ವರಃ ।</p>
<p class="Shlok">ಸುಗ್ರೀವಃ ಸತ್ತ್ವಸಂಪನ್ನಃ ತವಾರ್ಥೇ ಕೃತನಿಶ್ಚಯಃ ॥ </p>
<p class="Text">ಅಮ್ಮಾ! ವಾನರ-ಭಲ್ಲೂಕ ಸೈನ್ಯಗಳಿಗೆ ಒಡೆಯನೂ, ಕಪಿಶ್ರೇಷ್ಠನೂ, ಮಹಾಬಲಶಾಲಿಯೂ ಆದ ಸುಗ್ರೀವನು ನಿನ್ನನ್ನು ಶ್ರೀರಾಮನ ಬಳಿಗೆ ಸೇರಿಸುವಲ್ಲಿ ದೃಢವಾಗಿ ನಿಶ್ಚಯಿಸಿಕೊಂಡಿರುವನು. ॥ 17 ॥</p>
<p class="Shlok-Number" id="toc_marker-74-18">ಶ್ಲೋಕ - 18</p>
<p class="Shlok">ತಸ್ಯ ವಿಕ್ರಮಸಂಪನ್ನಾಃ ಸತ್ತ್ವವಂತೋ ಮಹಾಬಲಾಃ ।</p>
<p class="Shlok">ಮನಃಸಂಕಲ್ಪಸಂಪಾತಾ ನಿದೇಶೇ ಹರಯಃ ಸ್ಥಿತಾಃ ॥</p>
<p class="Text">ಮಹಾಪರಾಕ್ರಮವಂತರಾದ, ಮಹಾ ಬಲಶಾಲಿಗಳಾದ ವಾನರರು ಸುಗ್ರೀವನ ಆಜ್ಞೆಗೆ ಬದ್ಧರಾಗಿರುವರು. ಅವರು ಅವನ ಮನಸ್ಸಿನಲ್ಲಿ ಸಂಕಲ್ಪ ಉಂಟಾಗುತ್ತಲೇ ಇಲ್ಲಿಗೆ ಆಗಮಿಸುವರು. ॥ 18 ॥</p>
<p class="Shlok-Number" id="toc_marker-74-19">ಶ್ಲೋಕ - 19</p>
<p class="Shlok">ಯೇಷಾಂ ನೋಪರಿ ನಾಧಸ್ತಾನ್ನ ತಿರ್ಯಕ್ ಸಜ್ಜತೇ ಗತಿಃ ।</p>
<p class="Shlok">ನ ಚ ಕರ್ಮಸು ಸೀದಂತಿ ಮಹತ್ ಸ್ವಮಿತತೇಜಸಃ ॥</p>
<p class="Text">ಆ ವಾನರರು ಆಕಾಶದಲ್ಲಾಗಲೀ, ಪಾತಾಳದಲ್ಲಾಗಲೀ, ಭೂಮಿಯ ಮೇಲಾಗಲೀ ನಿರಾತಂಕವಾಗಿ ಸಂಚರಿಸಬಲ್ಲರು. ಅಮಿತ ತೇಜಶ್ಶಾಲಿಯಾದ ಆ ವಾನರರು ಎಂತಹ ಘನ ಕಾರ್ಯವಾದರೂ ಅನಾಯಾಸವಾಗಿ ಮಾಡಬಲ್ಲರು. ॥ 19 ॥</p>
<p class="Shlok-Number" id="toc_marker-74-20">ಶ್ಲೋಕ - 20</p>
<p class="Shlok">ಅಸಕೃತ್ತೈರ್ಮಹಾಭಾಗೈರ್ವಾನರೈರ್ಬಲದರ್ಪಿತೈಃ  ।</p>
<p class="Shlok">ಪ್ರದಕ್ಷಿಣೀಕೃತಾ ಭೂಮಿರ್ವಾಯುಮಾರ್ಗಾನುಸಾರಿಭಿಃ ॥</p>
<p class="Text">ಮಹಾಭಾಗ್ಯಶಾಲಿಗಳೂ, ಹೆಚ್ಚಿನ ಬಲಶಾಲಿಗಳೂ, ವಾಯು ಮಾರ್ಗದಲ್ಲಿ ಸಂಚರಿಸುವವರೂ ಆದ ಆ ವಾನರರು ಅನೇಕ ಬಾರಿ ಈ ಭೂಮಂಡಲವನ್ನು ಸುತ್ತಿಬಂದಿರುವರು. ॥ 20 ॥</p>
<p class="Shlok-Number" id="toc_marker-74-21">ಶ್ಲೋಕ - 21</p>
<p class="Shlok">ಮದ್ವಿಶಿಷ್ಟಾಶ್ಚ ತುಲ್ಯಾಶ್ಚ ಸಂತಿ ತತ್ರ ವನೌಕಸಃ ।</p>
<p class="Shlok">ಮತ್ತಃ ಪ್ರತ್ಯವರಃ ಕಶ್ಚಿನ್ನಾಸ್ತಿ ಸುಗ್ರೀವಸನ್ನಿಧೌ ॥</p>
<p class="Text"> ನನಗಿಂತ ಹೆಚ್ಚಾದ ಪರಾಕ್ರಮಿಗಳೂ, ನನಗೆ ಸಮಾನರಾದವರೂ, ಸುಗ್ರೀವನ ಬಳಿಯಲ್ಲಿ ಅನೇಕ ವಾನರರಿದ್ದಾರೆ. ಆದರೆ ನನಗಿಂತ ಕಡಿಮೆ ಪರಾಕ್ರಮವುಳ್ಳವರೂ ಯಾರೂ ಇಲ್ಲ. ॥ 21 ॥</p>
<p class="Shlok-Number" id="toc_marker-74-22">ಶ್ಲೋಕ - 22</p>
<p class="Shlok">ಅಹಂ ತಾವದಿಹ ಪ್ರಾಪ್ತಃ ಕಿಂ ಪುನಸ್ತೇ ಮಹಾಬಲಾಃ ।</p>
<p class="Shlok">ನ ಹಿ ಪ್ರಕೃಷ್ಟಾಃ ಪ್ರೇಷ್ಯಂತೇ ಪ್ರೇಷ್ಯಂತೇ ಹೀತರೇ ಜನಾಃ ॥</p>
<p class="Text">ಕಡಿಮೆ ಬಲವಿರುವ ನಾನೇ ಇಲ್ಲಿಗೆ ಬಂದಿರುವಾಗ ಮಹಾ ಬಲಿಷ್ಠರಾದ ಕಪಿಶ್ರೇಷ್ಠರ ವಿಷಯದಲ್ಲಿ ಹೇಳುವುದೇನಿದೆ? ಇಂತಹ ಸಾಮಾನ್ಯವಾದ ಕಾರ್ಯಗಳಿಗೆ ರಾಜರು ಶ್ರೇಷ್ಠರಾದವರನ್ನು ಯಾವಾಗಲೂ ಕಳಿಸುವುದಿಲ್ಲ. ಸಾಮಾನ್ಯ ಜನರನ್ನೇ ಕಳುಹಿಸುತ್ತಾರೆ. (ಇಲ್ಲಿ ಹನುಮಂತನ ವಿನಯ, ದಾಸತ್ವ, ಪ್ರಕಟವಾಗಿ ಸೀತೆಗೆ ಭರವಸೆ ಹುಟ್ಟಿಸಿದುದು.) ॥ 22 ॥ </p>
<p class="Shlok-Number" id="toc_marker-74-23">ಶ್ಲೋಕ - 23</p>
<p class="Shlok">ತದಲಂ ಪರಿತಾಪೇನ ದೇವಿ ಮನ್ಯುರ್ವ್ಯಪೈತು ತೇ ।</p>
<p class="Shlok">ಏಕೋತ್ಪಾತೇನ ತೇ ಲಂಕಾಮೇಷ್ಯಂತಿ ಹರಿಯೂಥಪಾಃ ॥</p>
<p class="Text">ದೇವೀ! ಇನ್ನು ತಮ್ಮ ಪರಿತಾಪವನ್ನು ಬಿಡಿರಿ. ನಿಮ್ಮ ದೈನ್ಯವು ದೂರವಾಗಲೀ. ಆ ವಾನರರೆಲ್ಲರೂ ಒಂದೇ ನೆಗೆತಕ್ಕೆ ಲಂಕೆಗೆ ಬರುತ್ತಾರೆ. ॥ 23 ॥ </p>
<p class="Shlok-Number" id="toc_marker-74-24">ಶ್ಲೋಕ - 24</p>
<p class="Shlok">ಮಮ ಪೃಷ್ಠಗತೌ ತೌ ಚ ಚಂದ್ರಸೂರ್ಯಾವಿವೋದಿತೌ ।</p>
<p class="Shlok">ತ್ವತ್ಸಕಾಶಂ ಮಹಾಭಾಗೇ ನೃಸಿಂಹಾವಾಗಮಿಷ್ಯತಃ ॥</p>
<p class="Text">ಮಹಾಭಾಗ್ಯಶಾಲಿನಿಯೇ! ಉದಯಿಸುತ್ತಿರುವ ಸೂರ್ಯಚಂದ್ರರಂತೆ ತೇಜೋಮೂರ್ತಿಗಳಾದ ನರೇಂದ್ರರಾದ ರಾಮ-ಲಕ್ಷ್ಮಣರು ನನ್ನ ಭುಜಗಳ ಮೇಲೆ ಕುಳಿತುಕೊಂಡು ಇಲ್ಲಿಗೆ ಬರುತ್ತಾರೆ. ॥ 24 ॥</p>
<p class="Shlok-Number" id="toc_marker-74-25">ಶ್ಲೋಕ - 25</p>
<p class="Shlok">ಅರಿಘ್ನಂ ಸಿಂಹಸಂಕಾಶಂ ಕ್ಷಿಪ್ರಂ ದ್ರಕ್ಷ್ಯಸಿ ರಾಘವಮ್ ।</p>
<p class="Shlok">ಲಕ್ಷ್ಮಣಂ ಚ ಧನುಷ್ಪಾಣಿಂ ಲಂಕಾದ್ವಾರಮುಪಸ್ಥಿತಮ್ ॥</p>
<p class="Text">ಶತ್ರುಸೂದನನೂ, ಸಿಂಹಪರಾಕ್ರಮಿಯೂ ಆದ ರಾಮಚಂದ್ರ ಪ್ರಭುವನ್ನು ಮತ್ತು ಧನುಷ್ಪಾಣಿಯಾದ ಲಕ್ಷ್ಮಣಸ್ವಾಮಿಯನ್ನು ಲಂಕಾದ್ವೀಪದಲ್ಲಿ ಬಂದು ನಿಲ್ಲುವುದನ್ನು ಬೇಗನೇ ಕಾಣುವೆ. ॥ 25 ॥ </p>
<p class="Shlok-Number" id="toc_marker-74-26">ಶ್ಲೋಕ - 26</p>
<p class="Shlok">ನಖದಂಷ್ಟ್ರಾಯುಧಾನ್ ವೀರಾನ್ ಸಿಂಹಶಾರ್ದೂಲವಿಕ್ರಮಾನ್ ।</p>
<p class="Shlok">ವಾನರಾನ್ ವಾರಣೇಂದ್ರಾಭಾನ್ ಕ್ಷಿಪ್ರಂ ದ್ರಕ್ಷ್ಯಸಿ ಸಂಗತಾನ್ ॥</p>
<p class="Text">ನಖಗಳೂ, ದಂತಗಳೂ ಆಯುಧವುಳ್ಳವರೂ ಹುಲಿ-ಸಿಂಹಗಳಂತೆ ಪರಾಕ್ರಮಶಾಲಿಗಳೂ, ಮಹಾವೀರರೂ, ಗಜೇಂದ್ರನಂತೆ ಮಹಾಕಾಯರೂ, ಬಲಶಾಲಿಗಳೂ ಆದ ವಾನರರನ್ನು ಬೇಗನೇ ಇಲ್ಲಿ ನೀನು ನೊಡಲಿರುವೆ.(ಈಗ ಶ್ರೀರಾಮ-ಲಕ್ಷ್ಮಣರು ಇಬ್ಬರೇ ಆಗಿರದೆ ಇಂತಹ ಭಾರೀ ಸುಗ್ರೀವನ ಸೇನೆಯು ಅವರ ಸಹಾಯಕ್ಕಿದೆ. ಈ ಸೈನ್ಯಕ್ಕೆ ಯಾವುದೇ ಆಹಾರದ, ಅಸ್ತ್ರಶಸ್ತ್ರಗಳ ಆವಶ್ಯಕತೆ ಇಲ್ಲ.)॥26॥</p>
<p class="Shlok-Number" id="toc_marker-74-27">ಶ್ಲೋಕ - 27</p>
<p class="Shlok">ಶೈಲಾಂಬುದನಿಕಾಶಾನಾಂ ಲಂಕಾಮಲಯಸಾನುಷು ।</p>
<p class="Shlok">ನರ್ದತಾಂ ಕಪಿಮುಖ್ಯಾನಾಮಚಿರಾಚ್ಛ್ರೋಷ್ಯಸಿ ಸ್ವನಮ್ ॥</p>
<p class="Text">ಪರ್ವತ ಸದೃಶರಾದ ಹಾಗೂ ಮೇಘಸದೃಶರಾದ ಕಪಿಶ್ರೇಷ್ಠರೂ ಲಂಕಾದ್ವೀಪದಲ್ಲಿರುವ ಮಲಯ ಪರ್ವತದ ತಪ್ಪಲುಗಳಲ್ಲಿ ಮಾಡಿವ ಗರ್ಜನೆಯನ್ನು ನೀನು ಬಹಳ ಬೇಗನೇ ಕೇಳಲಿರುವೆ.॥27॥</p>
<p class="Shlok-Number" id="toc_marker-74-28">ಶ್ಲೋಕ - 28</p>
<p class="Shlok">ನಿವೃತ್ತವನವಾಸಂ ಚ ತ್ವಯಾ ಸಾರ್ಧಮರಿಂದಮಮ್ ।</p>
<p class="Shlok">ಅಭಿಷಿಕ್ತಮಯೋಧ್ಯಾಯಾಂ ಕ್ಷಿಪ್ರಂ ದ್ರಕ್ಷ್ಯಸಿ ರಾಘವಮ್ ॥</p>
<p class="Text">ವನವಾಸವನ್ನು ಮುಗಿಸಿ ಅಯೋಧ್ಯೆಯಲ್ಲಿ ನಿನ್ನೊಡನೆ ಪಟ್ಟಾಭಿಷಿಕ್ತನಾಗುವ, ಶತ್ರುಮರ್ದನನಾದ, ಶ್ರೀರಾಮನನ್ನು ನೀನು ಕ್ಷಿಪ್ರವಾಗಿ ಸಂದರ್ಶಿಸುವೆ.॥28॥</p>
<p class="Shlok-Number" id="toc_marker-74-29">ಶ್ಲೋಕ - 29</p>
<p class="Shlok">ತತೋ ಮಯಾ ವಾಗ್ಭಿರದೀನಭಾಷಿಣಾ</p>
<p class="Shlok">ಶಿವಾಭಿರಿಷ್ಟಾಭಿರಭಿಪ್ರಸಾದಿತಾ ।</p>
<p class="Shlok">ಜಗಾಮ ಶಾಂತಿಂ ಮಮ ಮೈಥಿಲಾತ್ಮಜಾ </p>
<p class="Shlok">ತವಾಪಿ ಶೋಕೇನ ತದಾಭಿಪೀಡಿತಾ ॥</p>
<p class="Text">ರಾಘವಾ! ನಾನು ಹೀಗೆ ಹೇಳಲು, ನಿನ್ನ ವಿರಹಶೋಕ ದಲ್ಲಿದ್ದರೂ, ರಾಕ್ಷಸರಿಂದ ಪೀಡಿತಳಾಗಿದ್ದರೂ, ಸಾಧ್ವಿಯಾದ ಮೈಥಿಲಿದೇವಿಯೂ ಹೆಚ್ಚಾದ ಪರಿತಾಪ ಪಡುತ್ತಿದ್ದರೂ, ನಿನ್ನ ಬಲಪರಾಕ್ರಮಗಳನ್ನು ಹೊಗಳುತ್ತಾ, ಅವಳಿಗೆ ತೃಪ್ತಿಕರವಾದ, ಶುಭಸೂಚಕವಾದ ನನ್ನ ಮಾತುಗಳನ್ನು ಕೇಳಿ, ಅವಳು ಮನಶ್ಶಾಂತಿಯನ್ನು ಹೊಂದಿದಳು. ॥29॥ </p>
<p class="ChapterEnd">ಇತ್ಯಾರ್ಷೇ ಶ್ರೀಮದ್ರಾಮಾಯಣೇ ವಾಲ್ಮೀಕೀಯೇ ಆದಿಕಾವ್ಯೇ ಸುಂದರಕಾಂಡೇ ಅಷ್ಟಷಷ್ಠಿತಮಃ ಸರ್ಗಃ ॥ 68 ॥</p>
<p class="ChapterEnd">ಮಹರ್ಷಿವಾಲ್ಮೀಕಿ ವಿರಚಿತ ಆದಿಕಾವ್ಯವಾದ ಶ್ರೀಮದ್ರಾಮಾಯಣದ ಸುಂದರಕಾಂಡದಲ್ಲಿ ಅರವತ್ತೆಂಟನೆಯ ಸರ್ಗವು ಮುಗಿಯಿತು.</p>
<p class="ChapterEnd">ಸುಂದರಕಾಂಡವು ಸಮಾಪ್ತವಾಯಿತು.</p>
<p class="ChapterEnd para-style-override-3">॥ ಶ್ರೀರಾಮಚಂದ್ರಾರ್ಪಣಮಸ್ತು ॥<span class="char-style-override-7"></span></p>


<p class="Page-Break"> </p>
<p class="Book-Name">ಯುದ್ಧಕಾಂಡ</p>
<p class="Chapter-Heading" id="toc_marker-75">ಮೊದಲನೆಯ ಸರ್ಗ </p>
<p class="Sub-Heading">ಹನುಮಂತನಿಗೆ ಶ್ರೀರಾಮನ ಆಲಿಂಗನದ ಭಾಗ್ಯ</p>
<p class="Shlok-Number" id="toc_marker-75-1">ಶ್ಲೋಕ - 1</p>
<p class="Shlok">ಶ್ರುತ್ವಾ ಹನುಮತೊ ವಾಕ್ಯಂ ಯಥಾವದನುಭಿಭಾಷಿತಮ್ ।</p>
<p class="Shlok">ರಾಮಃ ಪ್ರೀತಿಸಮಾಯುಕ್ತೋ ವಾಕ್ಯಮುತ್ತರಮಬ್ರವೀತ್ ॥</p>
<p class="Text">ಹನುಮಂತನು ಯಥಾವತ್ತಾಗಿ ಹೇಳಿದ ಸೀತಾವೃತ್ತಾಂತವನ್ನು ಕೇಳಿ ಶ್ರೀರಾಮನು ಪ್ರಸನ್ನನಾಗಿ ಹೀಗೆ ಹೇಳಿದನು. ॥ 1 ॥</p>
<p class="Shlok-Number" id="toc_marker-75-2">ಶ್ಲೋಕ - 2</p>
<p class="Shlok">ಕೃತಂ ಹನುಮತಾ ಕಾರ್ಯಂ ಸುಮಹದ್ಭುವಿ ದುಷ್ಕರಮ್ ।</p>
<p class="Shlok">ಮನಸಾಪಿ ಯದನ್ಯೇನ ನ ಶಕ್ಯಂ ಧರಣೀತಲೇ ॥</p>
<p class="Text">ಹನುಮಂತನು ಮಾಡಿದ ಘನಕಾರ್ಯಗಳು (ಸೀತಾನ್ವೇಷಣೆಗಾಗಿ ಸಮುದ್ರವನ್ನು ಲಂಘಿಸಿದುದು, ದುರ್ಭೇದ್ಯವಾದ ಲಂಕೆಯನ್ನು ಪ್ರವೇಶಿಸಿದುದು, ಅದನ್ನು ಧ್ವಂಸ ಮಾಡಿದುದು, ಕಾರ್ಯಸಾಫಲ್ಯದಿಂದ ಕ್ಷೇಮವಾಗಿ ಮರಳಿದುದು) ಭೂಮಂಡಲದಲ್ಲಿ ಅಂತಹ ಪರಮಾದ್ಭುತ ಕಾರ್ಯವನ್ನು ಯಾರೂ ಮಾಡಲಾರರು. ಮನಸ್ಸಿನಲ್ಲಿ ಕೂಡ ಚಿಂತಿಸಲು ಸಾಧ್ಯವಿಲ್ಲ. ॥ 2 ॥</p>
<p class="Shlok-Number" id="toc_marker-75-3">ಶ್ಲೋಕ - 3</p>
<p class="Shlok">ನ ಹಿ ತಂ ಪರಿಪಶ್ಯಾಮಿ ಯಸ್ತರೇತ ಮಹೋದಧಿಮ್ ।</p>
<p class="Shlok">ಅನ್ಯತ್ರ ಗರುಡಾದ್ವಾಯೋರನ್ಯತ್ರ ಚ ಹನೂಮತಃ ॥</p>
<p class="Text">ಗರುಡ, ವಾಯುದೇವರು, ಹನುಮಂತನು ಈ ಮೂವರನ್ನು ಬಿಟ್ಟು ಮಹೋದಧಿಯನ್ನು ದಾಟಲು ಸಮರ್ಥರಾದ ಮತ್ತೊಬ್ಬರನ್ನು ನಾನು ಕಾಣೆನು. ॥ 3 ॥</p>
<p class="Shlok-Number" id="toc_marker-75-4">ಶ್ಲೋಕ - 4</p>
<p class="Shlok">ದೇವದಾನವಯಕ್ಷಾಣಾಂ ಗಂಧರ್ವೋರಗರಕ್ಷಸಾಮ್ ।</p>
<p class="Shlok">ಅಪ್ರಧೃಷ್ಯಾಂ ಪುರೀಂ ಲಂಕಾಂ ರಾವಣೇನ ಸುರಕ್ಷಿತಾಮ್ ॥</p>
<p class="Shlok-Number" id="toc_marker-75-5">ಶ್ಲೋಕ - 5</p>
<p class="Shlok">ಯೋ ವೀರ್ಯಬಲಸಂಪನ್ನೋ ದ್ವಿಷದ್ಭಿರನಿವಾರಿತಃ ।</p>
<p class="Shlok">ಪ್ರವಿಷ್ಟಃ ಸತ್ತ್ವಮಾಶ್ರಿತ್ಯ ಶ್ವಸನ್ಕೋ ನಾಮ ನಿಷ್ಕೃಮೇತ್ ॥</p>
<p class="Text">ರಾವಣನಿಂದ ರಕ್ಷಿಸಲ್ಪಡುತ್ತಿರುವ ಲಂಕೆಯನ್ನು ದೇವ- ದಾನವ-ಯಕ್ಷರಿಂದಾಗಲೀ, ಗಂಧರ್ವೋರಗ - ರಾಕ್ಷಸರಿಂದಾಗಲೀ ಆಕ್ರಮಿಸಲು ಸಾಧ್ಯವಿಲ್ಲ. ಹಾಗಿರುವಾಗ ರಾಕ್ಷಸರಿಂದ ರಕ್ಷಿತವಾದ ಲಂಕೆಯನ್ನು ತನ್ನ ಸ್ವಶಕ್ತಿಯಿಂದ ಪ್ರವೇಶಿಸಿ, ಶತ್ರುಗಳಿಂದ ತಡೆಯಲ್ಪಡದೆ ಜೀವಸಹಿತ ಹಿಂದಿರುಗಲು ಹನುಮಂತನೊಬ್ಬನನ್ನು ಬಿಟ್ಟು ಬೇರೆಯವರಿಂದ ಹೇಗೆ ತಾನೆ ಸಾಧ್ಯವಾದೀತು? ॥ 4-5 ॥ </p>
<p class="Shlok-Number" id="toc_marker-75-6">ಶ್ಲೋಕ - 6</p>
<p class="Shlok">ಕೋ ವಿಶೇತ್ಸುದುರಾಧರ್ಷಾಂ ರಾಕ್ಷಸೈಶ್ಚ ಸುರಕ್ಷಿತಾಮ್ ।</p>
<p class="Shlok">ಯೋ ವೀರ್ಯಬಲಸಂಪನ್ನೋ ನ ಸಮಃ ಸ್ಯಾದ್ಧನೂಮತಃ ॥</p>
<p class="Text">ಹನುಮಂತನಿಗೆ ಸಮಾನರಾದ ತೇಜೋಬಲ ಸಂಪನ್ನರು ಯಾರೂ ಇಲ್ಲ. ಅವನು ಸಮುದ್ರವನ್ನು ಲಂಘಿಸಿದುದು ಮೊದಲಾದ ಕಾರ್ಯಗಳ ಮೂಲಕ ತನ್ನ ನಿರುಪಮಾನ ಪರಾಕ್ರಮವನ್ನು ಪ್ರಕಟಿಸಿದನು. ಮಹಾವೀರನಾದ ಸುಗ್ರೀವನಿಗೆ ಮಹತ್ತ್ವ ಪೂರ್ಣವಾದ ಸೇವಾಕಾರ್ಯವನ್ನು ಮಾಡಿರುವನು.<span class="char-style-override-6">*</span> ॥ 6 ॥</p>
<p class="Footnote-Shloka">* ಪ್ರತ್ಯಕ್ಷೇ ಗುರವಃ ಸ್ತುತ್ಯಾಃ ಪರೋಕ್ಷೇ ಮಿತ್ರ ಬಾಂಧವಾಃ ।</p>
<p class="Footnote-Shloka">ಕರ್ಮಾಂತೇ ದಾಸ  ಭೃತ್ಯಾಶ್ಚ ನ ಕದಾಚನ  ಪುತ್ರಕಾಃ ॥</p>
<p class="Footnotes">	ಗುರುಗಳನ್ನು ಅವರ ಸಮಕ್ಷಮದಲ್ಲೇ ಸ್ತುತಿಸಬೇಕು. ಮಿತ್ರರನ್ನು-ಬಾಂಧವರನ್ನು ಪರೋಕ್ಷವಾಗಿ ಹೊಗಳಬೇಕು. ಒಪ್ಪಿಸಿದ ಕಾರ್ಯವು ಆದ ಬಳಿಕವೇ ದಾಸರನ್ನು, ಸೇವಕನನ್ನು ಪ್ರಶಂಸಿಸಬೇಕು. ಮಕ್ಕಳನ್ನು ಯಾವಾಗಲೂ ಹೊಗಳಬಾರದು ಎಂಬ ಆರ್ಯೋಕ್ತಿಯಂತೆ ಶ್ರೀರಾಮನು ಕಾರ್ಯವಾದ ಮೇಲೆಯೇ ದಾಸನಾದ ಹನುಮಂತನನ್ನು ಕೊಂಡಾಡುತ್ತಾನೆ.</p>
<p class="Shlok-Number" id="toc_marker-75-7">ಶ್ಲೋಕ - 7</p>
<p class="Shlok">ಭೃತ್ಯಕಾರ್ಯಂ ಹನುಮತಾ ಸುಗ್ರೀವಸ್ಯ ಕೃತಂ ಮಹತ್ ।</p>
<p class="Shlok">ಏವಂ ವಿಧಾಯ ಸ್ವಬಲಂ ಸದೃಶಂ ವಿಕ್ರಮಸ್ಯ ಚ ॥</p>
<p class="Text">ಪ್ರಭುವು ತನಗೆ ಎಂತಹ ದುಷ್ಕರವಾದ ಕಾರ್ಯವನ್ನು ಒಪ್ಪಿಸಿದರೂ ಅದನ್ನು ತನ್ನ ಬಲ ಪರಾಕ್ರಮಗಳಿಂದ ಸಾಧಿಸುವುದೇ ಅಲ್ಲದೆ, ಮುಖ್ಯ ಕಾರ್ಯಕ್ಕೆ ಭಂಗಬಾರದಂತೆ ಇತರ ಅನೇಕ ಕಾರ್ಯಗಳನ್ನೂ ಸಾಧಿಸಿಕೊಂಡು ಬರುವವನು ಭೃತ್ಯರಲ್ಲಿ ಶ್ರೇಷ್ಠನೆಂದು ಹೇಳುತ್ತಾರೆ. ॥ 7 ॥</p>
<p class="Shlok-Number" id="toc_marker-75-8">ಶ್ಲೋಕ - 8</p>
<p class="Shlok">ಯೋ ಹಿ ಭೃತ್ಯೋ ನಿಯುಕ್ತಃ ಸಂಭರ್ತ್ರಾ ಕರ್ಮಣಿ ದುಷ್ಕರೇ ।</p>
<p class="Shlok">ಕುರ್ಯಾತ್ತದನುರಾಗೇಣ ತಮಾಹುಃ ಪುರುಷೋತ್ತಮಮ್ ॥</p>
<p class="Text">ಇತರ ಕಾರ್ಯಗಳನ್ನು ಮಾಡಲು ಯೋಗ್ಯತೆಯೂ, ಸಾಮರ್ಥ್ಯವೂ ಇದ್ದರೂ, ಕೇವಲ ಪ್ರಭುವು ತನಗೆ ಒಪ್ಪಿಸಿದ ಕಾರ್ಯವನ್ನು ಮಾತ್ರ ಮಾಡುವ ಸೇವಕನು ಮಧ್ಯಮ ವರ್ಗದವನು.॥ 8 ॥</p>
<p class="Shlok-Number" id="toc_marker-75-9">ಶ್ಲೋಕ - 9</p>
<p class="Shlok">ಭೃತ್ಯಸ್ತು ಯಃ ಪರಂ ಕಾರ್ಯಂ</p>
<p class="Shlok">ನ ಕುರ್ಯಾನ್ನೃಪತೇಃ ಪ್ರಿಯಮ್ ।</p>
<p class="Shlok">ಭೃತ್ಯೋ ಯುಕ್ತಃ ಸಮರ್ಥಶ್ಚ</p>
<p class="Shlok">ತಮಾಹುರ್ಮಧ್ಯಮಂ ನರಮ್ ॥</p>
<p class="Text">ತನಗೆ ಯೋಗ್ಯತೆ, ಸಾಮರ್ಥ್ಯಗಳಿದ್ದರೂ ಒಡೆಯನು ಒಪ್ಪಿಸಿದ ಕಾರ್ಯವನ್ನು ಏಕಾಗ್ರಚಿತ್ತದಿಂದ ಸಾಧಿಸದವನು ಸೇವಕರಲ್ಲಿ ಅಧಮನು. ॥ 9 ॥</p>
<p class="Shlok-Number" id="toc_marker-75-10">ಶ್ಲೋಕ - 10</p>
<p class="Shlok">ನಿಯುಕ್ತೋ ನೃಪತೇಃ ಕಾರ್ಯಂ ನ ಕುರ್ಯಾದ್ಯಃ ಸಮಾಹಿತಃ ।</p>
<p class="Shlok">ಭೃತ್ಯೋ ಯುಕ್ತಃ ಸಮರ್ಥಶ್ಚ ತಮಾಹುಃ ಪುರುಷಾಧಮಮ್ ॥</p>
<p class="Text">ಪ್ರಭುವಿನ ಆದೇಶಕ್ಕನುಸಾರ ಹನುಮಂತನು ಸೀತಾನ್ವೇಷಣ ಕಾರ್ಯವನ್ನು ಶ್ರದ್ಧಾಸಕ್ತಿಗಳಿಂದ ಪೂರ್ಣಗೊಳಿಸಿದನು. ಅಷ್ಟೇ ಅಲ್ಲ, ತನ್ನ ಗೌರವಕ್ಕೆ ಭಂಗಬರದಂತೆ ರಾಕ್ಷಸಸಂಹಾರ ಮೊದಲಾದ ಇತರ ಕಾರ್ಯಗಳನ್ನೂ ಕೂಡ ಸಾಧಿಸಿ, ವಾನರ ರಾಜನಾದ ಸುಗ್ರೀವನನ್ನು ಸಂತುಷ್ಟನನ್ನಾಗಿಸಿದನು. ॥ 10 ॥</p>
<p class="Shlok-Number" id="toc_marker-75-11">ಶ್ಲೋಕ - 11</p>
<p class="Shlok">ತನ್ನಿಯೋಗೇ ನಿಯುಕ್ತೇನ ಕೃತಂ ಕೃತ್ಯಂ ಹನೂಮತಾ ।</p>
<p class="Shlok">ನ ಚಾತ್ಮಾ ಲಘುತಾಂ ನೀತಃ ಸುಗ್ರೀವಶ್ಚಾಪಿ ತೋಷಿತಃ ॥</p>
<p class="Shlok-Number" id="toc_marker-75-12">ಶ್ಲೋಕ - 12</p>
<p class="Shlok">ಅಹಂ ಚ ರಘುವಂಶಶ್ಚ ಲಕ್ಷ್ಮಣಶ್ಚ ಮಹಾಬಲಃ ।</p>
<p class="Shlok">ವೈದೇಹ್ಯಾ ದರ್ಶನೇನಾದ್ಯ ಧರ್ಮತಃ ಪರಿರಕ್ಷಿತಾಃ ॥</p>
<p class="Text">ಅಷ್ಟೇ ಅಲ್ಲ, ಹನುಮಂತನು ವೈದೇಹಿಯನ್ನು ಹುಡುಕಿ, ಸಂದರ್ಶಿಸಿ ಬಂದು ನನ್ನನ್ನೂ, ಮಹಾಬಲನಾದ ಲಕ್ಷ್ಮಣನನ್ನೂ, ಸುಗ್ರೀವನನ್ನೂ, ರಘುವಂಶವನ್ನೂ, ಧರ್ಮಮಾರ್ಗವನ್ನೂ ರಕ್ಷಿಸಿರುವನು. (ಈ ಕಾರ್ಯಸಾಧನೆಯ ಮೂಲಕ ಮುಖ್ಯಪ್ರಾಣನಾದ ಮಾರುತಿಯು ನನ್ನ ಪ್ರಾಣಗಳನ್ನೂ, ಸೀತಾದೇವಿಯ ಪ್ರಾಣಗಳನ್ನೂ ಕಾಪಾಡಿದನು.) ॥ 11-12 ॥</p>
<p class="Shlok-Number" id="toc_marker-75-13">ಶ್ಲೋಕ - 13</p>
<p class="Shlok">ಇದಂ ತು ಮಮ ದೀನಸ್ಯ ಮನೋ ಭೂಯಃ ಪ್ರಕರ್ಷತಿ ।</p>
<p class="Shlok">ಯದಿಹಾಸ್ಯ ಪ್ರಿಯಾಖ್ಯಾತುರ್ನ ಕುರ್ಮಿ ಸದೃಶಂ ಪ್ರಿಯಮ್ ॥</p>
<p class="Text">ಸೀತಾದೇವಿಯ ಕುಶಲವಾರ್ತೆಯನ್ನು ತಿಳಿಸಿ, ಮಹೋಪಕಾರ ಮಾಡಿದ ಈ ಮಾರುತಿಗೆ ಒಪ್ಪುವ ಪ್ರತ್ಯುಪಕಾರ ಮಾಡಲು ದೀನನಾದ ನಾನು ಅಸಮರ್ಥನಾಗಿದ್ದೇನಲ್ಲ! ಅದರಿಂದ ನನ್ನ ಮನಸ್ಸು ತುಂಬಾ ಪರಿತಪಿಸುತ್ತಿದೆ. ॥ 13 ॥</p>
<p class="Shlok-Number" id="toc_marker-75-14">ಶ್ಲೋಕ - 14</p>
<p class="Shlok">ಏಷ ಸರ್ವಸ್ವಭೂತಸ್ತು ಪರಿಷ್ವಂಗೋ ಹನೂಮತಃ ।</p>
<p class="Shlok">ಮಯಾ ಕಾಲಮಿಮಂ ಪ್ರಾಪ್ಯ ದತ್ತಶ್ಚಾಸ್ತು ಮಹಾತ್ಮನಃ ॥</p>
<p class="Text">ಯಾವುದೇ ಪ್ರಿಯವಸ್ತುವನ್ನು ಕೊಡಲಾಗದಿದ್ದರೂ ಈ ಸಮಯದಲ್ಲಿ ಮಹಾತ್ಮನಾದ ಹನುಮಂತನಿಗೆ ಗಾಢವಾದ ಆಲಿಂಗನಸುಖವನ್ನು ದಯಪಾಲಿಸುತ್ತೇನೆ ಇದೇ ನನ್ನ ಸರ್ವಸ್ವವೂ ಆಗಿದೆ.<span class="char-style-override-6">*</span> ॥ 14 ॥</p>
<p class="Footnotes">* ಶ್ರೀರಾಮನು ಹನುಮಂತನನ್ನು ಆಲಿಂಗಿಸಿಕೊಂಡು ಅವನಿಗೆ ಬ್ರಹ್ಮಾನಂದವನ್ನೇ ಕರುಣಿಸಿದನು. ಬ್ರಹ್ಮಾಂಡಪುರಾಣದಲ್ಲಿ ಇದು ಸ್ಪಷ್ಟವಾಗಿಯೇ ಇದೆ. ಶ್ರೀರಾಮನ ಸರ್ವಸ್ವವೆಂದರೆ ಆನಂದವೇ ಆಗಿದೆ. ಶಂಕರಭಗವತ್ಪಾದರೂ ಇದನ್ನೇ ಹೇಳಿದ್ದಾರೆ <span class="char-style-override-2">‘ಆನಂದ ಏವಹಿ ಭಗವತಃ ಸರ್ವಸ್ವಂ ಆನಂದ ಏವಹಿ ಮಾಯಯಾ ರಾಮಾದಿ ದೇಹತ್ವೇನ ಭಾಸತೇ ॥’</span></p>
<p class="Shlok-Number" id="toc_marker-75-15">ಶ್ಲೋಕ - 15<span class="char-style-override-2"></span></p>
<p class="Shlok">ಇತ್ಯುಕ್ತ್ವಾ ಪ್ರೀತಿಹೃಷ್ಟಾಂಗೋ ರಾಮಸ್ತಂ ಪರಿಷಸ್ವಜೇ ।</p>
<p class="Shlok">ಹನೂಮಂತಂ ಮಹಾತ್ಮಾನಂ ಕೃತಕಾರ್ಯಮುಪಾಗತಮ್ ॥</p>
<p class="Text">ಹೀಗೆ ಹೇಳಿ ಶ್ರೀರಾಮನು ಪ್ರೀತಿಯಿಂದ ಪುಳಕಿತಗಾತ್ರನಾಗಿ ತಾನು ಒಪ್ಪಿಸಿದ ಕಾರ್ಯವನ್ನು ಸಫಲವಾಗಿಸಿದ ಪವಿತ್ರಾತ್ಮನಾದ ಹನುಮಂತನನ್ನು ಗಾಢವಾಗಿ ಆಲಿಂಗಿಸಿಕೊಂಡನು. ॥ 15 ॥</p>


<p class="Page-Break"> </p>
<p class="First-End-Page-text" id="toc_marker-76" xml:lang="en-GB">ಕೊನೆಯ ಪುಟ</p>

