
<p class="First-End-Page-text para-style-override-1" id="toc_marker-1" xml:lang="en-GB"><span class="char-style-override-1">ಮೊದಲ ಪುಟ</span></p>
<p class="Titel-Page---Shri-Hari">॥ ಶ್ರೀಹರಿಃ ॥</p>
<p class="Title-Page---Book-Name">ಶ್ರೀಮದ್ಭಗವದ್ಗೀತಾ</p>
<p class="Title-Page---Sub-Title"><span>ಸಾಧಾರಣ ತಾತ್ಪರ್ಯ ಸಹಿತ</span></p>
<p class="Title-Page---Hindi-Name">श्रीमद्भगवद्गीता साधारण तात्पर्य सहित - कन्नड़</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಮಾತಾ ಚ ಪಿತಾ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಸರ್ವಂ ಮಮ ದೇವ ದೇವ ॥</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tikkakar" xml:lang="kn-IN">ಶ್ರದ್ಧೇಯ ಶ್ರೀಜಯದಯಾಲಜೀ ಗೋಯಂದಕಾ</p>
<p class="Title-Page---Gita-Seva-Trust">ಗೀತಾ ಸೇವಾ ಟ್ರಸ್ಟ್</p>


<p class="Page-Break">॥ ಓಂ ಶ್ರೀ ಪರಮಾತ್ಮನೇ ನಮಃ ॥</p>
<p class="Chapter-Heading" id="toc_marker-2">ಶ್ರೀ ಗೀತೆಯ ಮಹಿಮೆ</p>
<p class="Text">ವಾಸ್ತವವಾಗಿಯೂ ಶ್ರೀಮದ್ಭಗವದ್ಗೀತೆಯ ಮಾಹಾತ್ಮ್ಯೆಯನ್ನು ಮಾತಿನಿಂದ ವರ್ಣಿಸಲು ಯಾರಿಗೂ ಸಾಮರ್ಥ್ಯವಿಲ್ಲ; ಏಕೆಂದರೆ ಇದು ಒಂದು ಪರಮ ರಹಸ್ಯಮಯ ಗ್ರಂಥ. ಇದರಲ್ಲಿ ಸಂಪೂರ್ಣವಾಗಿ ವೇದಗಳ ಸಾರವನ್ನು ಸಂಗ್ರಹ ಮಾಡಲಾಗಿದೆ. ಇಲ್ಲಿನ ಭಾಷೆಯು ಸ್ವಲ್ಪ ಅಭ್ಯಾಸದಿಂದಲೇ ಸುಲಭವಾಗಿ ತಿಳಿದುಕೊಳ್ಳಬಲ್ಲಷ್ಟು ಸುಂದರ ಮತ್ತು ಸರಳವಾಗಿದೆ. ಆದರೆ ಇದರ ಅರ್ಥ ಬಹಳಷ್ಟು ಗಂಭೀರ. ಜೀವನ ಪರ್ಯಂತ ನಿರಂತರ ಅಭ್ಯಾಸ ಮಾಡುತ್ತಿದ್ದರೂ ಅದರ ಅಂತ್ಯ ದೊರೆಯದು. ಪ್ರತಿದಿನವೂ ಹೊಸ ಹೊಸ ಭಾವಗಳು ಉತ್ಪತ್ತಿಯಾಗುತ್ತಲೇ ಇರುತ್ತವೆ. ಆದುದರಿಂದ ಇದು ಯಾವಾಗಲೂ ಹೊಸದಾಗಿಯೇ ಇರುತ್ತದೆ. ಏಕಾಗ್ರಚಿತ್ತದಿಂದ ಶ್ರದ್ಧಾ - ಭಕ್ತಿಸಹಿತ ಯೋಚಿಸುವುದರಿಂದ ಇದರ ಪದ - ಪದದಲ್ಲಿಯೂ ಪರಮರಹಸ್ಯ ತುಂಬಿರುವುದು ಪ್ರತ್ಯಕ್ಷವಾಗಿ ಕಂಡುಬರುತ್ತದೆ. ಭಗವಂತನ ಗುಣ, ಪ್ರಭಾವ ಮತ್ತು ರಹಸ್ಯದ ವರ್ಣನೆಯನ್ನು ಈ ಗೀತಾಶಾಸ್ತ್ರದಲ್ಲಿ ಮಾಡಿರುವ ಹಾಗೆ ಬೇರೆ ಗ್ರಂಥಗಳಲ್ಲಿ ಕಾಣುವುದು ಕಷ್ಟ. ಏಕೆಂದರೆ ಬಹುಶಃ ಅವುಗಳಲ್ಲಿ ಅಲ್ಪ-ಸ್ವಲ್ಪವಾದರೂ ಸಾಂಸಾರಿಕ ವಿಷಯ ದೊರೆಯುತ್ತಾ ಇರುತ್ತದೆ. ಆದರೆ ‘‘ಶ್ರೀಮದ್ಭಗವದ್ಗೀತೆ’’ ಒಂದು ಅನುಪಮವಾದ ಶಾಸ್ತ್ರವೆಂದು ಭಗವಂತ ಹೇಳಿದ್ದಾನೆ. ಇದರಲ್ಲಿ ಒಂದು ಶಬ್ದವೂ ಸಹ ಸದುಪದೇಶವಲ್ಲದ್ದು ಇಲ್ಲ. ಆದುದರಿಂದ ಶ್ರೀವೇದವ್ಯಾಸರು ಮಹಾಭಾರತದಲ್ಲಿ ಗೀತೆಯ ವರ್ಣನೆ ಮಾಡಿದ ನಂತರ ಹೇಳಿದ್ದಾರೆ - </p>
<p class="Shlok">ಗೀತಾ ಸುಗೀತಾ ಕರ್ತವ್ಯಾ ಕಿಮನ್ಯೈಃ ಶಾಸ್ತ್ರವಿಸ್ತರೈಃ ।</p>
<p class="Shlok">ಯಾ ಸ್ವಯಂ ಪದ್ಮನಾಭಸ್ಯ ಮುಖಪದ್ಮಾದ್ವಿನಿಃ ಸೃತಾ ॥</p>
<p class="Text">ಗೀತೆಯನ್ನು ಚೆನ್ನಾಗಿ ಅಧ್ಯಯನ ಮಾಡಲು ಯೋಗ್ಯವಾಗಿದೆ, ಅರ್ಥಾತ್ ಶ್ರೀಗೀತೆಯನ್ನು ಒಳ್ಳೆಯ ರೀತಿಯಲ್ಲಿ ಓದಿ ಅರ್ಥ ಮತ್ತು ಭಾವ ಸಹಿತ ಅಂತಃಕರಣದಲ್ಲಿ ಗ್ರಹಿಸಿಕೊಳ್ಳುವುದು ಮುಖ್ಯವಾದ ಕರ್ತವ್ಯ. ಏಕೆಂದರೆ ಶ್ರೀಪದ್ಮನಾಭವಿಷ್ಣು ಭಗವಂತನು ಸ್ವತಃ ತನ್ನ ಮುಖಾರವಿಂದದಿಂದ ಹೇಳಿರುತ್ತಾನೆ. (ಮತ್ತೆ) ಅನ್ಯಶಾಸ್ತ್ರಗಳಿಂದ ಏನು ಪ್ರಯೋಜನ? ಹಾಗೂ ಸ್ವತಃ ಭಗವಂತನೇ ಇದರ ಮಹಾತ್ಮ್ಯೆಯನ್ನು ಕೊನೆಯಲ್ಲಿ ವರ್ಣಿಸಿದ್ದಾನೆ. (ಅ 18 ಶ್ಲೋಕ 68ರಿಂದ 71ರವರೆಗೆ)</p>
<p class="Text">ಈ  ಗೀತಾ ಶಾಸ್ತ್ರದಲ್ಲಿ ಮನುಷ್ಯರಿಗೆ ಅಧಿಕಾರವುಂಟು. ಅವನು ಬೇಕಾದರೆ ಯಾವುದೇ ವರ್ಣ, ಆಶ್ರಮದಲ್ಲಿರುವವನಾಗಿರಬಹುದು. ಆದರೆ ಅವಶ್ಯಕವಾಗಿ ಭಗವಂತನಲ್ಲಿ ಶ್ರದ್ಧಾಳು ಮತ್ತು ಭಕ್ತಿಯುಳ್ಳವನು ಆಗಿರಲೇಬೇಕು. ಏಕೆಂದರೆ ತನ್ನ ಭಕ್ತರಲ್ಲಿಯೇ ಇದರ ಪ್ರಚಾರ ಮಾಡಬೇಕೆಂದು ಭಗವಂತನು ಆಜ್ಞೆ ಮಾಡಿದ್ದಾನೆ. ಹಾಗೂ ಸ್ತ್ರಿಯರು, ವೈಶ್ಯರು, ಶೂದ್ರರು ಮತ್ತು ಪಾಪಯೋನಿಯಲ್ಲಿ ಹುಟ್ಟಿರುವ ಮನುಷ್ಯರೂ ಸಹ ನನ್ನ ಪರಾಯಣರಾಗಿ ಪರಮಗತಿಯನ್ನು ಪಡೆಯುತ್ತಾರೆ. (ಅ 9 ಶ್ಲೋಕ 32) ಮತ್ತು ತಮ್ಮ-ತಮ್ಮ ಸ್ವಾಭಾವಿಕ ಕರ್ಮಗಳ ಮೂಲಕ ನನ್ನನ್ನು ಪೂಜೆ ಮಾಡಿದ ಮನುಷ್ಯರು ಪರಮ ಸಿದ್ಧಿಯನ್ನು ಪಡೆಯುತ್ತಾರೆ (ಅ 18 ಶ್ಲೋಕ 46) ಎಂದೂ ಸಹ ಹೇಳಿದ್ದಾನೆ. ಇವುಗಳನ್ನೆಲ್ಲಾ ಪರಿಶೀಲಿಸಿದಾಗ ಪರಮಾತ್ಮನ ಪ್ರಾಪ್ತಿಗೆ ಎಲ್ಲರಿಗೂ ಅಧಿಕಾರವಿದೆಯೆಂದೇ ಗೊತ್ತಾಗುತ್ತದೆ.</p>
<p class="Text">ಆದರೆ ಮೇಲೆ ತಿಳಿಸಿದ ವಿಷಯಗಳ ಮರ್ಮವನ್ನು ತಿಳಿದುಕೊಂಡಿಲ್ಲದ ಕಾರಣ ಕೇವಲ ಗೀತೆಯ ಹೆಸರನ್ನು ಮಾತ್ರ ಕೇಳಿರುವ ಜನರು ಗೀತೆಯು ಕೇವಲ ಸಂನ್ಯಾಸಿಗಳಿಗೆ ಮಾತ್ರ ಇರುವುದು ಎಂದು ಹೇಳುತ್ತಾರೆ. ಗೀತಾಭ್ಯಾಸದ ಜ್ಞಾನದಿಂದ ಹುಡುಗ ಮನೆಬಿಟ್ಟು ಸಂನ್ಯಾಸಿಯಾಗಿ ಹೋಗಿಬಿಟ್ಟಾನು ಎಂಬ ಭಯದಿಂದ ಅವರು ತಮ್ಮ ಮಕ್ಕಳಿಗೆ ಗೀತೆಯ ಅಭ್ಯಾಸ ಮಾಡಿಸುವುದಿಲ್ಲ. ಆದರೆ ಮೋಹದಿಂದಾಗಿ ತಮ್ಮ ಕ್ಷಾತ್ರಧರ್ಮದಿಂದ ವಿಮುಖನಾಗಿ ಭಿಕ್ಷಾನ್ನದಿಂದ ಜೀವನ ಸಾಗಿಸುವುದಕ್ಕೆ ಸಿದ್ಧನಾದ ಅರ್ಜುನನು ಪರಮ ರಹಸ್ಯಮಯ ಗೀತೋಪದೇಶದಿಂದ ಜೀವನ ಪರ್ಯಂತ ಗೃಹಸ್ಥನಾಗಿಯೇ ಇದ್ದು ತನ್ನ ಕರ್ತವ್ಯವನ್ನು ಪಾಲಿಸಿದ, ಅಂದ ಮೇಲೆ ಗೀತಾಶಾಸ್ತ್ರದಿಂದ ವಿರುದ್ಧವಾದ ಪರಿಣಾಮ ಹೇಗೆ ಉಂಟಾಗಬಲ್ಲುದು? ಎಂಬುದನ್ನು ಅವರು ಯೋಚಿಸಬೇಕು.</p>
<p class="Text">ಆದುದರಿಂದ ಒಳ್ಳೆಯದನ್ನು ಬಯಸುವವರು ಮೋಹವನ್ನು ತ್ಯಜಿಸಿ ಅತಿಶಯಶ್ರದ್ಧಾ-ಭಕ್ತಿಗಳಿಂದ ತಮ್ಮ ಮಕ್ಕಳಿಗೆ ಅರ್ಥ ಮತ್ತು ಭಾವ ಸಹಿತ ಗೀತಾಭ್ಯಾಸವನ್ನು ಮಾಡಿಸಬೇಕು ಮತ್ತು ತಾವೂ ಸಹ ಇದರ ಪಠನ ಮತ್ತು ಮನನ ಮಾಡಿಕೊಳ್ಳುತ್ತಾ ಭಗವಂತನ ಆಜ್ಞಾನುಸಾರ ಸಾಧನೆಯಲ್ಲಿ ತತ್ಪರರಾಗಬೇಕು. ಏಕೆಂದರೆ ಅತ್ಯಂತ ದುರ್ಲಭವಾದ ಮಾನವ ಶರೀರವನ್ನು ಪಡೆದುಕೊಂಡು ತನ್ನ ಅಮೂಲ್ಯ-ಸಮಯದ ಒಂದು ಕ್ಷಣವನ್ನೂ ದುಃಖಮೂಲವಾದ ಕ್ಷಣಭಂಗುರವಾದ ಭೋಗಗಳನ್ನು ಅನುಭವಿಸುವುದರಲ್ಲಿ ಹಾಳು ಮಾಡಿಕೊಳ್ಳುವುದು ಉಚಿತವಲ್ಲ.</p>
<p class="Text para-style-override-2"><span> </span></p>


<p class="Page-Break">ಶ್ರೀ ಪರಮಾತ್ಮನೇ ನಮಃ</p>
<p class="Chapter-Heading" id="toc_marker-3">ನಿವೇದನೆ</p>
<p class="Text">ಶಾಸ್ತ್ರಗಳ ಅವಲೋಕನ ಮತ್ತು ಮಹಾಪುರುಷರ ವಚನಗಳ ಶ್ರವಣ ಮಾಡಿ ನಾನು ಪ್ರಪಂಚದಲ್ಲಿ ಶ್ರೀ ಭಗವದ್ಗೀತೆಗೆ ಸಮಾನವಾದ ಕಲ್ಯಾಣಕಾರಿಯಾದ ಯಾವುದೂ ಸಹ ಒಂದು ಉಪಯೋಗೀ ಗ್ರಂಥವಿಲ್ಲವೆಂಬ ತೀರ್ಮಾನಕ್ಕೆ ಬಂದೆನು. ಗೀತೆಯಲ್ಲಿ ಹೇಳಿದ ಜ್ಞಾನಯೋಗ, ಧ್ಯಾನಯೋಗ, ಕರ್ಮಯೋಗ, ಭಕ್ತಿಯೋಗ ಮುಂತಾದ ಸಾಧನೆಗಳಲ್ಲಿ ತಮ್ಮ ಶ್ರದ್ಧೆ, ರುಚಿ ಮತ್ತು ಯೋಗ್ಯತೆಗನುಗುಣವಾಗಿ ಯಾವ ಸಾಧನೆಯನ್ನು ಮಾಡಿದರೂ ಶೀಘ್ರವಾಗಿ ಮನುಷ್ಯನ ಶ್ರೇಯಸ್ಸು ಸಾಧ್ಯ.</p>
<p class="Text">ಆದುದರಿಂದ ಮೇಲಿನ ಸಾಧನೆಗಳನ್ನು ಹಾಗೂ ಪರಮಾತ್ಮನ ತತ್ತ್ವಗಳ ರಹಸ್ಯವನ್ನೂ ತಿಳಿಯಲು ಮಹಾಪುರುಷರ ಮತ್ತು ಅವರ ಅಭಾವದಲ್ಲಿ ಉಚ್ಚ ಶ್ರೇಣಿಯ ಸಾಧಕರ ಸಾಧನೆಗಳನ್ನು ಶ್ರದ್ಧಾಪ್ರೇಮ ಪೂರ್ವಕವಾಗಿ ಸಮಾಗಮ ಮಾಡುವ ವಿಶೇಷ ಪ್ರಯತ್ನವಿಟ್ಟುಕೊಂಡು ಗೀತೆಯ ಅರ್ಥ ಮತ್ತು ಭಾವಸಹಿತ ಮನನ ಮಾಡಲು ಹಾಗೂ ಅದಕ್ಕನುಸಾರವಾಗಿ ತಮ್ಮ ಜೀವನವನ್ನು ರೂಪಿಸಿಕೊಳ್ಳಲು ಜೀವನ ಪರ್ಯಂತ ಪ್ರಯತ್ನ ಮಾಡಬೇಕು.</p>
<p class="Text"> </p>
<p class="Text para-style-override-1">ನಿವೇದಕ</p>
<p class="Text para-style-override-3"><span class="char-style-override-2">ಜಯದಯಾಲ ಗೋಯಂದಕಾ</span><span class="char-style-override-2"></span></p>


<p class="Page-Break"> </p>
<p class="Chapter-Heading" id="toc_marker-4">ಗೀತೆಯ ಪ್ರಧಾನ ವಿಷಯ</p>
<p class="Text">ತನ್ನ ಪ್ರಾಪ್ತಿಗಾಗಿ ಭಗವಂತನು ಗೀತೆಯಲ್ಲಿ ಮುಖ್ಯವಾಗಿ ಎರಡು ಮಾರ್ಗವನ್ನು ತಿಳಿಸಿದ್ದಾನೆ. ಒಂದು ಸಾಂಖ್ಯಯೋಗ, ಎರಡನೆಯದು ಕರ್ಮಯೋಗ ಅವುಗಳಲ್ಲಿ-</p>
<p class="Text">(1) ಸಂಪೂರ್ಣವಾಗಿ ಪದಾರ್ಥಗಳೆಲ್ಲಾ ಮೃಗ ಮರೀಚಿಕೆಯಂತೆ (ಮೃಗಜಲ) ಅಥವಾ ಸ್ವಪ್ನದ ದೃಶ್ಯಗಳಂತೆ ಮಾಯಾಮಯವಾದುದರಿಂದ ಮಾಯೆಯ ಕಾರ್ಯರೂಪೀ ಗುಣಗಳೇ ಗುಣಗಳಲ್ಲಿ ವರ್ತಿಸುತ್ತವೆ ಎಂದು ತಿಳಿದುಕೊಂಡು ಮನಸ್ಸು, ಇಂದ್ರಿಯಗಳು ಮತ್ತು ಶರೀರದ ಮೂಲಕ ನಡೆಯುವ ಎಲ್ಲಾ ಕರ್ಮಗಳಲ್ಲಿಯೂ ಕರ್ತೃವೆಂಬ ಅಭಿಮಾನವಿಲ್ಲದಿರುವುದು (ಅ 5 ಶ್ಲೋ 8,9) ಹಾಗೂ ಸರ್ವವ್ಯಾಪಿ ಸಚ್ಚಿದಾನಂದಘನ ಪರಮಾತ್ಮನ ಸ್ವರೂಪದಲ್ಲಿ ಏಕೀಭಾವದಿಂದ ಸದಾ ಸೇರಿಕೊಂಡಿರುತ್ತಾ ಸಚ್ಚಿದಾನಂದಘನ ವಾಸುದೇವನೊಬ್ಬನಲ್ಲದೆ ಬೇರೆ ಯಾರಾದರೂ ಇರುವರೆಂಬ ಭಾವನೆ ಇಲ್ಲದಿರುವುದು; ಇದೇ ಸಾಂಖ್ಯಯೋಗದ ಸಾಧನೆಯಾಗಿದೆ.</p>
<p class="Text">(2) ಸರ್ವಸ್ವವೂ ಭಗವಂತನದು ಎಂದು ತಿಳಿದುಕೊಂಡು, ಫಲಾಫಲಗಳಲ್ಲಿ ಸಮಭಾವವನ್ನು ಇಟ್ಟುಕೊಳ್ಳುತ್ತಾ, ಆಸಕ್ತಿ ಮತ್ತು ಫಲಾಪೇಕ್ಷೆಗಳನ್ನು ತ್ಯಜಿಸಿ, ಭಗವಂತನ ಆಜ್ಞಾನುಸಾರ ಕೇವಲ ಭಗವಂತನಿಗಾಗಿಯೇ ಕರ್ಮಗಳನ್ನೆಲ್ಲಾ ಆಚರಿಸುವುದು (ಅ 2 ಶ್ಲೋಕ 48, ಅ 5 ಶ್ಲೋ 10) ಹಾಗೂ ಶ್ರದ್ಧಾ-ಭಕ್ತಿಗಳಿಂದ ಕಾಯಾ-ವಾಚಾ-ಮನಸಾ ಎಲ್ಲಾ ರೀತಿಯಿಂದಲೂ ಭಗವಂತನಿಗೆ ಶರಣಾಗಿ ನಾಮ, ಗುಣ ಮತ್ತು ಪ್ರಭಾವ ಸಹಿತ ಆತನ ಸ್ವರೂಪದ ಚಿಂತನೆಯನ್ನು ನಿರಂತರ ಮಾಡುವುದು (ಅ 6 ಶ್ಲೋ 47). ಇದು ನಿಷ್ಕಾಮ ಕರ್ಮಯೋಗದ ಸಾಧನೆ.</p>
<p class="Text">ಮೇಲೆ ತಿಳಿಸಿದ ಎರಡೂ ಸಾಧನೆಗಳ ಪರಿಣಾಮ ಒಂದೇ ಆದ ಕಾರಣ ವಾಸ್ತವವಾಗಿಯೂ ಅಭಿನ್ನವೆಂದು ಭಾವಿಸಲಾಗಿದೆ (ಅ 5 ಶ್ಲೋ 4-5), ಆದರೆ ಸಾಧನೆಯ ಕಾಲದಲ್ಲಿ ಪ್ರಕರಣ ಭೇದದಿಂದ ಎರಡೂ ಬೇರೆಯಾದ ಕಾರಣದಿಂದ ಎರಡು ಮಾರ್ಗಗಳೂ ಭಿನ್ನ-ಭಿನ್ನವೆಂದು ತಿಳಿಸಲಾಗಿವೆ (ಅ 3 ಶ್ಲೋ 3). ಆದುದರಿಂದ ಒಬ್ಬ ವ್ಯಕ್ತಿಯು ಎರಡು ಮಾರ್ಗಗಳ ಮೂಲಕ ಒಂದೇ ಸಮಯದಲ್ಲಿ ಹೋಗಲಾರ. ಹೇಗೆಂದರೆ ಗಂಗಾನದಿಯನ್ನು ದಾಟಲು ಎರಡು ಮಾರ್ಗಗಳಿದ್ದಾಗ್ಯೂ ಸಹ ಒಬ್ಬ ಮನುಷ್ಯ ಎರಡೂ ಮಾರ್ಗಗಳ ಮೂಲಕ ಒಂದೇ ಬಾರಿಗೆ ಹೋಗಲಾರನು. ಮೇಲೆ ತಿಳಿಸಿದ ಸಾಧನೆಗಳಲ್ಲಿ ಕರ್ಮಯೋಗದ ಸಾಧನೆಯನ್ನು ಸಂನ್ಯಾಸಾಶ್ರಮದಲ್ಲಿ ಆಚರಿಸಲು ಸಾಧ್ಯವಿಲ್ಲ. ಏಕೆಂದರೆ ಸಂನ್ಯಾಸಾಶ್ರಮದಲ್ಲಿ ಕರ್ಮಗಳ ಸ್ವರೂಪವನ್ನೇ ತ್ಯಾಜ್ಯವೆಂದು ಹೇಳಿದೆ ಮತ್ತು ಸಾಂಖ್ಯಯೋಗದ ಸಾಧನೆಯು ಎಲ್ಲಾ ಆಶ್ರಮಗಳಲ್ಲಿಯೂ ಆಚರಿಸಲ್ಪಡಬಲ್ಲದು.</p>
<p class="Text">ಸಾಂಖ್ಯಯೋಗವನ್ನು ಭಗವಂತನು ಸಂನ್ಯಾಸವೆಂದು ಹೇಳಿದ್ದಾನೆ. ಆದುದರಿಂದ ಅದಕ್ಕೆ ಸಂನ್ಯಾಸಾಶ್ರಮದಲ್ಲಿಯೇ ಅಧಿಕಾರವುಂಟು; ಗೃಹಸ್ಥಾಶ್ರಮದಲ್ಲಿ ಇಲ್ಲವೆಂದು ಹೇಳಿದರೆ - ಆ ಹೇಳಿಕೆ ಸರಿಯಲ್ಲ. ಏಕೆಂದರೆ ಎರಡನೇ ಅಧ್ಯಾಯದ 11ನೇ ಶ್ಲೋಕದಿಂದ 30ರವರೆಗೆ ಮಾಡಲಾಗಿರುವ ಸಾಂಖ್ಯ ನಿಷ್ಠೆಯ ಉಪದೇಶಕ್ಕೆ ಅನುಸಾರವಾಗಿ ಭಗವಂತನು ಅಲ್ಲಲ್ಲಿ ಅರ್ಜುನನಿಗೆ ಯುದ್ಧ ಮಾಡುವ ಯೋಗ್ಯತೆಯನ್ನು ತೋರಿಸಿದ್ದಾನೆ. ಗೃಹಸ್ಥಾಶ್ರಮದಲ್ಲಿ ಸಾಂಖ್ಯಯೋಗಕ್ಕೆ ಅಧಿಕಾರವೇ ಇಲ್ಲದಿದ್ದರೆ ಈ ಪ್ರಕಾರ ಭಗವಂತನು ಹೇಗೆ ಹೇಳುತ್ತಿದ್ದನು? ಹೌದು, ಸಾಂಖ್ಯಮಾರ್ಗದ ಅಧಿಕಾರಿಯು ದೇಹಾಭಿಮಾನಿಯಾಗಿರಬಾರದು, ಇಷ್ಟು ವಿಶೇಷತೆ ಆವಶ್ಯಕ. ಏಕೆಂದರೆ ಶರೀರದಲ್ಲಿ ಅಹಂಭಾವವಿರುವವರಗೂ ಸಾಂಖ್ಯಯೋಗದ ಸಾಧನೆ ಸರಿಯಾದ ರೀತಿಯಲ್ಲಿ ತಿಳಿಯುವುದಿಲ್ಲ. ಆದ್ದರಿಂದ, ಭಗವಂತನು ಸಾಂಖ್ಯಯೋಗವನ್ನು ಕಠಿಣವೆಂದು ಹೇಳಿದ್ದಾನೆ (ಗೀತಾ ಅ 5 ಶ್ಲೋ 6) ಮತ್ತು ನಿಷ್ಕಾಮಕರ್ಮಯೋಗ ಸಾಧನೆಯು ಸುಗಮವಾಗಿರುವ ಕಾರಣ ನೀನು ನಿರಂತರ ನನ್ನ ಚಿಂತನೆಯನ್ನೇ ಮಾಡುತ್ತಾ ನಿಷ್ಕಾಮ ಕರ್ಮಯೋಗದ ಆಚರಣೆ ಮಾಡು ಎಂದು ಅರ್ಜುನನಿಗೆ ಅಲ್ಲಲ್ಲಿ ಹೇಳಿದ್ದಾನೆ.</p>
<p class="Text"> </p>
<p class="Text para-style-override-2"><span> </span></p>


<p class="Page-Break"> </p>
<p class="Book-Name">ಅಥ ಗೀತಾಮಹಾತ್ಮ್ಯಮ್</p>
<p class="Shlok">ಗೀತಾಶಾಸ್ತ್ರಮಿದಂ ಪುಣ್ಯಂ ಯಃ ಪಠೇತ್ಪ್ರಯತಃ ಪುಮಾನ್ ।</p>
<p class="Shlok">ವಿಷ್ಣೋಃ ಪದಮವಾಪ್ನೋತಿ ಭಯಶೋಕಾದಿವರ್ಜಿತಃ ॥ 1 ॥</p>
<p class="Shlok">ಗೀತಾಧ್ಯಯನಶೀಲಸ್ಯ ಪ್ರಾಣಾಯಾಮಪರಸ್ಯ ಚ ।</p>
<p class="Shlok">ನೈವ ಸಂತಿ ಹಿ ಪಾಪಾನಿ ಪೂರ್ವಜನ್ಮಕೃತಾನಿ ಚ ॥ 2 ॥</p>
<p class="Shlok">ಮಲನಿರ್ಮೋಚನಂ ಪುಂಸಾಂ ಜಲಸ್ನಾನಂ ದಿನೇ ದಿನೇ ।</p>
<p class="Shlok">ಸಕೃದ್ಗೀತಾಂಭಸಿ ಸ್ನಾನಂ ಸಂಸಾರಮಲನಾಶನಮ್ ॥ 3 ॥</p>
<p class="Shlok">ಗೀತಾ ಸುಗೀತಾ ಕರ್ತವ್ಯಾ ಕಿಮನ್ಯೈಃ ಶಾಸ್ತ್ರವಿಸ್ತರೈಃ ।</p>
<p class="Shlok">ಯಾ ಸ್ವಯಂ ಪದ್ಮನಾಭಸ್ಯ ಮುಖಪದ್ಮಾದ್ವಿನಿಃಸೃತಾ ॥ 4 ॥</p>
<p class="Shlok">ಭಾರತಾಮೃಸರ್ವಸ್ವಂ ವಿಷ್ಣೋರ್ವಕ್ತ್ರಾದ್ವಿನಿಃಸೃತಮ್ ।</p>
<p class="Shlok">ಗೀತಾಗಂಗೋದಕಂ ಪೀತ್ವಾ ಪುನರ್ಜನ್ಮ ನ ವಿದ್ಯತೇ ॥ 5 ॥</p>
<p class="Shlok">ಸರ್ವೋಪನಿಷದೋ ಗಾವೋ ದೋಗ್ಧಾ ಗೋಪಾಲನಂದನಃ ।</p>
<p class="Shlok">ಪಾರ್ಥೋ ವತ್ಸಃ ಸುಧೀರ್ಭೋಕ್ತಾ ದುಗ್ಧಂ ಗೀತಾಮೃತಂ ಮಹತ್ ॥ 4 ॥</p>
<p class="Shlok">ಏಕಂ ಶಾಸ್ತ್ರಂ ದೇವಕೀಪುತ್ರಗೀತ-</p>
<p class="Shlok">ಮೇಕೋ ದೇವೋ ದೇವಕೀಪುತ್ರ ಏವ ।</p>
<p class="Shlok">ಏಕೋ ಮಂತ್ರಸ್ತಸ್ಯ ನಾಮಾನಿ ಯಾನಿ</p>
<p class="Shlok para-style-override-2">ಕರ್ಮಾಪ್ಯೇಕಂ ತಸ್ಯ ದೇವಸ್ಯ ಸೇವಾ ॥7॥<span></span></p>


<p class="Page-Break"> </p>
<p class="Chapter-Heading" id="toc_marker-5">ಗೀತಾ ಮಾಹಾತ್ಮ್ಯ</p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ನ ಬಂಧೋಽಸ್ತಿನ ಮೋಕ್ಷೋಽಸ್ತಿ ಬ್ರಹ್ಮೈವಾಸ್ತಿನಿರಾಮಯಮ್ ।</p>
<p class="Shlok">ನೈಕಮಸ್ತಿ ನ ಚ ದ್ವಿತ್ತ್ವಂ ಸಚ್ಚಿತ್ಕಾರಂ ವಿಜೃಂಭತೇ ॥ 1 ॥</p>
<p class="Shlok">ಗೀತಾಸಾರಾಮಿದಂ ಶಾಸ್ತ್ರಂ ಸರ್ವಶಾಸ್ತ್ರಸುನಿಶ್ಚಿತಮ್ ।</p>
<p class="Shlok">ಯತ್ರ ಸ್ಥಿತಂ ಬ್ರಹ್ಮಜ್ಞಾನಂ ವೇದಶಾಸ್ತ್ರಸ್ತುನಿಶ್ಚಿತಮ್ ॥ 2 ॥</p>
<p class="Shlok">ಇದಂ ಶಾಸ್ತ್ರಂ ಮಯಾ ಪ್ರೋಕ್ತಂ ಗುಹ್ಯವೇದಾರ್ಥದರ್ಪಣಮ್ ।</p>
<p class="Shlok">ಯಃ ಪಠೇತ್ಪ್ರಯತೋ ಭೂತ್ವಾ ಸ ಗಚ್ಛೇದ್ವಿಷ್ಣುಶಾಶ್ವತಮ್ ॥ 3 ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು - </span>ಬಂಧನವಿಲ್ಲ, ಮೋಕ್ಷವಿಲ್ಲ; ಕೇವಲ ನಿರಾಮಯ ಬ್ರಹ್ಮವೇ ಸರ್ವತ್ರ ವಿರಾಜಮಾನನಾಗಿದ್ದಾನೆ. ಅದ್ವೈತವಿಲ್ಲ, ದ್ವೈತವಿಲ್ಲ; ಕೇವಲ ಸಚ್ಚಿದಾನಂದನೇ ಎಲ್ಲ ಕಡೆಗಳಲ್ಲಿ ಪರಿಪೂರ್ಣನಾಗಿದ್ದಾನೆ. ಗೀತೆಯ ಸಾರಭೂತ ಈ ಶಾಸ್ತ್ರವು ಸಂಪೂರ್ಣ ಶಾಸ್ತ್ರಗಳ ಮೂಲಕ ಚೆನ್ನಾದ ನಿಶ್ಚಿತ ಸಿದ್ಧಾಂತವಾಗಿದೆ. ಇದರಲ್ಲಿ ವೇದ-ಶಾಸ್ತ್ರಗಳಿಂದ ಒಳ್ಳೆಯ ರೀತಿಯಿಂದ ನಿಶ್ಚಿತವಾಗಿಸಿದ ಬ್ರಹ್ಮಜ್ಞಾನ ವಿದ್ಯಮಾನವಾಗಿದೆ. ನಾನು ಹೇಳಿದ ಈ ಗೀತಾಶಾಸ್ತ್ರವು ವೇದಗಳ ಗೂಢ ಅರ್ಥವನ್ನು ಕನ್ನಡಿಯಂತೆ ಪ್ರಕಾಶಿಸುವುದಾಗಿದೆ, ಯಾರು ಪವಿತ್ರನಾಗಿದ್ದಾನೋ ಮನ-ಇಂದ್ರಿಯಗಳನ್ನು ವಶದಲ್ಲಿರಿಸಿಕೊಂಡು ಇದರ ಪಾರಾಯಣ ಮಾಡುತ್ತಾನೋ ಅವನು ಸನಾತನ ದೇವ ಭಗವಾನ್ ವಿಷ್ಣುವಾದ ನನ್ನನ್ನು ಪಡೆಯುತ್ತಾನೆ. ॥1-3॥</p>
<p class="Shlok">ಏತತ್ಪುಣ್ಯಂ ಪಾಪಹರಂ ಧನ್ಯಂ ದುಃಖಪ್ರಕಾಶನಮ್ ।</p>
<p class="Shlok">ಪಠತಾಂ ಶೃಣ್ವತಾಂ ವಾಪಿ ವಿಷ್ಣೋರ್ಮಾಹಾತ್ಮ್ಯಮುತ್ತಮಮ್ ॥4॥</p>
<p class="Shlok">ಅಷ್ಟಾದಶಪುರಾಣಾನಿ ನವವ್ಯಾಕರಣಾನಿ ಚ ।</p>
<p class="Shlok">ನಿರ್ಮಥ್ಯ ಚತುರೋ ವೇದಾನ್ ಮುನಿನಾ ಭಾರತಂ ಕೃತಮ್ ॥5॥</p>
<p class="Shlok">ಭಾರತೋದಧಿನಿರ್ಮಥ್ಯ ಗೀತಾನಿರ್ಮಥಿತಸ್ಯ ಚ ।</p>
<p class="Shlok">ಸಾರಮುದ್ ಧೃತ್ಯ ಕೃಷ್ಣೇನ ಅರ್ಜುನಸ್ಯ ಮುಖೇ ಧೃತಮ್ ॥6॥</p>
<p class="Shlok">ಮಲನಿರ್ಮೋಚನಂ ಪುಂಸಾಂ ಗಂಗಾಸ್ನಾನಂ ದಿನೇ ದಿನೇ ।</p>
<p class="Shlok">ಸಕೃದ್ ಗೀತಾಂಭಸಿ ಸ್ನಾನಂ ಸಂಸಾರಮಲನಾಶನಮ್ ॥7॥</p>
<p class="Shlok">ಗೀತಾನಾಮಸಹಸ್ರೇಣ ಸ್ತವರಾಜೋ ವಿನಿರ್ಮಿತಃ ।</p>
<p class="Shlok">ಯಸ್ಯ ಕುಕ್ಷೌಚ ವರ್ತೇತ ಸೋಽಪಿ ನಾರಾಯಣಃ ಸ್ಮೃತಃ ॥8॥</p>
<p class="Text">ಭಗವಾನ್ ವಿಷ್ಣುವಿನ ಈ ಉತ್ತಮ ಮಾಹಾತ್ಮ್ಯ (ಗೀತಾಶಾಸ್ತ್ರ) ಓದುವ ಮತ್ತು ಕೇಳುವವರ ಪುಣ್ಯವನ್ನು ಹೆಚ್ಚಿಸುವಂತಹುದು, ಪಾಪನಾಶಕ, ಧನ್ಯವಾದಕ್ಕೆ ಯೋಗ್ಯ ಮತ್ತು ಸಮಸ್ತ ದುಃಖಗಳನ್ನು ದೂರಮಾಡುವಂತಹುದಾಗಿದೆ. ಮುನಿವರ ಶ್ರೀ ವೇದವ್ಯಾಸರು ಹದಿನೆಂಟು ಪುರಾಣಗಳು, ಒಂಭತ್ತು ವ್ಯಾಕರಣಗಳನ್ನು ಮತ್ತು ನಾಲ್ಕು ವೇದಗಳನ್ನು ಮಂಥನಗೈದು ಮಹಾಭಾರತದ ರಚನೆ ಮಾಡಿದರು ॥5॥ ಪುನಃ ಮಹಾಭಾರತರೂಪೀ ಸಮುದ್ರ ಮಂಥನಗೈದು ಪ್ರಕಟವಾದ ಗೀತೆಯನ್ನು ಮಂಥನಗೈದು (ಮೇಲೆ ಹೇಳಿದ ಗೀತಾಸಾರ ರೂಪದಲ್ಲಿ) ಅದರ ಅರ್ಥದ ಸಾರವನ್ನು ತೆಗೆದು ಅದನ್ನು ಭಗವಾನ್ ಶ್ರೀಕೃಷ್ಣನು ಅರ್ಜುನನ ಮುಖದಲ್ಲಿ ಹಾಕಿಬಿಟ್ಟನು. ॥6॥ ಗಂಗೆಯಲ್ಲಿ ಪ್ರತಿದಿನ ಸ್ನಾನಮಾಡುವುದರಿಂದ ಮನುಷ್ಯರ ಕೊಳೆ ದೂರವಾಗುತ್ತದೆ, ಆದರೂ ಗೀತಾರೂಪೀ ಗಂಗೆಯ ಜಲದಲ್ಲಿ ಒಂದೇ ಬಾರಿಯ ಸ್ನಾನವು ಸಂಪೂರ್ಣ ಸಂಸಾರಮಲವನ್ನು ನಷ್ಟಮಾಡುವುದಾಗಿದೆ. ॥7॥ ಗೀತೆಯ ಸಹಸ್ರ ನಾಮಗಳ ಮೂಲ ಯಾವ ಸ್ತವರಾಜ ನಿರ್ಮಿತವಾಗಿದೆಯೋ, ಅದು ಯಾರ ಕುಕ್ಷಿ (ಹೊಟ್ಟೆ)ಯಲ್ಲಿ ವರ್ತಮಾನವಾಗಿದೆಯೋ ಅರ್ಥಾತ್ ಯಾರು ಅದನ್ನು ಮನಸ್ಸಿನಲ್ಲಿಯೇ ಸ್ಮರಿಸುತ್ತಾನೋ ಅವನೂ ಕೂಡ ಸಾಕ್ಷಾತ್ ನಾರಾಯಣನ ಸ್ವರೂಪನೆಂದು ಹೇಳಲಾಗಿದೆ. ॥8॥</p>
<p class="Shlok">ಸರ್ವವೇದಮಯೀ ಗೀತಾ ಸರ್ವಧರ್ಮಮಯೋ ಮನು ।</p>
<p class="Shlok">ಸರ್ವತೀರ್ಥಮಯಿ ಗಂಗಾ ಸರ್ವದೇವಮಯೋ ಹರಿಃ ॥9॥</p>
<p class="Shlok">ಪಾದಸ್ಯಾಪ್ಯರ್ಧಪಾದಂ ವಾ ಶ್ಲೋಕಂ ಶೋಕಾರ್ಧಮೇವ ವಾ ।</p>
<p class="Shlok">ನಿತ್ಯಂ ಧಾರಯತೇ ಯಸ್ತು ಸ ಮೋಕ್ಷಮಧಿಗಚ್ಛತಿ ॥10॥</p>
<p class="Shlok">ಕೃಷ್ಣವೃಕ್ಷಸಮುದ್ಭೂತಾ ಗೀತಾಮೃತಹರೀತಕೀ ।</p>
<p class="Shlok">ಮಾನುಷೈಃ ಕಿಂ ನ ಖಾದ್ಯೇತ ಕಲೌ ಮಲವಿರೇಚನೀ ॥11॥</p>
<p class="Shlok">ಗಂಗಾ ಗೀತಾ ತಥಾ ಭಿಕ್ಷುಃ ಕಪಿಲಾಶ್ವತ್ಥಸೇವನಮ್ ।</p>
<p class="Shlok">ವಾಸರಂ ಪದ್ಮನಾಭಸ್ಯ ಪಾವನಂ ಕಿಂ ಕಲೌ ಯುಗೇ ॥ 12 ॥</p>
<p class="Shlok">ಗೀತಾ ಸುಗೀತಾ ಕರ್ತವ್ಯಾ ಕಿಮನ್ಯೈಃ ಶಾಸ್ತ್ರವಿಸ್ತರೈಃ ।</p>
<p class="Shlok">ಯಾ ಸ್ವಯಂ ಪದ್ಮನಾಭಸ್ಯ ಮುಖಪದ್ಮಾದ್ವಿನಿಃಸೃತಾ ॥13 ॥</p>
<p class="Shlok">ಆಪದಂ ನರಕಂಘೋರಂ ಗೀತಾಧ್ಯಾಯೀ ನ ಪಶ್ಯತಿ ॥14॥</p>
<p class="Text">ಗೀತೆಯು ಸಂಪೂರ್ಣ ವೇದಮಯಿಯಾಗಿದೆ, ಮನಸ್ಮೃತಿಯ ಸರ್ವಧರ್ಮಮಯವಾಗಿದೆ, ಗಂಗೆಯು ಸರ್ವತೀರ್ಥಮಯಿಯಾಗಿದ್ದಾಳೆ ಹಾಗೂ ಭಗವಾನ್ ವಿಷ್ಣುವು ಸರ್ವದೇವಮಯನಾಗಿದ್ದಾನೆ. ॥9॥ ಯಾರು ಗೀತೆಯ ಇಡೀ ಒಂದು ಶ್ಲೋಕ, ಅರ್ಧಶ್ಲೋಕ, ಒಂದು ಚರಣ (ಕಾಲು) ಅಥವಾ ಅರ್ಧಚರಣವೂ ಕೂಡ ಪ್ರತಿದಿನ ಪಠಿಸುತ್ತಾನೋ ಅವನು ಕೊನೆಯಲ್ಲಿ ಮೋಕ್ಷವನ್ನು ಪ್ರಾಪ್ತಿಮಾಡಿಕೊಳ್ಳುತ್ತಾನೆ. ॥10॥ ಮನುಷ್ಯನು ಶ್ರೀಕೃಷ್ಣ ರೂಪೀ ವೃಕ್ಷದಿಂದ ಪ್ರಕಟವಾದ ಗೀತಾರೂಪೀ ಅಮೃತಮಯ ಹರಡೆಯನ್ನು ಏಕೆ ತಿನ್ನುವುದಿಲ್ಲ! ಅದು ಸಮಸ್ತ ಕಲಿಮಲವನ್ನು ಶರೀರದಿಂದ ಹೊರಗೆ ಹಾಕುವಂತಹುದಾಗಿದೆ. ॥11॥ ಕಲಿಯುಗದಲ್ಲಿ ಶ್ರೀಗಂಗೆ, ಗೀತಾ, ನಿಜವಾದ ಸಂನ್ಯಾಸೀ, ಕಪಿಲಾಗೋವು, ಅಶ್ವತ್ಥವೃಕ್ಷದ ಸೇವೆ ಮತ್ತು ಭಗವಾನ್ ವಿಷ್ಣುವಿನ ಪರ್ವದಿನ (ಏಕಾದಶೀ ಮೊದಲಾದ) ಇವುಗಳಿಂದ ಹೆಚ್ಚಾಗಿ ಪವಿತ್ರ ಮಾಡುವಂತಹ ಬೇರೆ ಯಾವ ವಸ್ತು ಇರಬಲ್ಲದು? ॥12॥ ಬೇರೆ ಶಾಸ್ತ್ರಗಳ ವಿಸ್ತಾರದಿಂದ ಏನು ಪ್ರಯೋಜನ? ಕೇವಲ ಗೀತೆಯದೇ ಸಮ್ಯಕ್ ಪ್ರಕಾರದಿಂದ ಗಾನ (ಪಠಣ ಮತ್ತು ಮನನ) ಮಾಡಬೇಕು, ಸಾಕ್ಷಾತ್ ಭಗವಾನ್ ವಿಷ್ಣುವಿನ ಮುಖಕಲಮದಿಂದ ಪ್ರಕಟವಾದುದು ಅದು. ॥13॥ ಗೀತೆಯ ಸ್ವಾಧ್ಯಾಯ ಮಾಡುವ ಮನುಷ್ಯನಿಗೆ ಆಪತ್ತುಗಳ ಮತ್ತು ಘೋರ ನರಕಗಳ ದರ್ಶನವಾಗುವುದಿಲ್ಲ.<span class="char-style-override-3"></span></p>
<p class="ChapterEnd">॥ ಇತಿ ಶ್ರೀಸ್ಕಂದಪುರಾಣೆ ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೆ ಶ್ರೀಕೃಷ್ಣಾರ್ಜುನ ಸಂವಾದೇ ಶ್ರೀಗೀತಾಸಾರೇ ಭಗವದ್ಗೀತಾಮಾಹಾತ್ಮ್ಯಂ ಸಂಪೂರ್ಣಮ್ ॥</p>
<p class="Text para-style-override-2"><span> </span></p>


<p class="Page-Break">॥ ಓಂ ಶ್ರೀ ಪರಮಾತ್ಮನೇ ನಮಃ ॥</p>
<p class="Chapter-Heading" id="toc_marker-6">ಶ್ರೀಮದ್ಭಗವದ್ಗೀತೆಯ ವಿನಿಯೋಗ</p>
<p class="Nyas">ನ್ಯಾಸ ಮತ್ತು ಧ್ಯಾನ</p>
<p class="Text">ಓಂ ಅಸ್ಯ ಶ್ರೀಮದ್ಭಗವದ್ಗೀತಾಮಾಲಾಮಂತ್ರಸ್ಯ ಭಗವಾನ್ವೇದವ್ಯಾಸ ಋಷಿಃ । ಅನುಷ್ಟುಪ್ ಛಂದಃ । ಶ್ರೀಕೃಷ್ಣಃ ಪರಮಾತ್ಮಾ ದೇವತಾ । ಅಶೋಚ್ಯಾನನ್ವಶೋಚಸ್ತ್ವಂ ಪ್ರಜ್ಞಾವಾದಾಂಶ್ಚ ಭಾಷಸೇ ಇತಿ ಬೀಜಮ್ । ಸರ್ವಧರ್ಮಾನ್ ಪರಿತ್ಯಜ್ಯ ಮಾಮೇಕಂ ಶರಣಂ ವ್ರಜ ಇತಿ ಶಕ್ತಿಃ । ಅಹಂ ತ್ವಾ ಸರ್ವಪಾಪೇಭ್ಯೋ ಮೋಕ್ಷಯಿಷ್ಯಾಮಿ ಮಾ ಶುಚ ಇತಿ ಕೀಲಕಮ್ ॥</p>
<p class="Nyas">ಅಥ ಕರನ್ಯಾಸಃ</p>
<p class="Text">ನೈನಂ ಛಿಂದಂತಿ ಶಸ್ತ್ರಾಣಿ ನೈನಂ ದಹತಿ ಪಾವಕ ಇತ್ಯಂಗುಷ್ಠಾಭ್ಯಾಂ ನಮಃ । ನ ಚೈನಂ ಕ್ಲೇದಯಂತ್ಯಾಪೋ ನ ಶೋಷಯತಿ ಮಾರುತ ಇತಿ ತರ್ಜನೀಭ್ಯಾಂ ನಮಃ । ಅಚ್ಛೇದ್ಯೋಽಯಮದಾಹ್ಯೋಽಯಮಕ್ಲೇದ್ಯೋಽಶೋಷ್ಯ ಏವ ಚ ಇತಿ ಮಧ್ಯಮಾಭ್ಯಾಂ ನಮಃ । ನಿತ್ಯಃ ಸರ್ವಗತಃ ಸ್ಥಾಣುರಚಲೋಽಯಂ ಸನಾತನ ಇತ್ಯನಾಮಿಕಾಭ್ಯಾಂ ನಮಃ । ಪಶ್ಯ ಮೇ ಪಾರ್ಥ ರೂಪಾಣಿ ಶತಶೋಽಥ ಸಹಸ್ರಶ ಇತಿ ಕನಿಷ್ಠಿಕಾಭ್ಯಾಂ ನಮಃ । ನಾನಾವಿಧಾನಿ ದಿವ್ಯಾನಿ ನಾನಾವರ್ಣಾಕೃತೀನಿ ಚ ಇತಿ ಕರತಲಕರಪೃಷ್ಠಾಭ್ಯಾಂ ನಮಃ ॥ ಇತಿ ಕರನ್ಯಾಸಃ ॥</p>
<p class="Nyas">ಅಥ ಹೃದಯಾದಿನ್ಯಾಸಃ</p>
<p class="Text">ನೈನಂ ಛಿಂದಂತಿ ಶಸ್ತ್ರಾಣಿ ನೈನಂ ದಹತಿ ಪಾವಕ ಇತಿ ಹೃದಯಾಯ ನಮಃ । ನ ಚೈನಂ ಕ್ಲೇದಯಂತ್ಯಾಪೋ ನ ಶೋಷಯತಿ ಮಾರುತ ಇತಿ ಶಿರಸೇ ಸ್ವಾಹಾ । ಅಚ್ಛೇದ್ಯೋಽಯಮದಾಹ್ಯೋಽಯಮಕ್ಲೇದ್ಯೋಽಶೋಷ್ಯ ಏವ ಚ ಇತಿ ಶಿಖಾಯೈ ವಷಟ್ । ನಿತ್ಯಃ ಸರ್ವಗತಃ ಸ್ಥಾಣುರಚಲೋಽಯಂ ಸನಾತನ ಇತಿ ಕವಚಾಯ ಹುಮ್ । ಪಶ್ಯ ಮೇ ಪಾರ್ಥ ರೂಪಾಣಿ ಶತಶೋಽಥ ಸಹಸ್ರಶ ಇತಿ ನೇತ್ರತ್ರಯಾಯ ವೌಷಟ್ । ನಾನಾವಿಧಾನಿ ದಿವ್ಯಾನಿ ನಾನಾ ವರ್ಣಾಕೃತೀನಿ ಚ ಇತಿ ಅಸ್ತ್ರಾಯ ಫಟ್ ॥ ಶ್ರೀಕೃಷ್ಣಪ್ರೀತ್ಯರ್ಥೇ ಪಾಠೇ ವಿನಿಯೋಗಃ ॥</p>
<p class="Nyas">ಅಥ ಧ್ಯಾನಮ್</p>
<p class="Shlok">ಓಂ ಪಾರ್ಥಾಯ ಪ್ರತಿಬೋಧಿತಾಂ ಭಗವತಾ ನಾರಾಯಣೇನ ಸ್ವಯಂ</p>
<p class="Shlok">ವ್ಯಾಸೇನ ಗ್ರಥಿತಾಂ ಪುರಾಣಮುನಿನಾ ಮಧ್ಯೆಮಹಾಭಾರತಮ್</p>
<p class="Shlok">ಅದ್ವೈತಾಮೃತವರ್ಷಿಣೀಂ ಭಗವತೀಂ ಅಷ್ಟಾದಶಾಧ್ಯಾಯಿನೀಂ</p>
<p class="Shlok">ಅಂಬ ತ್ವಾಮನುಸಂದಧಾಮಿ ಭಗವದ್ಗೀತೇ ಭವದ್ವೇಷಿಣೀಮ್ ॥1॥</p>
<p class="Shlok">ನಮೋಽಸ್ತುತೇ ವ್ಯಾಸ ವಿಶಾಲಬುದ್ಧೇ</p>
<p class="Shlok">ಪುಲ್ಲಾರವಿಂದಾಯತಪತ್ರನೇತ್ರ ।</p>
<p class="Shlok">ಯೇನ ತ್ವಯಾ ಭಾರತತೈಲಪೂರ್ಣಃ</p>
<p class="Shlok">ಪ್ರಜ್ವಾಲಿತೋ ಜ್ಞಾನಮಯಃ ಪ್ರದೀಪಃ ॥2 ॥</p>
<p class="Shlok">ಪ್ರಪನ್ನಪಾರಿಜಾತಾಯ ತೋತ್ರವೇತ್ರೈಕಪಾಣಯೇ ।</p>
<p class="Shlok">ಜ್ಞಾನಮುದ್ರಾಯ ಕೃಷ್ಣಾಯ ಗೀತಾಮೃತದುಹೇ ನಮಃ ॥3॥</p>
<p class="Shlok">ಸರ್ವೋಪನಿಷದೋ ಗಾವೋ ದೋಗ್ಧಾಗೋಪಾಲನಂದನಃ ।</p>
<p class="Shlok">ಪಾರ್ಥೋ ವತ್ಸಃ ಸುಧೀರ್ಭೋಕ್ತಾ ದುಗ್ಧಂ ಗೀತಾಮೃತಂ ಮಹತ್ ॥4॥</p>
<p class="Shlok">ವಸುದೇವಸುತಂ ದೇವಂ ಕಂಸ ಚಾಣೂರಮರ್ದನಮ್ ।</p>
<p class="Shlok">ದೇವಕೀಪರಮಾನಂದಂ ಕೃಷ್ಣಂ ವಂದೇ ಜಗದ್ಗುರುಮ್ ॥5॥</p>
<p class="Shlok">ಭೀಷ್ಮದ್ರೋಣತಟಾ ಜಯದ್ರಥ ಜಲಾ ಗಾಂಧಾರ ನೀಲೋತ್ಪಲಾ</p>
<p class="Shlok">ಶಲ್ಯಗ್ರಾಹವತೀ ಕೃಪೇಣ ವಹನೀ ಕರ್ಣೇನ ವೇಲಾಕುಲಾ ।</p>
<p class="Shlok">ಅಶ್ವತ್ಥಾಮವಿಕರ್ಣಘೋರಮಕರಾ ದುರ್ಯೋಧನಾವರ್ತಿನೀ</p>
<p class="Shlok">ಸೋತ್ತೀರ್ಣಾ ಖಲು ಪಾಂಡವೈ ರಣನದೀ ಕೈವರ್ತಕಃ ಕೇಶವಃ ॥6॥</p>
<p class="Shlok">ಪಾರಾಶರ್ಯವಚಃಸರೋಜಮಮಲಂ ಗೀತಾರ್ಥ ಗಂಧೋತ್ಕಟಂ</p>
<p class="Shlok">ನಾನಾಖ್ಯಾನಕಕೇಸರಂ ಹರಿಕಥಾ ಸಂಬೋಧನಾಬೋಧಿತಮ್ ।</p>
<p class="Shlok">ಲೋಕೇ ಸಜ್ಜನಷಟ್ಪದೈರಹರಹಃ ಪೇಪೀಯಮಾನಂ ಮುದಾ</p>
<p class="Shlok">ಭೂಯಾದ್ಭಾರತಪಂಕಜಂ ಕಲಿಮಲಪ್ರಧ್ವಂಸಿ ನಃ ಶ್ರೇಯಸೇ ॥7॥</p>
<p class="Shlok">ಮೂಕಂ ಕರೋತಿ ವಾಚಾಲಂ ಪಂಗುಂ ಲಂಘಯತೇ ಗಿರಿಮ್ ।</p>
<p class="Shlok">ಯತ್ಕೃಪಾ ತಮಹಂ ವಂದೇ ಪರಮಾನಂದ ಮಾಧವಮ್ ॥8॥</p>
<p class="Shlok">ಯಂ ಬ್ರಹ್ಮಾವರುಣೇಂದ್ರ ರುದ್ರಮರುತಃ ಸ್ತುನ್ವಂತಿ ದಿವ್ಯೈಃ ಸ್ತವೈಃ ।</p>
<p class="Shlok">ವೇದೈಃ ಸಾಂಗಪದಕ್ರಮೋಪನಿಷದೈರ್ಗಾಯಂತಿ ಯಂ ಸಾಮಗಾಃ ।</p>
<p class="Shlok">ಧ್ಯಾನಾವಸ್ಥಿತ ತದ್ಗತೇನ ಮನಸಾ ಪಶ್ಯಂತಿ ಯಂ ಯೋಗಿನೋ ।</p>
<p class="Shlok">ಯಸ್ಯಾಂತಂ ನ ವಿದುಃ ಸುರಾಸುರಗಣಾ ದೇವಾಯ ತಸ್ಮೈ ನಮಃ ॥</p>
<p class="Text">ಅರ್ಥ - ಬ್ರಹ್ಮ, ವರುಣ, ಇಂದ್ರ, ರುದ್ರ ಮತ್ತು ಮರುದ್ಗಣಗಳು ದಿವ್ಯಸ್ತೋತ್ರಗಳ ಮೂಲಕ ನಿನ್ನನ್ನು ಸ್ತುತಿಸುತ್ತಾರೆ. ಸಾಮವೇದದ ಗಾಯಕರು ಅಂಗ, ಪದ, ಕ್ರಮ ಮತ್ತು ಉಪನಿಷತ್ತುಗಳ ಸಹಿತ ವೇದಗಳ ಮೂಲಕ ನಿನ್ನನ್ನು ಹಾಡುತ್ತಾರೆ. ಯೋಗಿಗಳು ಧ್ಯಾನದಲ್ಲಿ ತಲ್ಲೀನರಾಗಿ ಮನದಾಳದಲ್ಲಿ ನಿನ್ನ ದರ್ಶನ ಮಾಡುತ್ತಾರೆ. ದೇವತೆಗಳು ಮತ್ತು ಅಸುರರು ಯಾರೂ ಸಹ ನಿನ್ನ ಅಂತ್ಯವನ್ನು ಅರಿಯರು. ಅಂತಹ ಪರಮ ಪುರುಷ ನಾರಾಯಣನೇ ನಿನಗೆ ನನ್ನ ನಮಸ್ಕಾರಗಳು.</p>
<p class="Shlok">ಶಾಂತಾಕಾರಂ ಭುಜಗಶಯನಂ ಪದ್ಮನಾಭಂ ಸುರೇಶಂ</p>
<p class="Shlok">ವಿಶ್ವಾಧಾರಂ ಗಗನಸದೃಶಂ ಮೇಘವರ್ಣಂ ಶುಭಾಂಗಮ್ ।</p>
<p class="Shlok">ಲಕ್ಷ್ಮೀಕಾಂತಂ ಕಮಲನಯನಂ ಯೋಗಿಭಿರ್ಧ್ಯಾನಗಮ್ಯಂ</p>
<p class="Shlok">ವಂದೇ ವಿಷ್ಣುಂ ಭವಭಯಹರಂ ಸರ್ವಲೋಕೈಕನಾಥಮ್ ॥</p>
<p class="Text">ಅರ್ಥ - ಅತಿಶಯ ಶಾಂತಮೂರ್ತಿಯೇ, ಶೇಷಶಯನನೇ, ಪದ್ಮನಾಭನೇ, ದೇವಾದಿದೇವತೆಗಳ ಒಡೆಯನೇ, ಜಗದಾಧಾರನೇ, ಆಕಾಶಸದೃಶ ಸರ್ವತ್ರ ವ್ಯಾಪಕನೇ, ನೀಲಮೇಘಶ್ಯಾಮನೇ, ಅತಿಶಯ ಸರ್ವಾಂಗ ಸುಂದರನೇ, ಯೋಗಿಗಳ ಧ್ಯಾನಕ್ಕೆ ಒಲಿಯುವವನೇ, ಲೋಕಗಳ ಲೋಕನಾಥನೇ, ಜನನ-ಮರಣ ರೂಪೀ ಭಯನಾಶಕನೇ, ಶ್ರೀಲಕ್ಷ್ಮೀಪತಿಯೇ, ಕಮಲನಯನನಾದ ವಿಷ್ಣುವೇ, ಪರಮಾತ್ಮನೇ ನಿನಗೆ ನಾನು ಶಿರಸಾ ಪ್ರಣಾಮ ಮಾಡುತ್ತೇನೆ.</p>
<p class="Text para-style-override-2"><span> </span></p>


<p class="Page-Break">॥ ಓಂ ಶ್ರೀಪರಮಾತ್ಮನೇ ನಮಃ ॥</p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-7">ಮೊದಲನೆಯ ಅಧ್ಯಾಯ - ಅರ್ಜುನ ವಿಷಾದಯೋಗ</p>
<p class="Shlok-Number" id="toc_marker-7-1">(ಶ್ಲೋಕ-1)</p>
<p class="Uvach">ಧೃತರಾಷ್ಟ್ರ ಉವಾಚ</p>
<p class="Shlok">ಧರ್ಮಕ್ಷೇತ್ರೇ ಕುರುಕ್ಷೇತ್ರೇ ಸಮವೇತಾ ಯುಯುತ್ಸವಃ ।</p>
<p class="Shlok">ಮಮಕಾಃ ಪಾಂಡವಾಶ್ಚೈವ ಕಿಮಕುರ್ವತ ಸಂಜಯ ।।</p>
<p class="Text">ಧೃತರಾಷ್ಟ್ರನು ಹೇಳಿದನು - ಹೇ ಸಂಜಯ! ಧರ್ಮಭೂಮಿಯಾದ ಕುರುಕ್ಷೇತ್ರದಲ್ಲಿ ಸೇರಿದ ಯುದ್ಧದ ಇಚ್ಛೆ ಉಳ್ಳ ನನ್ನವರು ಹಾಗೂ ಪಾಂಡುವಿನ ಪುತ್ರರು ಏನು ಮಾಡಿದರು? ॥1॥</p>
<p class="Shlok-Number" id="toc_marker-7-2">(ಶ್ಲೋಕ-2)</p>
<p class="Uvach">ಸಂಜಯ ಉವಾಚ</p>
<p class="Shlok">ದೃಷ್ಟ್ವಾತು ಪಾಂಡವಾನೀಕಂ ವ್ಯೂಢಂ ದುರ್ಯೋಧನಸ್ತದಾ ।</p>
<p class="Shlok">ಆಚಾರ್ಯಮುಪಸಂಗಮ್ಯ ರಾಜಾ ವಚನಮಬ್ರವೀತ್ ॥</p>
<p class="Text">ಸಂಜಯನು ಹೇಳಿದನು - ಯುದ್ಧಾರಂಭದಲ್ಲಿ ರಾಜನಾದ ದುರ್ಯೋಧನನು ವ್ಯೂಹಾಕಾರವಾಗಿ ನಿಲ್ಲಿಸಲಾದ ಪಾಂಡವರ ಸೈನ್ಯವನ್ನು ನೋಡಿ ದ್ರೋಣಾಚಾರ್ಯರ ಬಳಿಗೆ ಹೋಗಿ ಈ ಮಾತನ್ನು ಹೇಳಿದನು. ॥2॥</p>
<p class="Shlok-Number" id="toc_marker-7-3">(ಶ್ಲೋಕ-3)</p>
<p class="Shlok">ಪಶ್ಯೈತಾಂ ಪಾಂಡುಪುತ್ರಾಣಾಮಾಚಾರ್ಯ ಮಹತೀಂ ಚಮೂಮ್ ।</p>
<p class="Shlok">ವ್ಯೂಢಾಂ ದ್ರುಪದಪುತ್ರೇಣ ತವ ಶಿಷ್ಯೇಣ ಧೀಮತಾ ॥</p>
<p class="Text">ಹೇ ಆಚಾರ್ಯರೇ! ತಮ್ಮ ಬುದ್ಧಿವಂತನಾದ ಶಿಷ್ಯ ದ್ರುಪದ ಪುತ್ರ ಧೃಷ್ಟದ್ಯುಮ್ನನಿಂದ ವ್ಯೂಹಾಕಾರವಾಗಿ ನಿಲ್ಲಿಸಲಾದ ಪಾಂಡುಪುತ್ರರ ಈ ಬಹಳ ದೊಡ್ಡ ಸೈನ್ಯವನ್ನು ನೋಡಿರಿ ॥3॥</p>
<p class="Shlok-Number" id="toc_marker-7-4">(ಶ್ಲೋಕ-4)</p>
<p class="Shlok">ಅತ್ರ ಶೂರಾ ಮಹೇಷ್ವಾಸಾ ಭೀಮಾರ್ಜುನಸಮಾ ಯುಧಿ ।</p>
<p class="Shlok">ಯುಯುಧಾನೋ ವಿರಾಟಶ್ಚ ದ್ರುಪದಶ್ಚ ಮಹಾರಥಃ ॥</p>
<p class="Shlok-Number" id="toc_marker-7-5">(ಶ್ಲೋಕ-5)</p>
<p class="Shlok">ಧೃಷ್ಟಕೇತುಶ್ಚೇಕಿತಾನಃ ಕಾಶಿರಾಜಶ್ಚ ವೀರ್ಯವಾನ್ ।</p>
<p class="Shlok">ಪುರುಜಿತ್ಕುಂತಿಭೋಜಶ್ಚ ಶೈಬ್ಯಶ್ಚ ನರಪುಂಗವಃ ॥</p>
<p class="Shlok-Number" id="toc_marker-7-6">(ಶ್ಲೋಕ-6)</p>
<p class="Shlok">ಯುಧಾಮನ್ಯುಶ್ಚ ವಿಕ್ರಾಂತ ಉತ್ತಮೌಜಾಶ್ಚ ವೀರ್ಯವಾನ್ ।</p>
<p class="Shlok">ಸೌಭದ್ರೋ ದ್ರೌಪದೇಯಾಶ್ಚ ಸರ್ವ ಏವ ಮಹಾರಥಾಃ ॥</p>
<p class="Text">ಈ ಸೈನ್ಯದಲ್ಲಿ ದೊಡ್ಡ ದೊಡ್ಡ ಧನುಸ್ಸುಳ್ಳ ಹಾಗೂ ಯುದ್ಧದಲ್ಲಿ ಭೀಮಾರ್ಜುನರಿಗೆ ಸಮಾನ ಶೂರರಾದ ಸಾತ್ಯಕಿ, ವಿರಾಟ, ಮಹಾರಥಿಯಾದ ದ್ರುಪದ ರಾಜ, ಧೃಷ್ಟಕೇತು ಮತ್ತು ಚೇಕಿತಾನ ಹಾಗೂ ಬಲಶಾಲಿಯಾದ ಕಾಶಿರಾಜ, ಪುರುಜಿತ್ತು, ಕುಂತಿಭೋಜ, ಮನುಷ್ಯರಲ್ಲಿ ಶ್ರೇಷ್ಠನಾದ ಶೈಬ್ಯ, ಪರಾಕ್ರಮಿಯಾದ ಯುಧಾಮನ್ಯು, ಬಲಶಾಲಿಯಾದ ಉತ್ತಮೌಜ, ಸುಭದ್ರಾ ಪುತ್ರನಾದ ಅಭಿಮನ್ಯು ಹಾಗೂ ದ್ರೌಪದಿಯ ಐವರು ಪುತ್ರರು  ಇವರೆಲ್ಲರೂ ಮಹಾರಥಿಗಳಾಗಿದ್ದಾರೆ. ॥4,5,6॥</p>
<p class="Shlok-Number" id="toc_marker-7-7">(ಶ್ಲೋಕ-7)</p>
<p class="Shlok">ಅಸ್ಮಾಕಂ ತು ವಿಶಿಷ್ಟಾ ಯೇ ತಾನ್ನಿಬೋಧ ದ್ವಿಜೋತ್ತಮ ।</p>
<p class="Shlok">ನಾಯಕಾ ಮಮ ಸೈನ್ಯಸ್ಯ ಸಂಜ್ಞಾರ್ಥಂ ತಾನ್ ಬ್ರವೀಮಿ ತೇ ॥</p>
<p class="Text">ಎಲೈ ಬ್ರಾಹ್ಮಣಶ್ರೇಷ್ಠರೇ! ನಮ್ಮ ಪಕ್ಷದಲ್ಲಿಯೂ ಇರುವ ಪ್ರಧಾನರಾದ ಯೋಧರನ್ನು ನೀವು ತಿಳಿದುಕೊಳ್ಳಿರಿ. ತಮ್ಮ ಅರಿವಿಗಾಗಿ ನನ್ನ ಸೈನ್ಯದಲ್ಲಿ ಇರುವ ಸೇನಾಧಿಪತಿಗಳನ್ನು ತಿಳಿಸುತ್ತೇನೆ. ॥7॥</p>
<p class="Shlok-Number" id="toc_marker-7-8">(ಶ್ಲೋಕ-8)</p>
<p class="Shlok">ಭವಾನ್ ಭೀಷ್ಮಶ್ಚ ಕರ್ಣಶ್ಚ ಕೃಪಶ್ಚ ಸಮಿತಿಂಜಯಃ ।</p>
<p class="Shlok">ಅಶ್ವತ್ಥಾಮಾ ವಿಕರ್ಣಶ್ಚ ಸೌಮದತ್ತಿಸ್ತಧೈವ ಚ ॥</p>
<p class="Text">ದ್ರೋಣಾಚಾರ್ಯರಾದ ತಾವು ಮತ್ತು ಪಿತಾಮಹ ಭೀಷ್ಮರು ಹಾಗೂ ಕರ್ಣ ಮತ್ತು ಸಂಗ್ರಾಮ ವಿಜಯೀ ಕೃಪಾಚಾರ್ಯರು, ಅಂತೆಯೇ ಅಶ್ವತ್ಥಾಮ, ವಿಕರ್ಣ ಮತ್ತು ಸೋಮದತ್ತನ ಪುತ್ರನಾದ ಭೂರಿಶ್ರವ ॥8॥</p>
<p class="Shlok-Number" id="toc_marker-7-9">(ಶ್ಲೋಕ-9)</p>
<p class="Shlok">ಅನ್ಯೇ ಚ ಬಹವಃ ಶೂರಾ ಮದರ್ಥೇ ತ್ಯಕ್ತಜೀವಿತಾಃ ।</p>
<p class="Shlok">ನಾನಾಶಸ್ತ್ರಪ್ರಹರಣಾಃ ಸರ್ವೇ ಯುದ್ಧವಿಶಾರದಾಃ ॥</p>
<p class="Text">ನನಗೋಸ್ಕರ ಜೀವನದ ಆಸೆಯನ್ನು ತ್ಯಾಗಮಾಡಿರುವ ಇನ್ನೂ ಅನೇಕ ಶೂರವೀರರು ನಾನಾ ಪ್ರಕಾರದ ಶಸ್ತ್ರಾಸ್ತ್ರಗಳಿಂದ ಸುಸಜ್ಜಿತರಾಗಿದ್ದಾರೆ ಮತ್ತು ಅವರೆಲ್ಲರೂ ಯುದ್ಧದಲ್ಲಿ ನಿಪುಣರಾಗಿದ್ದಾರೆ. ॥9॥</p>
<p class="Shlok-Number" id="toc_marker-7-10">(ಶ್ಲೋಕ-10)</p>
<p class="Shlok">ಅಪರ್ಯಾಪ್ತಂ ತದಸ್ಮಾಕಂ ಬಲಂ ಭೀಷ್ಮಾಭಿರಕ್ಷಿತಮ್ ।</p>
<p class="Shlok">ಪರ್ಯಾಪ್ತಂತ್ವಿದಮೇತೇಷಾಂಬಲಂ ಭೀಮಾಭಿರಕ್ಷಿತಮ್ ॥</p>
<p class="Text">ಭೀಷ್ಮಪಿತಾಮಹರಿಂದ ರಕ್ಷಿತವಾದ ನಮ್ಮ ಆ ಸೈನ್ಯವು ಅಪರಿಮಿತವಾಗಿದೆ ಅರ್ಥಾತ್ ಎಲ್ಲ ಪ್ರಕಾರದಿಂದ ಅಜೇಯವಾಗಿದೆ ಮತ್ತು ಭೀಮನಿಂದ ರಕ್ಷಿತವಾಗಿರುವ ಇವರ ಸೈನ್ಯವು ಪರಿಮಿತ ಅರ್ಥಾತ್ ಗೆಲ್ಲಲು ಸುಗಮವಾಗಿದೆ. ॥10॥</p>
<p class="Shlok-Number" id="toc_marker-7-11">(ಶ್ಲೋಕ-11)</p>
<p class="Shlok">ಅಯನೇಷು ಚ ಸರ್ವೇಷು ಯಥಾಭಾಗಮವಸ್ಥಿತಾಃ ।</p>
<p class="Shlok">ಭೀಷ್ಮಮೇವಾಭಿರಕ್ಷಂತು ಭವಂತಃ ಸರ್ವ ಏವ ಹಿ ॥</p>
<p class="Text">ಆದ್ದರಿಂದ ಎಲ್ಲಾ ವ್ಯೂಹದ್ವಾರಗಳ ನಿಮ್ಮ ನಿಮ್ಮ ಜಾಗಗಳಲ್ಲಿ ಸ್ಥಿರವಾಗಿರುತ್ತ ನೀವೆಲ್ಲರೂ ನಿಸ್ಸಂದೇಹರಾಗಿ ಭೀಷ್ಮಪಿತಾಮಹರನ್ನು ಎಲ್ಲ ಕಡೆಯಿಂದ ರಕ್ಷಿಸಿರಿ. ॥11॥</p>
<p class="Shlok-Number" id="toc_marker-7-12">(ಶ್ಲೋಕ-12)</p>
<p class="Shlok">ತಸ್ಯ ಸಂಜನಯನ್ ಹರ್ಷಂ ಕುರುವೃದ್ಧಃ ಪಿತಾಮಹಃ ।</p>
<p class="Shlok">ಸಿಂಹನಾದಂ ವಿನದ್ಯೋಚ್ಚೈಃ ಶಂಖಂ ದಧ್ಮೌ ಪ್ರತಾಪವಾನ್ ॥</p>
<p class="Text">ಕೌರವರಲ್ಲಿ ವೃದ್ಧರಾದ, ಬಹಳ ಪ್ರತಾಪಿಯಾದ ಪಿತಾಮಹ ಭೀಷ್ಮರು ದುರ್ಯೋಧನನ ಹೃದಯದಲ್ಲಿ ಹರ್ಷವನ್ನುಂಟುಮಾಡುತ್ತ ಉಚ್ಚ ಸ್ವರದಲ್ಲಿ ಸಿಂಹದಂತೆ ಗರ್ಜಿಸಿ ಶಂಖವನ್ನು ಊದಿದರು. ॥12॥</p>
<p class="Shlok-Number" id="toc_marker-7-13">(ಶ್ಲೋಕ-13)<span class="char-style-override-4"></span></p>
<p class="Shlok">ತತಃ ಶಂಖಾಶ್ಚ ಭೇರ್ಯಶ್ಚ ಪಣವಾನಕಗೋಮುಖಾಃ ।</p>
<p class="Shlok">ಸಹಸೈವಾಭ್ಯಹನ್ಯಂತ ಸ ಶಬ್ದಸ್ತುಮುಲೋಽಭವತ್ ॥</p>
<p class="Text">ಅನಂತರ ಶಂಖಗಳು, ನಗಾರಿಗಳು, ಡೋಲು, ಮೃದಂಗ, ಕಹಳೆ ಮೊದಲಾದ ವಾದ್ಯಗಳು ಒಟ್ಟಿಗೆ ಮೊಳಗಿದವು. ಅವುಗಳ ಆ ಶಬ್ದವು ಬಹಳ ಭಯಂಕರವಾಯಿತು. ॥13॥</p>
<p class="Shlok-Number" id="toc_marker-7-14">(ಶ್ಲೋಕ-14)<span class="char-style-override-4"></span></p>
<p class="Shlok">ತತಃ ಶ್ವೇತೈರ್ಹಯೈರ್ಯುಕ್ತೇ ಮಹತಿ ಸ್ಯಂದನೇ ಸ್ಥಿತೌ ।</p>
<p class="Shlok">ಮಾಧವಃ ಪಾಂಡವಶ್ಚೈವ ದಿವ್ಯೌ ಶಂಖೌ ಪ್ರದಧ್ಮತುಃ ॥</p>
<p class="Text">ಇದಾದ ಬಳಿಕ ಬಿಳಿಯ ಕುದುರೆಗಳಿಂದ ಯುಕ್ತವಾದ ಉತ್ತಮ ರಥದಲ್ಲಿ ಕುಳಿತಿದ್ದ ಭಗವಾನ್ ಶ್ರೀಕೃಷ್ಣನು ಮತ್ತು ಅರ್ಜುನನೂ ಅಲೌಕಿಕವಾದ ಶಂಖಗಳನ್ನು ಊದಿದರು. ॥14॥</p>
<p class="Shlok-Number" id="toc_marker-7-15">(ಶ್ಲೋಕ-15)</p>
<p class="Shlok">ಪಾಂಚಜನ್ಯಂ ಹೃಷೀಕೇಶೋ ದೇವದತ್ತಂ ಧನಂಜಯಃ ।</p>
<p class="Shlok">ಪೌಂಡ್ರಂ ದಧ್ಮೌ ಮಹಾಶಂಖಂ ಭೀಮಕರ್ಮಾ ವೃಕೋದರಃ  ॥</p>
<p class="Text">ಭಗವಾನ್ ಶ್ರೀಕೃಷ್ಣನು ಪಾಂಚಜನ್ಯವೆಂಬ ಶಂಖವನ್ನೂ, ಅರ್ಜುನನು ದೇವದತ್ತವೆಂಬ ಶಂಖವನ್ನೂ ಮತ್ತು ಭಯಾನಕ ಕರ್ಮಗಳನ್ನು ಮಾಡುವ ಭೀಮಸೇನನು ಪೌಂಡ್ರವೆಂಬ ಮಹಾಶಂಖವನ್ನು ಊದಿದರು. ॥15॥</p>
<p class="Shlok-Number" id="toc_marker-7-16">(ಶ್ಲೋಕ-16)<span class="char-style-override-5"></span></p>
<p class="Shlok">ಅನಂತವಿಜಯಂ ರಾಜಾ ಕುಂತೀ ಪುತ್ರೋ ಯುಧಿಷ್ಠಿರಃ ।</p>
<p class="Shlok">ನಕುಲಃ ಸಹದೇವಶ್ಚ ಸುಘೋಷಮಣಿಪುಷ್ಪಕೌ ॥</p>
<p class="Text">ಕುಂತಿಯ ಪುತ್ರ ರಾಜಾ ಯುಧಿಷ್ಠಿರನು ಅನಂತ ವಿಜಯವೆಂಬ ಹೆಸರಿನ ಮತ್ತು ನಕುಲ ಹಾಗೂ ಸಹದೇವರು ಸುಘೋಷ ಮತ್ತು ಮಣಿಪುಷ್ಪಕವೆಂಬ ಶಂಖಗಳನ್ನು ಊದಿದರು. ॥16॥</p>
<p class="Shlok-Number" id="toc_marker-7-17">(ಶ್ಲೋಕ-17)</p>
<p class="Shlok">ಕಾಶ್ಯಶ್ಚ ಪರಮೇಷ್ವಾಸಃ ಶಿಖಂಡೀ ಚ ಮಹಾರಥಃ ।</p>
<p class="Shlok">ಧೃಷ್ಟದ್ಯುಮ್ನೋ ವಿರಾಟಶ್ಚ ಸಾತ್ಯಕಿಶ್ಚಾಪರಾಜಿತಃ ॥</p>
<p class="Shlok-Number" id="toc_marker-7-18">(ಶ್ಲೋಕ-18)</p>
<p class="Shlok">ದ್ರುಪದೋ ದ್ರೌಪದೇಯಾಶ್ಚ ಸರ್ವಶಃ ಪೃಥಿವೀಪತೇ ।</p>
<p class="Shlok">ಸೌಭದ್ರಶ್ಚ ಮಹಾಬಾಹುಃ ಶಂಖಾನ್ ದಧ್ಮುಃ ಪೃಥಕ್ ಪೃಥಕ್ ॥</p>
<p class="Text">ಶ್ರೇಷ್ಠವಾದ ಧನುಸ್ಸುಳ್ಳ ಕಾಶಿರಾಜ, ಮಹಾರಥಿಯಾದ ಶಿಖಂಡೀ ಹಾಗೂ ಧೃಷ್ಟದ್ಯುಮ್ನ, ರಾಜಾ ವಿರಾಟ, ಅಜೇಯನಾದ ಸಾತ್ಯಕಿ, ರಾಜನಾದ ದ್ರುಪದ, ದ್ರೌಪದಿಯ ಐವರು ಪುತ್ರರು ಮತ್ತು ಮಹಾಬಾಹುವಾದ ಸುಭದ್ರಾಪುತ್ರ ಅಭಿಮನ್ಯುವು ಇವರೆಲ್ಲರೂ ಎಲೈ ರಾಜನೇ! ಎಲ್ಲ ಕಡೆಗಳಿಂದ ಬೇರೆ-ಬೇರೆಯಾಗಿ ಶಂಖಗಳನ್ನು ಊದಿದರು. ॥17-18॥</p>
<p class="Shlok-Number" id="toc_marker-7-19">(ಶ್ಲೋಕ-19)</p>
<p class="Shlok">ಸ ಘೋಷೋ ಧಾರ್ತರಾಷ್ಟ್ರಾಣಾಂ ಹೃದಯಾನಿ ವ್ಯದಾರಯತ್ ।</p>
<p class="Shlok">ನಭಶ್ಚ ಪೃಥಿವೀಂ ಚೈವ ತುಮುಲೋ ವ್ಯನುನಾದಯನ್  ॥</p>
<p class="Text">ಮತ್ತು ಆ ಭಯಾನಕವಾದ ಶಬ್ದವು ಆಕಾಶ ಮತ್ತು ಪೃಥ್ವಿಯನ್ನು ಮೊಳಗಿಸುತ್ತ ದುರ್ಯೋಧನಾದಿಗಳ ಅಂದರೆ ನಿಮ್ಮ ಪಕ್ಷದವರ ಹೃದಯಗಳನ್ನು ಭೇದಿಸಿತು. ॥19॥</p>
<p class="Shlok-Number" id="toc_marker-7-20">(ಶ್ಲೋಕ-20)</p>
<p class="Shlok">ಅಥ ವ್ಯವಸ್ಥಿತಾನ್ ದೃಷ್ಟ್ವಾ ಧಾರ್ತರಾಷ್ಟ್ರಾನ್ ಕಪಿಧ್ವಜಃ ।</p>
<p class="Shlok">ಪ್ರವೃತ್ತೇ ಶಸ್ತ್ರಸಂಪಾತೇ ಧನುರುದ್ಯಮ್ಯ ಪಾಂಡವಃ ॥</p>
<p class="Shlok-Number" id="toc_marker-7-21">(ಶ್ಲೋಕ-21)</p>
<p class="Shlok">ಹೃಷೀಕೇಶಂ ತದಾ ವಾಕ್ಯಮಿದಮಾಹ ಮಹೀಪತೇ ।</p>
<p class="Uvach">ಅರ್ಜುನ ಉವಾಚ</p>
<p class="Shlok">ಸೇನಯೋರುಭಯೋರ್ಮಧ್ಯೇ ರಥಂ ಸ್ಥಾಪಯಮೇಚ್ಯುತ ॥</p>
<p class="Text">ಅರ್ಜುನನು ಹೇಳಿದನು -ಎಲೈ ಮಹಾರಾಜಾ! ಅನಂತರ ಕಪಿಧ್ವಜನಾದ ಅರ್ಜುನನು ಯುದ್ಧಕ್ಕೆ ಸನ್ನದ್ಧರಾಗಿ ನಿಂತಿರುವ ಧೃತರಾಷ್ಟ್ರನ ಸಂಬಂಧಿಗಳನ್ನು ನೋಡಿ, ಆ ಶಸ್ತ್ರ ಪ್ರಯೋಗ ಸಿದ್ಧತೆಯ ಸಮಯದಲ್ಲಿ ಧನುಸ್ಸನ್ನು ಎತ್ತಿಕೊಂಡು ಹೃಷಿಕೇಶನಾದ ಭಗವಾನ್ ಶ್ರೀಕೃಷ್ಣನಲ್ಲಿ ಹೀಗೆ ಹೇಳಿದನು. ಹೇ ಅಚ್ಯುತನೇ! ನನ್ನ ರಥವನ್ನು ಎರಡೂ ಸೈನ್ಯಗಳ ಮಧ್ಯದಲ್ಲಿ ನಿಲ್ಲಿಸು. ॥20-21॥</p>
<p class="Shlok-Number" id="toc_marker-7-22">(ಶ್ಲೋಕ-22)</p>
<p class="Shlok">ಯಾವದೇತಾನ್ನಿರೀಕ್ಷೇಽಹಂ ಯೋದ್ಧುಕಾಮಾನವಸ್ಥಿತಾನ್ ।</p>
<p class="Shlok">ಕೈರ್ಮಯಾ ಸಹ ಯೋದ್ಧವ್ಯಮಸ್ಮಿನ್ ರಣಸಮುದ್ಯಮೇ ॥</p>
<p class="Text">ನಾನು ಯುದ್ಧಕ್ಷೇತ್ರದಲ್ಲಿ ಸನ್ನದ್ಧರಾಗಿರುವ ಯುದ್ಧದ ಅಭಿಲಾಷೆಯುಳ್ಳ ಈ ವಿಪಕ್ಷದ ಯೋಧರನ್ನು ಚೆನ್ನಾಗಿ ನೋಡಿಕೊಂಡು, ಈ ಯುದ್ಧರೂಪವಾದ ವ್ಯಾಪಾರದಲ್ಲಿ ನಾನು ಯಾರ-ಯಾರೊಡನೆ ಯುದ್ಧಮಾಡುವುದು ಯೋಗ್ಯ ವೆಂಬುದನ್ನು ತಿಳಿದುಕೊಳ್ಳುವವರೆಗೆ ರಥವನ್ನು ನಿಲ್ಲಿಸಿಕೊಂಡಿರು. ॥22॥</p>
<p class="Shlok-Number" id="toc_marker-7-23">(ಶ್ಲೋಕ-23)</p>
<p class="Shlok">ಯೋತ್ಸ್ಯಮಾನಾನವೇಕ್ಷೇಽಹಂ ಯ ಏತೇಽತ್ರ ಸಮಾಗತಾಃ ।</p>
<p class="Shlok">ಧಾರ್ತರಾಷ್ಟ್ರಸ್ಯ ದುರ್ಬುದ್ಧೇರ್ಯುದ್ಧೇ ಪ್ರಿಯಚಿಕೀರ್ಷವಃ ॥ </p>
<p class="Text">ದುಷ್ಟಬುದ್ಧಿಯ ದುರ್ಯೋಧನನಿಗೆ ಯುದ್ಧದಲ್ಲಿ ಹಿತವನ್ನು ಬಯಸುವ ಯಾವ ಯಾವ ರಾಜರುಗಳು ಈ ಸೈನ್ಯದಲ್ಲಿ ಬಂದಿದ್ದಾರೋ ಆ ಯೋಧರನ್ನು ನಾನು ನೋಡುವೆನು. ॥23॥</p>
<p class="Uvach">ಸಂಜಯ ಉವಾಚ</p>
<p class="Shlok-Number" id="toc_marker-7-24">(ಶ್ಲೋಕ-24)<span class="char-style-override-6"></span></p>
<p class="Shlok">ಏವಮುಕ್ತೋ ಹೃಷೀಕೇಶೋ ಗುಡಾಕೇಶೇನ ಭಾರತ ।</p>
<p class="Shlok">ಸೇನಯೋರುಭಯೋರ್ಮಧ್ಯೇಸ್ಥಾಪಯಿತ್ವಾರಥೋತ್ತಮಮ್ ॥</p>
<p class="Shlok-Number" id="toc_marker-7-25">(ಶ್ಲೋಕ-25)</p>
<p class="Shlok">ಭೀಷ್ಮದ್ರೋಣಪ್ರಮುಖತಃ ಸರ್ವೇಷಾಂ ಚ ಮಹೀಕ್ಷಿತಾಮ್ ।</p>
<p class="Shlok">ಉವಾಚ ಪಾರ್ಥ ಪಶ್ಯೈತಾನ್ ಸಮವೇತಾನ್ ಕುರೂನಿತಿ ॥</p>
<p class="Text">ಸಂಜಯನು ಹೇಳಿದನು - ಧೃತರಾಷ್ಟ್ರನೇ ! ಅರ್ಜುನನು ಹೀಗೆ ಹೇಳಿದಾಗ ಭಗವಾನ್ ಶ್ರೀಕೃಷ್ಣನು ಎರಡೂ ಸೈನ್ಯಗಳ ಮಧ್ಯದಲ್ಲಿ ಭೀಷ್ಮ, ದ್ರೋಣಾಚಾರ್ಯರ ಹಾಗೂ ಸಂಪೂರ್ಣ ರಾಜರುಗಳೆದುರಿನಲ್ಲಿ ಉತ್ತಮವಾದ ರಥವನ್ನು ನಿಲ್ಲಿಸಿ, ‘ಪಾರ್ಥನೇ! ಯುದ್ಧಕ್ಕಾಗಿ ನೆರೆದಿರುವ ಈ ಕೌರವರನ್ನು ನೋಡು’ ಎಂದು ಹೇಳಿದನು. ॥24-25॥</p>
<p class="Shlok-Number" id="toc_marker-7-26">(ಶ್ಲೋಕ-26)<span class="char-style-override-4"></span></p>
<p class="Shlok">ತತ್ರಾಪಶ್ಯತ್ಸ್ಥಿತಾನ್ ಪಾರ್ಥಃ ಪಿತೄನಥ ಪಿತಾಮಹಾನ್ ।</p>
<p class="Shlok">ಆಚಾರ್ಯಾನ್ಮಾ ತುಲಾನ್ ಭ್ರಾತೄನ್ ಪುತ್ರಾನ್ ಪೌತ್ರಾನ್ಸಖೀಂಸ್ತಥಾ ॥</p>
<p class="Shlok">ಶ್ವಶುರಾನ್ ಸುಹೃದಶ್ಚೈವ ಸೇನಯೋರುಭಯೋರಪಿ ।</p>
<p class="Text">ಇದಾದ ಬಳಿಕ ಪಾರ್ಥನು ಆ ಎರಡೂ ಸೈನ್ಯಗಳಲ್ಲಿ ಸೇರಿದ್ದ ದೊಡ್ಡಪ್ಪ - ಚಿಕ್ಕಪ್ಪಂದಿರನ್ನು, ಅಜ್ಜ-ಮುತ್ತಜ್ಜರನ್ನು, ಗುರುಗಳನ್ನು, ಸೋದರಮಾವಂದಿರನ್ನು, ಸಹೋದರರನ್ನು, ಮಕ್ಕಳು - ಮೊಮ್ಮಕ್ಕಳನ್ನು, ಹಾಗೂ ಮಿತ್ರರನ್ನು, ಮಾವಂದಿರನ್ನು ಮತ್ತು ಸಹೃದಯರನ್ನೂ ನೋಡಿದನು. ॥ 26 ಮತ್ತು 27ರ ಪೂರ್ವಾರ್ಧ॥</p>
<p class="Shlok-Number" id="toc_marker-7-27">(ಶ್ಲೋಕ-27)<span class="char-style-override-4"></span></p>
<p class="Shlok">ತಾನ್ ಸಮೀಕ್ಷ್ಯಸ ಕೌಂತೇಯಃಸರ್ವಾನ್ ಬಂಧೂನವಸ್ಥಿತಾನ್ ।</p>
<p class="Shlok">ಕೃಪಯಾ ಪರಯಾವಿಷ್ಟೋ ವಿಷೀದನ್ನಿದಮಬ್ರವೀತ್ ॥</p>
<p class="Text">ಅಲ್ಲಿ ಉಪಸ್ಥಿತರಿದ್ದ ಎಲ್ಲ ಬಂಧುಗಳನ್ನು ನೋಡಿ ಆ ಕುಂತೀಪುತ್ರ ಅರ್ಜುನನು ಅತ್ಯಂತ ಕರುಣಾಪರವಶನಾಗಿ ಶೋಕಿಸುತ್ತ ಹೀಗೆ ಹೇಳಿದನು. ॥27ರ ಉತ್ತರಾರ್ಧ - 28ರ ಪೂರ್ವಾರ್ಧ॥</p>
<p class="Uvach">ಅರ್ಜುನ ಉವಾಚ</p>
<p class="Shlok-Number" id="toc_marker-7-28">(ಶ್ಲೋಕ-28)<span class="char-style-override-4"></span></p>
<p class="Shlok">ದೃಷ್ಟ್ವೇಮಂ ಸ್ವಜನಂಕೃಷ್ಣ ಯುಯುತ್ಸುಂ ಸಮುಪಸ್ಥಿತಮ್ ।</p>
<p class="Shlok-Number" id="toc_marker-7-29">(ಶ್ಲೋಕ-29)</p>
<p class="Shlok">ಸೀದಂತಿ ಮಮ ಗಾತ್ರಾಣಿ ಮುಖಂ ಚ ಪರಿಶುಷ್ಯತಿ ।</p>
<p class="Shlok">ವೇಪಥುಶ್ಚ ಶರೀರೇ ಮೇ ರೋಮಹರ್ಷಶ್ಚ ಜಾಯತೇ ॥</p>
<p class="Text">ಅರ್ಜುನ ಹೇಳಿದನು - ಹೇ ಕೃಷ್ಣ! ಯುದ್ಧದ ಇಚ್ಛೆಯಿಂದ ರಣಾಂಗಣದಲ್ಲಿ ನಿಂತಿರುವ ಈ ಸ್ವಜನ ಸಮುದಾಯವನ್ನು ನೋಡಿ ನನ್ನ ಅಂಗಾಂಗಗಳು ಶಿಥಿಲವಾಗಿ ಹೋಗುತ್ತಿವೆ, ಮುಖವು ಒಣಗಿ ಹೋಗುತ್ತಿದೆ, ಶರೀರ ರೋಮಾಂಚನವಾಗುತ್ತಿದೆ. ॥28ರ ಉತ್ತರಾರ್ಧ ಮತ್ತು 29॥</p>
<p class="Shlok-Number" id="toc_marker-7-30">(ಶ್ಲೋಕ-30)<span class="char-style-override-4"></span></p>
<p class="Shlok">ಗಾಂಡೀವಂ ಸ್ರಂಸತೇ ಹಸ್ತಾತ್ತ್ವಕ್ಚೈವ ಪರಿದಹ್ಯತೇ ।</p>
<p class="Shlok">ನ ಚ ಶಕ್ನೋಮ್ಯವಸ್ಥಾತುಂ ಭ್ರಮತೀವ ಚ ಮೇ ಮನಃ ॥</p>
<p class="Text">ಕೈಯಿಂದ ಗಾಂಡೀವ ಧನುಸ್ಸು ಜಾರಿ ಬೀಳುತ್ತಿದೆ, ಹಾಗೂ ನನ್ನ ಮನಸ್ಸು ಭ್ರಮಿಸಿದಂತೆ ತೋರುತ್ತಿದೆ. ಆದ್ದರಿಂದ ನಾನು ನಿಂತುಕೊಂಡಿರಲೂ ಸಮರ್ಥನಾಗಿಲ್ಲ ॥30॥</p>
<p class="Shlok-Number" id="toc_marker-7-31">(ಶ್ಲೋಕ-31)<span class="char-style-override-4"></span></p>
<p class="Shlok">ನಿಮಿತ್ತಾನಿ ಚ ಪಶ್ಯಾಮಿ ವಿಪರೀತಾನಿ ಕೇಶವ ।</p>
<p class="Shlok">ನ ಚ ಶ್ರೇಯೋಽನುಪಶ್ಯಾಮಿ ಹತ್ವಾ ಸ್ವಜನಮಾಹವೇ ॥ </p>
<p class="Text">ಹೇ ಕೇಶವ! ನನಗೆ ಲಕ್ಷಣಗಳು ವಿಪರೀತ ಕಾಣುತ್ತಿವೆ. ಹಾಗೂ ಯುದ್ಧದಲ್ಲಿ ಸ್ವಜನರನ್ನು ಕೊಂದು ಯಾವ ಶ್ರೇಯಸ್ಸನ್ನೂ ನೋಡುವುದಿಲ್ಲ. ॥31॥</p>
<p class="Shlok-Number" id="toc_marker-7-32">(ಶ್ಲೋಕ-32)<span class="char-style-override-4"></span></p>
<p class="Shlok">ನ ಕಾಂಕ್ಷೇ ವಿಜಯಂ ಕೃಷ್ಣ ನ ಚ ರಾಜ್ಯಂ ಸುಖಾನಿ ಚ ।</p>
<p class="Shlok">ಕಿಂ ನೋ ರಾಜ್ಯೇನ ಗೋವಿಂದ ಕಿಂ ಭೋಗೈರ್ಜೀವಿತೇನ ವಾ ॥</p>
<p class="Text">ಹೇ ಕೃಷ್ಣನೇ! ನನಗಾದರೋ ವಿಜಯದ, ರಾಜ್ಯದ ಹಾಗೂ ಸುಖದ ಇಚ್ಛೆ ಇಲ್ಲ. ಹೇ ಗೋವಿಂದನೇ! ನಮಗೆ ಇಂತಹ ರಾಜ್ಯದಿಂದ ಯಾವ ಪ್ರಯೋಜನವಿದೆ? ಮತ್ತು ಇಂತಹ ಭೋಗಗಳಿಂದ, ಜೀವನದಿಂದ ಯಾವ ಲಾಭವಿದೆ? ॥32॥</p>
<p class="Shlok-Number" id="toc_marker-7-33">(ಶ್ಲೋಕ-33)<span class="char-style-override-5"></span></p>
<p class="Shlok">ಯೇಷಾಮರ್ಥೇ ಕಾಂಕ್ಷಿತಂ ನೋ ರಾಜ್ಯಂ ಭೋಗಾಃ ಸುಖಾನಿ ಚ ।</p>
<p class="Shlok">ತ ಇಮೇಽವಸ್ಥಿತಾ ಯುದ್ಧೇ ಪ್ರಾಣಾಂಸ್ತ್ಯಕ್ತ್ವಾ ಧನಾನಿ ಚ ॥</p>
<p class="Text">ನಾವು ಯಾರಿಗಾಗಿ ರಾಜ್ಯವನ್ನು, ಭೋಗಗಳನ್ನು ಮತ್ತು ಸುಖಾದಿಗಳನ್ನು ಇಚ್ಛಿಸುತ್ತೇವೆಯೋ, ಅಂತಹ ಇವರೆಲ್ಲರೂ ಧನ ಮತ್ತು ಜೀವನದ ಆಸೆಯನ್ನು ಬಿಟ್ಟು ಯುದ್ಧಕ್ಕಾಗಿ ನಿಂತಿದ್ದಾರೆ. ॥33॥</p>
<p class="Shlok-Number" id="toc_marker-7-34">(ಶ್ಲೋಕ-34)<span class="char-style-override-4"></span></p>
<p class="Shlok">ಆಚಾರ್ಯಾಃ ಪಿತರಃ ಪುತ್ರಾಸ್ತಥೈವ ಚ ಪಿತಾಮಹಾಃ ।</p>
<p class="Shlok">ಮಾತುಲಾಃ ಶ್ವಶುರಾಃ ಪೌತ್ರಾಃ ಶ್ಯಾಲಾಃ ಸಂಬಂಧಿನಸ್ತಥಾ ॥</p>
<p class="Text">ಗುರುಗಳೂ, ದೊಡ್ಡಪ್ಪ-ಚಿಕ್ಕಪ್ಪಂದಿರೂ, ಮಕ್ಕಳು ಅಜ್ಜಂದಿರು, ಸೋದರ ಮಾವಂದಿರೂ, ಮಾವಂದಿರೂ ಮೊಮ್ಮಕ್ಕಳೂ, ಭಾವಮೈದುನರೂ ಹಾಗೆಯೇ ಇನ್ನು ಅನೇಕ ಸಂಬಂಧಿಗಳೂ ಇದ್ದಾರೆ. ॥34॥</p>
<p class="Shlok-Number" id="toc_marker-7-35">(ಶ್ಲೋಕ-35)<span class="char-style-override-4"></span></p>
<p class="Shlok">ಏತಾನ್ನ ಹಂತುಮಿಚ್ಛಾಮಿ ಘ್ನತೋಽಪಿ ಮಧುಸೂದನ ।</p>
<p class="Shlok">ಅಪಿ ತ್ರೈಲೋಕ್ಯರಾಜ್ಯಸ್ಯ ಹೇತೋಃ ಕಿಂ ನು ಮಹೀಕೃತೇ ॥</p>
<p class="Text">ಹೇ ಮಧುಸೂದನ! ಇವರು ನನ್ನನ್ನು ಕೊಂದರೂ, ಮೂರು ಲೋಕಗಳ ರಾಜ್ಯ ದೊರಕಿದರೂ ನಾನು ಇವರೆಲ್ಲರನ್ನು ಕೊಲ್ಲಲು ಇಚ್ಛಿಸುವುದಿಲ್ಲ. ಮತ್ತೆ ಭೂಮಂಡಲದ ರಾಜ್ಯಕ್ಕಾಗಿ ಹೇಳುವುದೇನಿದೆ? ॥35॥</p>
<p class="Shlok-Number" id="toc_marker-7-36">(ಶ್ಲೋಕ-36)<span class="char-style-override-4"></span></p>
<p class="Shlok">ನಿಹತ್ಯ ಧಾರ್ತರಾಷ್ಟ್ರಾನ್ನಃ ಕಾ ಪ್ರೀತಿಃ ಸ್ಯಾಜ್ಜನಾರ್ದನ ।</p>
<p class="Shlok">ಪಾಪಮೇವಾಶ್ರಯೇದಸ್ಮಾನ್ ಹತ್ವೈತಾನಾತತಾಯಿನಃ  ॥</p>
<p class="Text">ಹೇ ಜನಾರ್ದನ! ಧೃತರಾಷ್ಟ್ರನ ಪುತ್ರರನ್ನು ಕೊಂದು ನಮಗೆ ಯಾವ ಸಂತೋಷವುಂಟಾಗುವುದು? ಈ ಆತತಾಯಿಗಳನ್ನು ಕೊಲ್ಲುವುದರಿಂದ ನಮಗೆ ಪಾಪವೇ ತಟ್ಟುವುದು. ॥36॥</p>
<p class="Shlok-Number" id="toc_marker-7-37">(ಶ್ಲೋಕ-37)<span class="char-style-override-4"></span></p>
<p class="Shlok">ತಸ್ಮಾನ್ನಾರ್ಹಾ ವಯಂ ಹಂತುಂ ಧಾರ್ತರಾಷ್ಟ್ರಾನ್ ಸ್ವಬಾಂಧವಾನ್ ।</p>
<p class="Shlok">ಸ್ವಜನಂ ಹಿ ಕಥಂ ಹತ್ವಾ ಸುಖಿನಃ ಸ್ಯಾಮ ಮಾಧವ  ॥</p>
<p class="Text">ಆದ್ದರಿಂದಲೇ ಹೇ ಮಾಧವ! ನಮ್ಮ ಬಾಂಧವರನ್ನು, ಧೃತರಾಷ್ಟ್ರನ ಮಕ್ಕಳನ್ನು ಕೊಲ್ಲುವುದು ನಮಗೆ ಯೋಗ್ಯವಲ್ಲ, ಏಕೆಂದರೆ ನಮ್ಮದೇ ಕುಟುಂಬದವರನ್ನು ಕೊಂದು ನಾವು ಹೇಗೆ ಸುಖಿಗಳಾಗುವೆವು? ॥37॥</p>
<p class="Shlok-Number" id="toc_marker-7-38">(ಶ್ಲೋಕ-38)<span class="char-style-override-4"></span></p>
<p class="Shlok">ಯದ್ಯಪ್ಯೇತೇ ನ ಪಶ್ಯಂತಿ ಲೋಭೋಪಹತಚೇತಸಃ ।</p>
<p class="Shlok">ಕುಲಕ್ಷಯಕೃತಂ ದೋಷಂ ಮಿತ್ರದ್ರೋಹೇ ಚ ಪಾತಕಮ್ ॥</p>
<p class="Shlok-Number" id="toc_marker-7-39">(ಶ್ಲೋಕ-39)</p>
<p class="Shlok">ಕಥಂ ನ ಜ್ಞೇಯಮಸ್ಮಾಭಿಃ ಪಾಪಾದಸ್ಮಾನ್ನಿವರ್ತಿತುಮ್ ।</p>
<p class="Shlok">ಕುಲಕ್ಷಯಕೃತಂ ದೋಷಂ ಪ್ರಪಶ್ಯದ್ಭಿರ್ಜನಾರ್ದನ ॥</p>
<p class="Text">ಲೋಭದಿಂದ ಭ್ರಷ್ಟಚಿತ್ತರಾದ ಈ ಜನರು ಕುಲಕ್ಷಯದಿಂದ ಉತ್ಪನ್ನವಾಗುವ ದೋಷವನ್ನೂ ಮತ್ತು ಮಿತ್ರದ್ರೋಹದ ಪಾಪವನ್ನು ನೋಡುವುದಿಲ್ಲವಾದರೂ, ಹೇ ಜನಾರ್ದನನೇ! ಕುಲದ ನಾಶದಿಂದ ಉತ್ಪನ್ನವಾಗುವ ದೋಷವನ್ನು ತಿಳಿದಿರುವ ನಾವುಗಳು ಈ ಪಾಪದಿಂದ ಹಿಂಜರಿಯಲು ಏಕೆ ವಿಚಾರಮಾಡಬಾರದು? ॥38-39॥</p>
<p class="Shlok-Number" id="toc_marker-7-40">(ಶ್ಲೋಕ-40)<span class="char-style-override-4"></span></p>
<p class="Shlok">ಕುಲಕ್ಷಯೇ ಪ್ರಣಶ್ಯಂತಿ ಕುಲಧರ್ಮಾಃ ಸನಾತನಾಃ ।</p>
<p class="Shlok">ಧರ್ಮೇ ನಷ್ಟೇ ಕುಲಂ ಕೃತ್ಸ್ನಮಧರ್ಮೋಽಭಿಭವತ್ಯುತ  ॥</p>
<p class="Text">ಕುಲದ ನಾಶದಿಂದ ಸನಾತನವಾದ ಕುಲಧರ್ಮಗಳು ನಾಶವಾಗುತ್ತವೆ. ಧರ್ಮವು ನಾಶವಾದ ನಂತರ ಆ ಕುಲದಲ್ಲಿ ಪಾಪವು ಕೂಡ ಬಹಳವಾಗಿ ಆವರಿಸಿಕೊಳ್ಳುತ್ತದೆ. ॥40॥</p>
<p class="Shlok-Number" id="toc_marker-7-41">(ಶ್ಲೋಕ-41)<span class="char-style-override-4"></span></p>
<p class="Shlok">ಅಧರ್ಮಾಭಿಭವಾತ್ಕೃಷ್ಣ ಪ್ರದುಷ್ಯಂತಿ ಕುಲಸ್ತ್ರಿಯಃ ।</p>
<p class="Shlok">ಸ್ತ್ರೀಷುದುಷ್ಟಾಸು ವಾರ್ಷ್ಣೇಯ ಜಾಯತೇ ವರ್ಣಸಂಕರಃ ॥</p>
<p class="Text">ಹೇ ಕೃಷ್ಣ! ಪಾಪವು ಹೆಚ್ಚು ಬೆಳೆಯುವುದರಿಂದ ಕುಲದ ಸ್ತ್ರೀಯರು ಅತ್ಯಂತ ದೂಷಿತರಾಗಿ ಬಿಡುತ್ತಾರೆ ಮತ್ತು ಹೇ ವಾರ್ಷ್ಣೇಯನೇ! ಸ್ತ್ರೀಯರು ದೂಷಿತರಾದ ಬಳಿಕ ವರ್ಣಸಾಂಕರ್ಯವು ಉಂಟಾಗುತ್ತದೆ. ॥41॥</p>
<p class="Shlok-Number" id="toc_marker-7-42">(ಶ್ಲೋಕ-42)</p>
<p class="Shlok">ಸಂಕರೋ ನರಕಾಯೈವ ಕುಲಘ್ನಾನಾಂ ಕುಲಸ್ಯ ಚ ।</p>
<p class="Shlok">ಪತಂತಿ ಪಿತರೋ ಹ್ಯೇಷಾಂ ಲುಪ್ತಪಿಂಡೋದಕಕ್ರಿಯಾಃ ॥</p>
<p class="Text">ವರ್ಣಸಾಂಕರ್ಯವು ಕುಲಘಾತುಕರನ್ನೂ ಮತ್ತು ಕುಲವನ್ನೂ ನರಕಕ್ಕೇ ಕೊಂಡೊಯ್ಯುತ್ತದೆ. ಶ್ರಾದ್ಧ ಮತ್ತು ಪಿತೃತರ್ಪಣಾದಿಗಳಿಂದ ವಂಚಿತರಾದ ಇವರ ಪಿತೃಗಳು ಕೂಡ ಅಧೋಗತಿಯನ್ನು ಪಡೆಯುತ್ತಾರೆ. ॥42॥</p>
<p class="Shlok-Number" id="toc_marker-7-43">(ಶ್ಲೋಕ-43)</p>
<p class="Shlok">ದೋಷೈರೇತೈಃ ಕುಲಘ್ನಾನಾಂ ವರ್ಣಸಂಕರಕಾರಕೈಃ।</p>
<p class="Shlok">ಉತ್ಸಾದ್ಯಂತೇ ಜಾತಿಧರ್ಮಾಃ ಕುಲಧರ್ಮಾಶ್ಚ ಶಾಶ್ವತಾಃ ॥</p>
<p class="Text">ಈ ವರ್ಣಸಂಕರಕಾರಕ ದೋಷಗಳಿಂದ ಕುಲಘಾತುಕರ ಸನಾತನವಾದ ಕುಲಧರ್ಮಗಳು ಮತ್ತು ಜಾತಿಧರ್ಮಗಳು ನಾಶವಾಗಿ ಬಿಡುತ್ತವೆ. ॥43॥</p>
<p class="Shlok-Number" id="toc_marker-7-44">(ಶ್ಲೋಕ-44)<span class="char-style-override-4"></span></p>
<p class="Shlok">ಉತ್ಸನ್ನಕುಲಧರ್ಮಾಣಾಂ ಮನುಷ್ಯಾಣಾಂ ಜನಾರ್ದನ ।</p>
<p class="Shlok">ನರಕೇಽನಿಯತಂ ವಾಸೋ ಭವತೀತ್ಯನುಶುಶ್ರುಮ ॥</p>
<p class="Text">ಹೇ ಜನಾರ್ದನನೇ! ಯಾರ ಕುಲಧರ್ಮಗಳು ನಾಶವಾಗಿವೆಯೋ ಅಂತಹ ಮನುಷ್ಯರು ಅನಿಶ್ಚಿತಕಾಲದವರೆಗೆ ನರಕದಲ್ಲಿ ವಾಸಿಸುತ್ತಾರೆಂದು ನಾವು ಕೇಳುತ್ತ ಬಂದಿದ್ದೇವೆ. ॥44॥</p>
<p class="Shlok-Number" id="toc_marker-7-45">(ಶ್ಲೋಕ-45)<span class="char-style-override-4"></span></p>
<p class="Shlok">ಅಹೋ ಬತ ಮಹತ್ಪಾಪಂ ಕರ್ತುಂ ವ್ಯವಸಿತಾ ವಯಮ್ ।</p>
<p class="Shlok">ಯದ್ರಾಜ್ಯಸುಖಲೋಭೇನ ಹಂತುಂ ಸ್ವಜನಮುದ್ಯತಾಃ ॥</p>
<p class="Text">ಅಯ್ಯೋ, ಕಷ್ಟ-ಕಷ್ಟ! ನಾವು ಬುದ್ಧಿವಂತರಾಗಿದ್ದರೂ, ರಾಜ್ಯ ಮತ್ತು ಸುಖಗಳ ಲೋಭದಿಂದ ಸ್ವಜನರನ್ನು ಕೊಲ್ಲಲು ತೊಡಗಿದ್ದೇವಲ್ಲ. ಇಂತಹ ದೊಡ್ಡದಾದ ಪಾಪವನ್ನು ಮಾಡಲು ಸಿದ್ಧರಾಗಿದ್ದೆವಲ್ಲ! ॥45॥</p>
<p class="Shlok-Number" id="toc_marker-7-46">(ಶ್ಲೋಕ-46)<span class="char-style-override-4"></span></p>
<p class="Shlok">ಯದಿ ಮಾಮಪ್ರತೀಕಾರಮಶಸ್ತ್ರಂ ಶಸ್ತ್ರಪಾಣಯಃ ।</p>
<p class="Shlok">ಧಾರ್ತರಾಷ್ಟ್ರಾ ರಣೇ ಹನ್ಯುಸ್ತನ್ಮೇ ಕ್ಷೇಮತರಂ ಭವೇತ್ ॥</p>
<p class="Text">ಶಸ್ತ್ರರಹಿತನೂ, ಪ್ರತೀಕಾರ ತೋರದಿರುವ ನನ್ನನ್ನು ಶಸ್ತ್ರಗಳನ್ನು ಧರಿಸಿರುವ ಧೃತರಾಷ್ಟ್ರನ ಪುತ್ರರು ಯುದ್ಧದಲ್ಲಿ ಕೊಂದು ಹಾಕಿದರೂ ಅದು ನನಗೆ ಹೆಚ್ಚು ಶ್ರೇಯಸ್ಕರವಾದೀತು. ॥46॥</p>
<p class="Uvach">ಸಂಜಯ ಉವಾಚ</p>
<p class="Shlok-Number" id="toc_marker-7-47">(ಶ್ಲೋಕ-47)<span class="char-style-override-6"></span></p>
<p class="Shlok">ಏವಮುಕ್ತ್ವಾರ್ಜುನಃ ಸಂಖ್ಯೇ ರಥೋಪಸ್ಥ ಉಪಾವಿಶತ್ ।</p>
<p class="Shlok">ವಿಸೃಜ್ಯ ಸಶರಂ ಚಾಪಂ ಶೋಕಸಂವಿಗ್ನಮಾನಸಃ ॥</p>
<p class="Text">ಸಂಜಯನು ಹೇಳಿದನು - ರಣಭೂಮಿಯಲ್ಲಿ ಶೋಕದಿಂದ ಉದ್ವಿಗ್ನ ಮನಸ್ಸುಳ್ಳ ಅರ್ಜುನನು ಹೀಗೆ ಹೇಳಿ ಬಾಣಸಹಿತ ಧನುಸ್ಸನ್ನು ಬಿಸುಟು ರಥದ ಹಿಂಭಾಗದಲ್ಲಿ ಕುಳಿತುಬಿಟ್ಟನು. ॥47॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸುಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ಅರ್ಜುನ ವಿಷಾದಯೋಗೋ ನಾಮ ಪ್ರಥಮೋಽಧ್ಯಾಯಃ ॥1॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-8">ಎರಡನೇಯ ಅಧ್ಯಾಯ - ಸಾಂಖ್ಯಯೋಗ</p>
<p class="Shlok-Number" id="toc_marker-8-1">(ಶ್ಲೋಕ-1)<span class="char-style-override-6"></span></p>
<p class="Uvach">ಸಂಜಯ ಉವಾಚ</p>
<p class="Shlok">ತಂ ತಥಾ ಕೃಪಯಾವಿಷ್ಟಮಶ್ರುಪೂರ್ಣಾಕುಲೇಕ್ಷಣಮ್ ।</p>
<p class="Shlok">ವಿಷೀದಂತಮಿದಂ ವಾಕ್ಯಮುವಾಚ ಮಧುಸೂದನಃ ॥</p>
<p class="Text"><span class="char-style-override-2">ಸಂಜಯನು ಹೇಳಿದನು - </span>ಹೀಗೆ ಕರುಣೆಯಿಂದ ವ್ಯಾಪ್ತನಾದ ಕಂಬನಿತುಂಬಿ ವ್ಯಾಕುಲ ಕಣ್ಣುಗಳುಳ್ಳವನಾದ, ಶೋಕಿಸುತ್ತಿರುವ ಅರ್ಜುನನಲ್ಲಿ ಭಗವಾನ್ ಮಧುಸೂದನನು ಹೀಗೆ ಹೇಳಿದನು. ॥1॥</p>
<p class="Shlok-Number" id="toc_marker-8-2">(ಶ್ಲೋಕ-2)<span class="char-style-override-6"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಕುತಸ್ತ್ವಾ ಕಶ್ಮಲಮಿದಂ ವಿಷಮೇ ಸಮುಪಸ್ಥಿತಮ್ ।</p>
<p class="Shlok">ಅನಾರ್ಯಜುಷ್ಟಮಸ್ವರ್ಗ್ಯಮಕೀರ್ತಿಕರಮರ್ಜುನ ॥</p>
<p class="Text"><span class="char-style-override-2">ಭಗವಂತ ಹೇಳಿದನು -</span> ಹೇ ಅರ್ಜುನ! ನಿನಗೆ ಈ ಯುದ್ಧಾರಂಭದ ಈ ವಿಷಮ ಸಮಯದಲ್ಲಿ ಇಂತಹ ಮೋಹವು ಯಾವ ಕಾರಣದಿಂದ ಉಂಟಾಯಿತು? ಏಕೆಂದರೆ, ಇದು ಶ್ರೇಷ್ಠ ಪುರುಷರಿಂದ ಆಚರಿಸದ, ಸ್ವರ್ಗವನ್ನು ಕೊಡದಿರುವ, ಮತ್ತು ಕೀರ್ತಿಕಾರಕವೂ ಅಲ್ಲ. ॥2॥</p>
<p class="Shlok-Number" id="toc_marker-8-3">(ಶ್ಲೋಕ-3)<span class="char-style-override-4"></span></p>
<p class="Shlok">ಕ್ಲೈಬ್ಯಂ ಮಾ ಸ್ಮ ಗಮಃ ಪಾರ್ಥ ನೈತತ್ತ್ವಯ್ಯುಪಪದ್ಯತೇ ।</p>
<p class="Shlok">ಕ್ಷುದ್ರಂ ಹೃದಯದೌರ್ಬಲ್ಯಂ ತ್ಯಕ್ತ್ವೋತ್ತಿಷ್ಠ ಪರಂತಪ ॥</p>
<p class="Text">ಹೇ ಪಾರ್ಥ! ನಪುಂಸಕತ್ವವನ್ನು ಹೊಂದಬೇಡ. ನಿನಗೆ ಇದು ಉಚಿತವಲ್ಲ. ಹೇ ಪರಂತಪ! ಹೃದಯದ ತುಚ್ಛವಾದ ಈ ದೌರ್ಬಲ್ಯವನ್ನು ತ್ಯಜಿಸಿ ಯುದ್ಧಕ್ಕಾಗಿ ಎದ್ದು ನಿಲ್ಲು. ॥3॥</p>
<p class="Shlok-Number" id="toc_marker-8-4">(ಶ್ಲೋಕ-4)<span class="char-style-override-4"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಕಥಂ ಭೀಷ್ಮಮಹಂ ಸಂಖ್ಯೇ ದ್ರೋಣಂ ಚ ಮಧುಸೂದನ ।</p>
<p class="Shlok">ಇಷುಭಿಃ ಪ್ರತಿಯೋತ್ಸ್ಯಾಮಿ ಪೂಜಾರ್ಹಾವರಿಸೂದನ ॥</p>
<p class="Text"><span class="char-style-override-2">ಅರ್ಜುನನು ಹೇಳಿದನು -</span> ಹೇ ಮಧುಸೂದನ! ಯುದ್ಧದಲ್ಲಿ ನಾನು ಭೀಷ್ಮಪಿತಾಮಹರ ಮತ್ತು ದ್ರೋಣಾಚಾರ್ಯರ ವಿರುದ್ಧ ಬಾಣಗಳಿಂದ ಹೇಗೆ ಯುದ್ಧ ಮಾಡಲಿ? ಏಕೆಂದರೆ, ಹೇ ಅರಿಸೂದನನೇ! ಅವರಿಬ್ಬರೂ ಪೂಜನೀಯರಾಗಿದ್ದಾರೆ. ॥4॥</p>
<p class="Shlok-Number" id="toc_marker-8-5">(ಶ್ಲೋಕ-5)<span class="char-style-override-5"></span></p>
<p class="Shlok">ಗುರೂನಹತ್ವಾಹಿ ಮಹಾನುಭಾವಾನ್</p>
<p class="Shlok">ಶ್ರೇಯೋ ಭೋಕ್ತುಂ ಭೈಕ್ಷ್ಯಮಪೀಹ ಲೋಕೇ ।</p>
<p class="Shlok">ಹತ್ವಾರ್ಥಕಾಮಾಂಸ್ತು ಗುರೂನಿಹೈವ</p>
<p class="Shlok">ಭುಂಜೀಯ ಭೋಗಾನ್ ರುಧಿರಪ್ರದಿಗ್ಧಾನ್ ॥</p>
<p class="Text">ಅದಕ್ಕಾಗಿ ಈ ಮಹಾನುಭಾವರಾದ ಗುರುಜನರನ್ನು ಕೊಲ್ಲದೆ, ನಾನು ಈ ಲೋಕದಲ್ಲಿ ಭಿಕ್ಷೆಬೇಡಿ ತಿನ್ನುವುದು ಶ್ರೇಯಸ್ಕರವೆಂದು ಭಾವಿಸುತ್ತೇನೆ. ಏಕೆಂದರೆ ಗುರುಜನರನ್ನು ಕೊಲ್ಲುವುದರಿಂದ ಈ ಲೋಕದಲ್ಲಿ ರಕ್ತದಿಂದ ತೊಯ್ದಿರುವ ಅರ್ಥ ಮತ್ತು ಕಾಮರೂಪೀ ಭೋಗಗಳನ್ನೇ ಭೋಗಿಸುವುದಲ್ಲ! ॥5॥</p>
<p class="Shlok-Number" id="toc_marker-8-6">(ಶ್ಲೋಕ-6)</p>
<p class="Shlok">ನ ಚೈತದ್ವಿದ್ಮಃ ಕತರನ್ನೋ ಗರೀಯೋ</p>
<p class="Shlok">ಯದ್ವಾ ಜಯೇಮ ಯದಿ ವಾ ನೋ ಜಯೇಯುಃ ।</p>
<p class="Shlok">ಯಾನೇವ ಹತ್ವಾ ನ ಜಿಜೀವಿಷಾಮ -</p>
<p class="Shlok">ಸ್ತೇಽವಸ್ಥಿತಾಃ ಪ್ರಮುಖೇ ಧಾರ್ತರಾಷ್ಟ್ರಾಃ ॥</p>
<p class="Text">ಯುದ್ಧಮಾಡುವುದು ಅಥವಾ ಮಾಡದಿರುವುದು, ಇವೆರಡರಲ್ಲಿ ಯಾವುದು ಶ್ರೇಷ್ಠವೆಂಬುದನ್ನು ನಾವು ಅರಿಯೆವು, ಅಥವಾ ಅವರನ್ನು ನಾವು ಗೆಲ್ಲುವೆವೋ, ನಮ್ಮನ್ನು ಅವರು ಗೆಲ್ಲುವರೋ ಎಂಬುದೂ ಅರಿಯೆವು. ಅಲ್ಲದೆ ಯಾರನ್ನು ಕೊಂದು ನಾವು ಜೀವಿಸಿರಲು ಇಷ್ಟಪಡುವುದಿಲ್ಲವೋ ಅವರೇ ನಮ್ಮ ಆತ್ಮೀಯರಾದ ಧೃತರಾಷ್ಟ್ರನ ಪುತ್ರರು ನಮ್ಮ ಎದುರು ಪ್ರತಿಸ್ಪರ್ಧಿಗಳಾಗಿ ನಿಂತಿದ್ದಾರೆ. ॥6॥</p>
<p class="Shlok-Number" id="toc_marker-8-7">(ಶ್ಲೋಕ-7)</p>
<p class="Shlok">ಕಾರ್ಪಣ್ಯದೋಷೋಪಹತಸ್ವಭಾವಃ</p>
<p class="Shlok">ಪೃಚ್ಛಾಮಿ ತ್ವಾಂ ಧರ್ಮಸಂಮೂಢಚೇತಾಃ ।</p>
<p class="Shlok">ಯಚ್ಛ್ರೇಯಃ ಸ್ಯಾನ್ನಿಶ್ಚಿತಂ ಬ್ರೂಹಿ ತನ್ಮೇ</p>
<p class="Shlok">ಶಿಷ್ಯಸ್ತೇಽಹಂ ಶಾಧಿ ಮಾಂ ತ್ವಾಂ ಪ್ರಪನ್ನಮ್ ॥</p>
<p class="Text">ಆದ್ದರಿಂದ ಹೇಡಿತನರೂಪೀ ದೋಷದಿಂದ ನಷ್ಟವಾಗಿರುವ ಸ್ವಭಾವವುಳ್ಳವನೂ ಹಾಗೂ ಧರ್ಮದ ವಿಷಯದಲ್ಲಿ ಮೋಹಿತ ಚಿತ್ತನಾಗಿರುವ ನಾನು ನಿನ್ನಲ್ಲಿ ಪ್ರಾರ್ಥಿಸುತ್ತೇನೆ - ನಿಶ್ಚಯವಾಗಿ ಶ್ರೇಯಸ್ಕರವಾದ ಸಾಧನೆಯನ್ನು ನನಗಾಗಿ ಹೇಳು. ನಾನು ನಿನ್ನ ಶಿಷ್ಯನಾಗಿದ್ದೇನೆ. ಆದುದರಿಂದ, ನಿನ್ನಲ್ಲಿ ಶರಣಾಗಿರುವ ನನಗೆ ಉಪದೇಶವನ್ನು ಮಾಡು. ॥7॥</p>
<p class="Shlok-Number" id="toc_marker-8-8">(ಶ್ಲೋಕ-8)</p>
<p class="Shlok">ನ ಹಿ ಪ್ರಪಶ್ಯಾಮಿ ಮಮಾಪನುದ್ಯಾದ್</p>
<p class="Shlok">ಯಚ್ಛೋಕಮುಚ್ಛೋಷಣಮಿಂದ್ರಿಯಾಣಾಮ್ ।</p>
<p class="Shlok">ಅವಾಪ್ಯ ಭೂಮಾವಸಪತ್ನಮೃದ್ಧಂ</p>
<p class="Shlok">ರಾಜ್ಯಂ ಸುರಾಣಾಮಪಿ ಚಾಧಿಪತ್ಯಮ್ ॥</p>
<p class="Text">ಏಕೆಂದರೆ ಪೃಥ್ವಿಯ ಶತ್ರುರಹಿತವಾದ, ಧನ-ಧಾನ್ಯ ಸಮೃದ್ಧವಾದ ರಾಜ್ಯ ದೊರೆತರೂ ಅಥವಾ ದೇವತೆಗಳ ಒಡೆತನವನ್ನು ಪಡೆದರೂ ನನ್ನ ಇಂದ್ರಿಯಗಳನ್ನು ಸೊರಗಿಸುತ್ತಿರುವ ಶೋಕವನ್ನು ದೂರಮಾಡಬಲ್ಲ ಯಾವ ಉಪಾಯವು ನನಗೆ ಕಾಣುವುದಿಲ್ಲ. ॥8॥</p>
<p class="Shlok-Number" id="toc_marker-8-9">(ಶ್ಲೋಕ-9)</p>
<p class="Uvach">ಸಂಜಯ ಉವಾಚ</p>
<p class="Shlok">ಏವಮುಕ್ತ್ವಾ ಹೃಷಿಕೇಶಂ ಗುಡಾಕೇಶಃ ಪರಂತಪ ।</p>
<p class="Shlok">ನ ಯೋತ್ಸ್ಯ ಇತಿ ಗೋವಿಂದಮುಕ್ತ್ವಾ ತೂಷ್ಣೀಂ ಬಭೂವ ಹ ॥</p>
<p class="Text"><span class="char-style-override-2">ಸಂಜಯನು ಹೇಳಿದನು -</span> ಹೇ ರಾಜಾ! ನಿದ್ರೆಯನ್ನು ಗೆದ್ದ ಅರ್ಜುನನು ಅಂತರ್ಯಾಮಿ ಭಗವಾನ್ ಶ್ರೀಕೃಷ್ಣನಲ್ಲಿ ಹೀಗೆ ಹೇಳಿ ‘ನಾನು ಯುದ್ಧ ಮಾಡುವುದಿಲ್ಲ’ ಎಂದು ಸ್ಪಷ್ಟವಾಗಿ ತಿಳಿಸಿ ಸುಮ್ಮನಾದನು. ॥9॥</p>
<p class="Shlok-Number" id="toc_marker-8-10">(ಶ್ಲೋಕ-10)</p>
<p class="Shlok">ತಮುವಾಚ ಹೃಷೀಕೇಶಃ ಪ್ರಹಸನ್ನಿವ ಭಾರತ ।</p>
<p class="Shlok">ಸೇನಯೋರುಭಯೋರ್ಮಧ್ಯೆ ವಿಷೀದಂತಮಿದಂ ವಚಃ॥</p>
<p class="Text">ಹೇ ಭರತವಂಶೀ ಧೃತರಾಷ್ಟ್ರ! ಅಂತರ್ಯಾಮಿ ಭಗವಾನ್ ಶ್ರೀಕೃಷ್ಣನು ಎರಡೂ ಸೈನ್ಯಗಳ ಮಧ್ಯದಲ್ಲಿ ಶೋಕಿಸುತ್ತಿರುವ ಆ ಅರ್ಜುನನಿಗೆ ನಗುತ್ತಿರುವವನಂತೆ ಈ ಮಾತುಗಳನ್ನು ಹೇಳಿದನು. ॥10॥</p>
<p class="Shlok-Number" id="toc_marker-8-11">(ಶ್ಲೋಕ-11)</p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಅಶೋಚ್ಯಾನನ್ವಶೋಚಸ್ತ್ವಂ ಪ್ರಜ್ಞಾವಾದಾಂಶ್ಚ ಭಾಷಸೇ ।</p>
<p class="Shlok">ಗತಾಸೂನಗತಾಸೂಂಶ್ಚ ನಾನುಶೋಚಂತಿ ಪಂಡಿತಾಃ ॥ </p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಹೇ ಅರ್ಜುನ! ನೀನು ಯಾರಿಗಾಗಿ ಶೋಕಿಸಬಾರದೋ ಅವರಿಗಾಗಿ ಶೋಕಿಸುತ್ತಿರುವೆ ಹಾಗೂ ಪಂಡಿತರಂತೆ ಮಾತುಗಳನ್ನಾಡುತ್ತಿರುವೆ, ಆದರೆ ಯಾರ ಪ್ರಾಣಗಳು ಹೋಗಿರುವವೋ ಅವರಿಗಾಗಿ ಮತ್ತು ಯಾರ ಪ್ರಾಣಗಳು ಹೋಗಿಲ್ಲವೋ ಅವರಿಗಾಗಿಯೂ ಪಂಡಿತರು ಶೋಕಿಸುವುದಿಲ್ಲ. ॥11॥</p>
<p class="Shlok-Number" id="toc_marker-8-12">(ಶ್ಲೋಕ-12)</p>
<p class="Shlok">ನ ತ್ವೇವಾಹಂ ಜಾತು ನಾಸಂ ನ ತ್ವಂ ನೇಮೇ ಜನಾಧಿಪಾಃ ।</p>
<p class="Shlok">ನ ಚೈವ ನ ಭವಿಷ್ಯಾಮಃ ಸರ್ವೇ ವಯಮತಃ ಪರಮ್ ॥</p>
<p class="Text">ನಾನು ಯಾವುದೇ ಕಾಲದಲ್ಲಿ ಇರಲಿಲ್ಲ, ನೀನು ಇರಲಿಲ್ಲ, ಅಥವಾ ಈ ರಾಜರು ಇರಲಿಲ್ಲ ಎಂಬುದಿಲ್ಲ. ಮುಂದೆಯೂ ನಾವೆಲ್ಲರೂ ಇರಲಾರೆವು ಎಂಬುದೂ ಇಲ್ಲ. ॥12॥</p>
<p class="Shlok-Number" id="toc_marker-8-13">(ಶ್ಲೋಕ-13)</p>
<p class="Shlok">ದೇಹಿನೋಽಸ್ಮಿನ್ ಯಥಾ ದೇಹೇ ಕೌಮಾರಂ ಯೌವನಂ ಜರಾ ।</p>
<p class="Shlok">ತಥಾ ದೇಹಾಂತರಪ್ರಾಪ್ತಿರ್ಧೀರಸ್ತತ್ರ ನ ಮುಹ್ಯತಿ ॥</p>
<p class="Text">ಜೀವಾತ್ಮನಿಗೆ ಈ ದೇಹದಲ್ಲಿ ಬಾಲ್ಯ, ಯೌವನ ಮತ್ತು ವೃದ್ಧಾವಸ್ಥೆಗಳುಂಟಾಗುವಂತೆಯೇ ಬೇರೆ ಶರೀರವು ದೊರೆಯುತ್ತದೆ. ಆ ವಿಷಯದಲ್ಲಿ ಧೀರ ಪುರುಷನು ಮೋಹಿತನಾಗುವುದಿಲ್ಲ. ॥13॥</p>
<p class="Shlok-Number" id="toc_marker-8-14">(ಶ್ಲೋಕ-14)</p>
<p class="Shlok">ಮಾತ್ರಾಸ್ಪರ್ಶಾಸ್ತು ಕೌಂತೇಯ ಶೀತೋಷ್ಣ ಸುಖದುಃಖದಾಃ ।</p>
<p class="Shlok">ಆಗಮಾಪಾಯಿನೋಽನಿತ್ಯಾಸ್ತಾಂಸ್ತಿತಿಕ್ಷಸ್ವ ಭಾರತ ॥ </p>
<p class="Text">ಎಲೈ ಕುಂತೀ ಪುತ್ರನೇ! ಶೀತ-ಉಷ್ಣ, ಸುಖ-ದುಃಖ ಮುಂತಾದ ವಿಷಯಗಳು ಇಂದ್ರಿಯಗಳೊಡನೆ ಸಂಯೋಗವಾಗುತ್ತವೆ. ಅನಿತ್ಯವಾದ ಅವು ಉತ್ಪನ್ನವಾಗುತ್ತವೆ ಹಾಗೂ ನಾಶವಾಗುತ್ತವೆ, ಆದ್ದರಿಂದ ಅರ್ಜುನನೇ! ಅವುಗಳನ್ನು ನೀನು ಸಹಿಸು. ॥14॥</p>
<p class="Shlok-Number" id="toc_marker-8-15">(ಶ್ಲೋಕ-15)</p>
<p class="Shlok">ಯಂ ಹಿ ನ ವ್ಯಥಯಂತ್ಯೇತೇ ಪುರುಷಂ ಪುರುಷರ್ಷಭ ।</p>
<p class="Shlok">ಸಮದುಃಖಸುಖಂ ಧೀರಂ ಸೋಮೃತತ್ವಾಯ ಕಲ್ಪತೇ ॥ </p>
<p class="Text">ಏಕೆಂದರೆ, ಹೇ ಪುರುಷಶ್ರೇಷ್ಠನೇ! ಸುಖದುಃಖಗಳನ್ನು ಸಮಾನವಾಗಿ ತಿಳಿಯುವ ಧೀರ ಪುರುಷನನ್ನು ಈ ಇಂದ್ರಿಯ ಮತ್ತು ವಿಷಯಗಳ ಸಂಯೋಗವು ವ್ಯಾಕುಲಗೊಳಿಸುವುದಿಲ್ಲ; ಅವನು ಮೋಕ್ಷಕ್ಕೆ ಯೋಗ್ಯನಾಗುತ್ತಾನೆ. ॥15॥</p>
<p class="Shlok-Number" id="toc_marker-8-16">(ಶ್ಲೋಕ-16)</p>
<p class="Shlok">ನಾಸತೋ ವಿದ್ಯತೇ ಭಾವೋ ನಾಭಾವೋ ವಿದ್ಯತೇ ಸತಃ ।</p>
<p class="Shlok">ಉಭಯೋರಪಿ ದೃಷ್ಟೋಽಂತಸ್ತ್ವನಯೋಸ್ತತ್ವದರ್ಶಿಭಿಃ ॥</p>
<p class="Text">ಅಸದ್ವಸ್ತುವಿಗೆ ಇರುವಿಕೆ ಇಲ್ಲ ಮತ್ತು ಸದ್ವಸ್ತುವಿಗೆ ಅಭಾವವಿಲ್ಲ. ಇವೆರಡರ ತತ್ತ್ವವನ್ನು ತತ್ತ್ವಜ್ಞಾನೀ ಪುರುಷರು ನೋಡಿದ್ದಾರೆ. ॥16॥</p>
<p class="Shlok-Number" id="toc_marker-8-17">(ಶ್ಲೋಕ-17)</p>
<p class="Shlok">ಅವಿನಾಶಿ ತು ತದ್ವಿದ್ಧಿ ಯೇನ ಸರ್ವಮಿದಂ ತತಮ್ ।</p>
<p class="Shlok">ವಿನಾಶಮವ್ಯಯಸ್ಯಾಸ್ಯ ನ ಕಶ್ಚಿತ್ಕರ್ತುಮರ್ಹತಿ ॥</p>
<p class="Text">ಯಾವುದರಿಂದ ಈ ಸಂಪೂರ್ಣ ದೃಶ್ಯ ಜಗತ್ತು ವ್ಯಾಪ್ತವಾಗಿದೆಯೋ ಅದನ್ನು ನೀನು ನಾಶರಹಿತವಾದುದೆಂದು ತಿಳಿ. ಈ ಅವಿನಾಶಿಯ ವಿನಾಶವನ್ನು ಯಾರೂ ಮಾಡಲಾರರು. ॥17॥</p>
<p class="Shlok-Number" id="toc_marker-8-18">(ಶ್ಲೋಕ-18)</p>
<p class="Shlok">ಅಂತವಂತ ಇಮೇ ದೇಹಾ ನಿತ್ಯಸ್ಯೋಕ್ತಾಃ ಶರೀರಿಣಃ ।</p>
<p class="Shlok">ಅನಾಶಿನೋಽಪ್ರಮೇಯಸ್ಯ ತಸ್ಮಾದ್ಯುಧ್ಯಸ್ವ ಭಾರತ ॥</p>
<p class="Text">ಈ ನಾಶರಹಿತ, ಎಣಿಸಲಾರದ, ನಿತ್ಯ ಸ್ವರೂಪನಾದ ಜೀವಾತ್ಮನ ಈ ಶರೀರಗಳು ನಾಶವುಳ್ಳವುಗಳೆಂದು ಹೇಳಲಾಗಿದೆ. ಅದಕ್ಕಾಗಿ ಹೇ ಭರತವಂಶೀ ಅರ್ಜುನನೇ! ನೀನು ಯುದ್ಧಮಾಡು. ॥18॥</p>
<p class="Shlok-Number" id="toc_marker-8-19">(ಶ್ಲೋಕ-19)</p>
<p class="Shlok">ಯ ಏನಂ ವೇತ್ತಿ ಹಂತಾರಂ ಯಶ್ಚೈನಂ ಮನ್ಯತೇ ಹತಮ್ ।</p>
<p class="Shlok">ಉಭೌ ತೌ ನ ವಿಜಾನೀತೋ ನಾಯಂ ಹಂತಿ ನ ಹನ್ಯತೇ ॥</p>
<p class="Text">ಈ ಆತ್ಮನನ್ನು ಕೊಲ್ಲುವವನೆಂದು ತಿಳಿಯುವವನು ಹಾಗೂ ಇವನು ಸತ್ತವನೆಂದು ತಿಳಿಯುವವನು ಇವರಿಬ್ಬರೂ ತಿಳಿದವರಲ್ಲ. ಏಕೆಂದರೆ ಈ ಆತ್ಮನು ವಾಸ್ತವವಾಗಿ ಯಾರನ್ನೂ ಕೊಲ್ಲುವುದಿಲ್ಲ ಮತ್ತು ಯಾರಿಂದಲೂ ಸಾಯುವುದಿಲ್ಲ. ॥19॥</p>
<p class="Shlok-Number" id="toc_marker-8-20">(ಶ್ಲೋಕ-20)</p>
<p class="Shlok">ನ ಜಾಯತೇ ಮ್ರಿಯತೇ ವಾ ಕದಾಚಿತ್</p>
<p class="Shlok">ನಾಯಂ ಭೂತ್ವಾಭ ವಿತಾ ವಾ ನ ಭೂಯಃ ।</p>
<p class="Shlok">ಅಜೋ ನಿತ್ಯಃ ಶಾಶ್ವತೋಽಯಂ ಪುರಾಣೋ</p>
<p class="Shlok">ನ ಹನ್ಯತೇ ಹನ್ಯಮಾನೇ ಶರೀರೇ ॥</p>
<p class="Text">ಈ ಆತ್ಮನು ಎಂದೂ ಹುಟ್ಟುವುದಿಲ್ಲ. ಸಾಯುವುದೂ ಇಲ್ಲ. ಹಾಗೆಯೇ ಒಮ್ಮೆ ಉತ್ಪತ್ತಿಯಾಗಿ ಮತ್ತೆ ಇರುತ್ತಾನೆ ಎಂಬುದೂ ಇಲ್ಲ. ಏಕೆಂದರೆ ಇವನು ಜನ್ಮರಹಿತನೂ ನಿತ್ಯನೂ, ಸನಾತನನೂ ಮತ್ತು ಪುರಾತನನೂ ಆಗಿದ್ದಾನೆ, ಶರೀರವು ನಾಶವಾದರೂ ಇವನು ನಾಶವಾಗುವುದಿಲ್ಲ. ॥20॥</p>
<p class="Shlok-Number" id="toc_marker-8-21">(ಶ್ಲೋಕ-21)<span class="char-style-override-4"></span></p>
<p class="Shlok">ವೇದಾವಿನಾಶಿನಂ ನಿತ್ಯಂ ಯ ಏನಮಜಮವ್ಯಯಮ್ ।</p>
<p class="Shlok">ಕಥಂ ಸ ಪುರುಷಃ ಪಾರ್ಥ ಕಂ ಘಾತಯತಿ ಹಂತಿ ಕಮ್ ॥</p>
<p class="Text">ಹೇ ಪಾರ್ಥಾ! ಈ ಆತ್ಮನನ್ನು ನಾಶರಹಿತನೂ, ನಿತ್ಯನೂ ಅಜನ್ಮನೂ ಮತ್ತು ಅವ್ಯಯನೆಂದೂ ತಿಳಿಯುವ ಪುರುಷನು ಯಾರನ್ನಾದರೂ ಹೇಗೆ ಕೊಲ್ಲಿಸುತ್ತಾನೆ ಅಥವಾ ಯಾರನ್ನು ಹೇಗೆ ಕೊಲ್ಲುತ್ತಾನೆ? ॥21॥</p>
<p class="Shlok-Number" id="toc_marker-8-22">(ಶ್ಲೋಕ-22)<span class="char-style-override-4"></span></p>
<p class="Shlok">ವಾಸಾಂಸಿ ಜೀರ್ಣಾನಿ ಯಥಾ ವಿಹಾಯ</p>
<p class="Shlok">ನವಾನಿ ಗೃಹ್ಣಾತಿ ನರೋಪರಾಣಿ ।</p>
<p class="Shlok">ತಥಾ ಶರೀರಾಣಿ ವಿಹಾಯ ಜೀರ್ಣಾ</p>
<p class="Shlok">ನ್ಯನ್ಯಾನಿ ಸಂಯಾತಿ ನವಾನಿ ದೇಹೀ ॥</p>
<p class="Text">ಮನುಷ್ಯನು ಹಳೆಯ ವಸ್ತ್ರಗಳನ್ನು ಬಿಸುಟು ಬೇರೆ ಹೊಸ ವಸ್ತ್ರಗಳನ್ನು ಧರಿಸುವಂತೆಯೇ, ಜೀವಾತ್ಮನು ಹಳೆಯ ಶರೀರಗಳನ್ನು ಬಿಸುಟು ಬೇರೆ ಹೊಸ ಶರೀರಗಳನ್ನು ಪಡೆಯುತ್ತಾನೆ. ॥22॥</p>
<p class="Shlok-Number" id="toc_marker-8-23">(ಶ್ಲೋಕ-23)<span class="char-style-override-4"></span></p>
<p class="Shlok">ನೈನಂ ಛಿಂದಂತಿ ಶಸ್ತ್ರಾಣಿ ನೈನಂ ದಹತಿ ಪಾವಕಃ ।</p>
<p class="Shlok">ನ ಚೈನಂ ಕ್ಲೇದಯಂತ್ಯಾಪೋನ ಶೋಷಯತಿ ಮಾರುತಃ ॥</p>
<p class="Text">ಈ ಆತ್ಮವನ್ನು ಶಸ್ತ್ರಗಳು ಕತ್ತರಿಸಲಾರವು, ಇದನ್ನು ಬೆಂಕಿಯು ಸುಡಲಾರದು, ಇದನ್ನು ನೀರು ತೋಯಿಸಲಾರದು ಮತ್ತು ಗಾಳಿಯು ಒಣಗಿಸಲಾರದು. ॥23॥</p>
<p class="Shlok-Number" id="toc_marker-8-24">(ಶ್ಲೋಕ-24)<span class="char-style-override-4"></span></p>
<p class="Shlok">ಅಚ್ಛೇದ್ಯೋಽಯಮದಾಹ್ಯೋಽಯಮಕ್ಲೇದ್ಯೋಽಶೋಷ್ಯ ಏವ ಚ ।</p>
<p class="Shlok">ನಿತ್ಯಃ ಸರ್ವಗತಃ ಸ್ಥಾಣುರಚಲೋಯಂ ಸನಾತನಃ ॥</p>
<p class="Text">ಏಕೆಂದರೆ, ಈ ಆತ್ಮವು ಕತ್ತರಿಸಲಾಗದ, ಸುಡಲಾರದ, ನೆನೆಯದ ಮತ್ತು ನಿಸ್ಸಂದೇಹವಾಗಿ ಒಣಗಲಾರದ್ದಾಗಿದೆ. ಹಾಗೆಯೇ ಈ ಆತ್ಮನು ನಿತ್ಯ, ಸರ್ವವ್ಯಾಪೀ, ಅಚಲ, ಸ್ಥಿರವಾಗಿರುವ ಸನಾತನವಾಗಿದೆ. ॥24॥</p>
<p class="Shlok-Number" id="toc_marker-8-25">(ಶ್ಲೋಕ-25)<span class="char-style-override-4"></span></p>
<p class="Shlok">ಅವ್ಯಕ್ತೋಯಮಚಿಂತ್ಯೋಯಮವಿಕಾರ್ಯೋಯ ಮುಚ್ಯತೇ ।</p>
<p class="Shlok">ತಸ್ಮಾದೇವಂ ವಿದಿತ್ವೈನಂ ನಾನುಶೋಚಿತುಮರ್ಹಸಿ  ॥</p>
<p class="Text">ಈ ಆತ್ಮನು ಅವ್ಯಕ್ತವೂ, ಅಚಿಂತ್ಯವೂ, ಮತ್ತು ವಿಕಾರರಹಿತವೂ ಆಗಿದೆ ಎಂದು ಹೇಳಲಾಗುತ್ತದೆ. ಆದ್ದರಿಂದ ಹೇ ಅರ್ಜುನಾ! ಈ ಆತ್ಮನನ್ನು ಮೇಲೆ ಹೇಳಿದ ಪ್ರಕಾರವಾಗಿ ತಿಳಿದುಕೊಂಡು ನೀನು ಶೋಕಿಸುವುದು ಉಚಿತವಲ್ಲ. ॥25॥</p>
<p class="Shlok-Number" id="toc_marker-8-26">(ಶ್ಲೋಕ-26)<span class="char-style-override-5"></span></p>
<p class="Shlok">ಅಥ ಚೈನಂ ನಿತ್ಯಜಾತಂ ನಿತ್ಯಂ ವಾ ಮನ್ಯಸೇ ಮೃತಮ್ । </p>
<p class="Shlok">ತಥಾಪಿ ತ್ವಂ ಮಹಾಬಾಹೋ ನೈವಂ ಶೋಚಿತು ಮರ್ಹಸಿ ॥</p>
<p class="Text">ಆದರೂ ಒಂದು ವೇಳೆ ನೀನು ಈ ಆತ್ಮನು ಸದಾ ಹುಟ್ಟುವವನು ಹಾಗೂ ಸದಾ ಸಾಯುವವನೂ ಎಂದು ತಿಳಿದಿದ್ದರೂ ಕೂಡ ಹೇ ಮಹಾಬಾಹುವೇ! ನೀನು ಈ ಪ್ರಕಾರವಾಗಿ ಶೋಕಿಸುವುದಕ್ಕೆ ಯೋಗ್ಯನಲ್ಲ. ॥26॥</p>
<p class="Shlok-Number" id="toc_marker-8-27">(ಶ್ಲೋಕ-27)<span class="char-style-override-4"></span></p>
<p class="Shlok">ಜಾತಸ್ಯ ಹಿ ಧ್ರುವೋ ಮೃತ್ಯುರ್ಧ್ರುವಂ ಜನ್ಮ ಮೃತಸ್ಯ ಚ ।</p>
<p class="Shlok">ತಸ್ಮಾದಪರಿಹಾರ್ಯೇಽರ್ಥೇ ನ ತ್ವಂ ಶೋಚಿತು ಮರ್ಹಸಿ ॥</p>
<p class="Text">ಏಕೆಂದರೆ ಈ ಅಭಿಪ್ರಾಯಕ್ಕನುಸಾರವಾಗಿ ಹುಟ್ಟಿದವನ ಸಾವು ನಿಶ್ಚಿತವಾಗಿದೆ ಮತ್ತು ಸತ್ತವನ ಹುಟ್ಟು ನಿಶ್ಚಿತವಾಗಿದೆ. ಆದ್ದರಿಂದ ಈ ಉಪಾಯವಿಲ್ಲದ ವಿಷಯದಲ್ಲಿ ನೀನು ಶೋಕಿಸುವುದು ಯೋಗ್ಯವಲ್ಲ. ॥27॥</p>
<p class="Shlok-Number" id="toc_marker-8-28">(ಶ್ಲೋಕ-28)<span class="char-style-override-4"></span></p>
<p class="Shlok">ಅವ್ಯಕ್ತಾದೀನಿ ಭೂತಾನಿ ವ್ಯಕ್ತಮಧ್ಯಾನಿ ಭಾರತ ।</p>
<p class="Shlok">ಅವ್ಯಕ್ತನಿಧನಾನ್ಯೇವ ತತ್ರ ಕಾ ಪರಿದೇವನಾ ॥</p>
<p class="Text">ಹೇ ಅರ್ಜುನ! ಸಮಸ್ತ ಪ್ರಾಣಿಗಳು ಹುಟ್ಟುವ ಮೊದಲು ಅಪ್ರಕಟವಾಗಿರುತ್ತವೆ ಮತ್ತು ಸತ್ತನಂತರವೂ ಅಪ್ರಕಟವಾಗುತ್ತವೆ, ಕೇವಲ ಮಧ್ಯದಲ್ಲಿ ಮಾತ್ರ ಪ್ರಕಟವಾಗಿರುತ್ತವೆ. ಇಂತಹ ಸ್ಥಿತಿಯಲ್ಲಿ ಏಕೆ ಶೋಕಿಸಬೇಕು? ॥28॥</p>
<p class="Shlok-Number" id="toc_marker-8-29">(ಶ್ಲೋಕ-29)<span class="char-style-override-4"></span></p>
<p class="Shlok">ಆಶ್ಚರ್ಯವತ್ಪಶ್ಯತಿ ಕಶ್ಚಿದೇನಮಾಶ್ಚರ್ಯವದ್ವದತಿ ತಥೈವ ಚಾನ್ಯಃ ।</p>
<p class="Shlok">ಆಶ್ಚರ್ಯವಚ್ಚೈನಮನ್ಯಃ ಶೃಣೋತಿ ಶ್ರುತ್ವಾಷ್ಯೇನಂವೇದ ನ ಚೈವ ಕಶ್ಚಿತ್ ॥</p>
<p class="Text">ಯಾರೋ ಒಬ್ಬ ಮಹಾಪುರುಷನು ಈ ಆತ್ಮವನ್ನು ಆಶ್ಚರ್ಯದಂತೆ ನೋಡುತ್ತಾನೆ ಮತ್ತು ಹಾಗೆಯೇ ಬೇರೆ ಯಾರೋ ಮಹಾಪುರುಷನು ಇದರ ತತ್ತ್ವವನ್ನು ಆಶ್ಚರ್ಯದಂತೆ ವರ್ಣಿಸುತ್ತಾನೆ, ಬೇರೆ ಯಾರೋ ಅಧಿಕಾರಿ ಪುರುಷನು ಇದನ್ನು ಆಶ್ಚರ್ಯದಂತೆ ಕೇಳುತ್ತಾನೆ ಮತ್ತು ಕೆಲವರಾದರೋ ಕೇಳಿಯೂ ಕೂಡ ಇದನ್ನು ಅರಿಯಲಾರರು. ॥29॥</p>
<p class="Shlok-Number" id="toc_marker-8-30">(ಶ್ಲೋಕ-30)<span class="char-style-override-4"></span></p>
<p class="Shlok">ದೇಹೀ ನಿತ್ಯಮವಧ್ಯೋಽಯಂದೇಹೇ ಸರ್ವಸ್ಯ ಭಾರತ ।</p>
<p class="Shlok">ತಸ್ಮಾತ್ಸರ್ವಾಣಿ ಭೂತಾನಿ ನ ತ್ವಂ ಶೋಚಿತುಮರ್ಹಸೀ ॥</p>
<p class="Text">ಹೇ ಅರ್ಜುನ! ಈ ಆತ್ಮನು ಎಲ್ಲರ ಶರೀರಗಳಲ್ಲಿ ಸದಾ ಅವಧ್ಯವಾಗಿದ್ದಾನೆ. ಆದ್ದರಿಂದ ಸಮಸ್ತ ಪ್ರಾಣಿಗಳಿಗಾಗಿ ನೀನು ಶೋಕಿಸುವುದು ಸರಿಯಲ್ಲ. ॥30॥</p>
<p class="Shlok-Number" id="toc_marker-8-31">(ಶ್ಲೋಕ-31)<span class="char-style-override-4"></span></p>
<p class="Shlok">ಸ್ವಧರ್ಮಮಪಿ ಚಾವೇಕ್ಷ್ಯ ನ ವಿಕಂಪಿತುಮರ್ಹಸಿ ।</p>
<p class="Shlok">ಧರ್ಮ್ಯಾದ್ಧಿ ಯುದ್ಧಾಚ್ಛ್ರೇಯೋಽನ್ಯತ್ಕ್ಷತ್ರಿಯಸ್ಯ ನ ವಿದ್ಯತೇ ॥</p>
<p class="Text">ಹಾಗೆಯೇ ಸ್ವಧರ್ಮವನ್ನು ನೋಡಿದರೂ ನೀನು ಭಯಪಡಬಾರದು. ಏಕೆಂದರೆ ಕ್ಷತ್ರಿಯನಾದವನಿಗೆ ಧರ್ಮಯುಕ್ತ ಯುದ್ಧಕ್ಕಿಂತ ಮಿಗಿಲಾದ ಶ್ರೇಯಸ್ಕರವಾದ ಕರ್ತವ್ಯವು ಯಾವುದೂ ಇರುವುದಿಲ್ಲ. ॥31॥</p>
<p class="Shlok-Number" id="toc_marker-8-32">(ಶ್ಲೋಕ-32)<span class="char-style-override-4"></span></p>
<p class="Shlok">ಯದೃಚ್ಛಯಾ ಚೋಪಪನ್ನಂ ಸ್ವರ್ಗದ್ವಾರಮಪಾವೃತಮ್ ।</p>
<p class="Shlok">ಸುಖಿನಃ ಕ್ಷತ್ರಿಯಾಃ ಪಾರ್ಥ ಲಭಂತೇ ಯುದ್ಧಮೀದೃಶಮ್ ॥</p>
<p class="Text">ಹೇ ಪಾರ್ಥ! ತನ್ನಿಂದ ತಾನೇ ಪ್ರಾಪ್ತವಾದ, ತೆರೆದಿರುವ ಸ್ವರ್ಗದ ದ್ವಾರದಂತಿರುವ ಇಂತಹ ಯುದ್ಧವನ್ನು ಭಾಗ್ಯಶಾಲಿ ಕ್ಷತ್ರಿಯರೇ ಪಡೆಯುತ್ತಾರೆ. ॥32॥</p>
<p class="Shlok-Number" id="toc_marker-8-33">(ಶ್ಲೋಕ-33)<span class="char-style-override-4"></span></p>
<p class="Shlok">ಅಥ ಚೇತ್ತ್ವಮಿಮಂ ಧರ್ಮ್ಯಂ ಸಂಗ್ರಾಮಂ ನ ಕ<span class="char-style-override-7">ರಿಷ್ಯಸಿ।</span></p>
<p class="Shlok"><span class="char-style-override-7">ತತಃ ಸ್ವಧರ್ಮಂ ಕೀರ್ತಿಂ ಚ ಹಿತ್ವಾ ಪಾಪಮವಾ</span>ಪ್ಸ್ಯಸಿ ॥ </p>
<p class="Text">ಆದರೂ ನೀನು ಈ ಧರ್ಮಯುಕ್ತವಾದ ಯುದ್ಧವನ್ನು ಮಾಡದಿದ್ದರೆ ಸ್ವಧರ್ಮವನ್ನು ಮತ್ತು ಕೀರ್ತಿಯನ್ನು ಕಳೆದುಕೊಂಡು ಪಾಪವನ್ನು ಪಡೆಯುವೆ. ॥33॥</p>
<p class="Shlok-Number" id="toc_marker-8-34">(ಶ್ಲೋಕ-34)<span class="char-style-override-4"></span></p>
<p class="Shlok">ಅಕೀರ್ತಿಂ ಚಾಪಿ ಭೂತಾನಿಕಥಯಿಷ್ಯಂತಿ ತೇಽವ್ಯಯಾಮ್ ।</p>
<p class="Shlok">ಸಂಭಾವಿತಸ್ಯ ಚಾಕೀರ್ತಿರ್ಮರಣಾದತಿರಿಚ್ಯತೇ ॥</p>
<p class="Text">ಹಾಗೆಯೇ ಎಲ್ಲ ಜನರು ನಿನ್ನ ಅಪಕೀರ್ತಿಯನ್ನು ಬಹುಕಾಲದವರೆಗೆ ಆಡಿಕೊಳ್ಳುವರು ಮತ್ತು ಮಾನವಂತನಿಗೆ ಈ ಅಪಕೀರ್ತಿಯು ಮರಣಕ್ಕಿಂತಲೂ ಹೆಚ್ಚಿನದಾಗಿದೆ. ॥34॥</p>
<p class="Shlok-Number" id="toc_marker-8-35">(ಶ್ಲೋಕ-35)<span class="char-style-override-5"></span></p>
<p class="Shlok">ಭಯಾದ್ರಣಾದುಪರತಂ ಮಂಸ್ಯಂತೇ ತ್ವಾಂ ಮಹಾರಥಾಃ ।</p>
<p class="Shlok">ಯೇಷಾಂ ಚ ತ್ವಂ ಬಹುಮತೋ ಭೂತ್ವಾ ಯಾಸ್ಯಸಿ ಲಾಘವಮ್ ॥</p>
<p class="Text">ಅಲ್ಲದೆ ಯಾರ ದೃಷ್ಟಿಯಲ್ಲಿ ನೀನು ಮೊದಲು ಬಹಳ ಸಮ್ಮಾನಿತನಾಗಿದ್ದೆಯೋ ಅವರು ನಿನ್ನನ್ನು ತುಚ್ಛವಾಗಿ ಕಾಣುವರು, ಅಷ್ಟೇ ಅಲ್ಲ ಆ ಮಹಾರಥರು ನಿನ್ನನ್ನು ಭಯದ ಕಾರಣದಿಂದಾಗಿ ಯುದ್ಧದಿಂದ ಹಿಮ್ಮೆಟ್ಟಿದವನೆಂದು ತಿಳಿಯುವರು. ॥35॥</p>
<p class="Shlok-Number" id="toc_marker-8-36">(ಶ್ಲೋಕ-36)<span class="char-style-override-5"></span></p>
<p class="Shlok">ಅವಾಚ್ಯವಾದಾಂಶ್ಚ ಬಹೂನ್ ವದಿಷ್ಯಂತಿ ತವಾಹಿತಾಃ ।</p>
<p class="Shlok">ನಿಂದಂತಸ್ತವ ಸಾಮರ್ಥ್ಯಂ ತತೋ ದುಃಖತರಂ ನು ಕಿಮ್ ॥</p>
<p class="Text">ನಿನ್ನ ವೈರಿಗಳು ನಿನ್ನ ಸಾಮರ್ಥ್ಯವನ್ನು ನಿಂದಿಸುತ್ತಾ ನಿನ್ನ ಬಗ್ಗೆ ಹೇಳಬಾರದ ಅನೇಕ ಮಾತುಗಳನ್ನು ನುಡಿಯುವರು. ಇದಕ್ಕಿಂತ ಹೆಚ್ಚಿನದಾದ ದುಃಖವು ಮತ್ತೆ ಯಾವುದಿರಬಹುದು? ॥36॥</p>
<p class="Shlok-Number" id="toc_marker-8-37">(ಶ್ಲೋಕ-37)<span class="char-style-override-4"></span></p>
<p class="Shlok">ಹತೋ ವಾ ಪ್ರಾಪ್ಸ್ಯಸಿ ಸ್ವರ್ಗಂ ಜಿತ್ವಾ ವಾ ಭೋಕ್ಷ್ಯಸೇ ಮಹೀಮ್ ।</p>
<p class="Shlok">ತಸ್ಮಾದುತ್ತಿಷ್ಠ ಕೌಂತೇಯ ಯುದ್ಧಾಯ ಕೃತನಿಶ್ಚಯಃ ॥</p>
<p class="Text">ಯುದ್ಧದಲ್ಲಿ ನೀನು ಸತ್ತರೆ ಸ್ವರ್ಗವನ್ನು ಪಡೆಯುವೆ ಅಥವಾ ಯುದ್ಧದಲ್ಲಿ ಗೆದ್ದರೆ ಪೃಥ್ವಿಯ ರಾಜ್ಯವನ್ನು ಅನುಭವಿಸುವೆ. ಆದ್ದರಿಂದ ಹೇ ಅರ್ಜುನ! ನೀನು ಯುದ್ಧಕ್ಕಾಗಿ ನಿಶ್ಚಯಮಾಡಿ ಎದ್ದು ನಿಲ್ಲು. ॥37॥</p>
<p class="Shlok-Number" id="toc_marker-8-38">(ಶ್ಲೋಕ-38)<span class="char-style-override-4"></span></p>
<p class="Shlok">ಸುಖದುಃಖೇ ಸಮೇಕೃತ್ವಾ ಲಾಭಾಲಾಭೌ ಜಯಜಯೌ।</p>
<p class="Shlok">ತತೋ ಯುದ್ಧಾಯ ಯುಜ್ಯಸ್ವ ನೈವಂ ಪಾಪಮವಾಪ್ಸ್ಯಸಿ ॥ </p>
<p class="Text">ಜಯ-ಪರಾಜಯ, ಲಾಭ-ಹಾನಿ ಮತ್ತು ಸುಖ-ದುಃಖ ಇವುಗಳನ್ನು ಸಮಾನವಾಗಿ ತಿಳಿದುಕೊಂಡು, ಯುದ್ಧಕ್ಕೆ ಸಿದ್ಧನಾಗು, ಈ ಪ್ರಕಾರ ಯುದ್ಧ ಮಾಡಿದರೆ ನಿನಗೆ ಪಾಪವು ತಟ್ಟಲಾರದು. ॥38॥</p>
<p class="Shlok-Number" id="toc_marker-8-39">(ಶ್ಲೋಕ-39)</p>
<p class="Shlok">ಏಷಾ ತೇಽಭಿಹಿತಾ ಸಾಂಖ್ಯೇ ಬುದ್ಧಿರ್ಯೋಗೇತ್ವಿಮಾಂ ಶೃಣು ।</p>
<p class="Shlok">ಬುದ್ಧ್ಯಾ ಯುಕ್ತೋ ಯಯಾ ಪಾರ್ಥ ಕರ್ಮಬಂಧಂ ಪ್ರಹಾಸ್ಯಸಿ॥</p>
<p class="Text">ಎಲೈ ಪಾರ್ಥ ! ಈ ವಿಚಾರವನ್ನು ಜ್ಞಾನಯೋಗದ ಸಂದರ್ಭದಲ್ಲಿ ನಿನಗೆ ಹೇಳಲಾಯಿತು. ಇನ್ನು ಈಗ ಕರ್ಮಯೋಗದ ವಿಷಯವಾಗಿ ಕೇಳು. ಈ ಬುದ್ಧಿಯಿಂದ ಕೂಡಿದ್ದರೆ ನೀನು ಕರ್ಮ ಬಂಧನಗಳನ್ನು ಚೆನ್ನಾಗಿ ಕಳಚಿಕೊಳ್ಳುವೆ. ॥39॥</p>
<p class="Shlok-Number" id="toc_marker-8-40">(ಶ್ಲೋಕ-40)</p>
<p class="Shlok">ನೇಹಾಭಿಕ್ರಮನಾಶೋಽಸ್ತಿ ಪ್ರತ್ಯವಾಯೋ ನ ವಿದ್ಯತೇ ।</p>
<p class="Shlok">ಸ್ವಲ್ಪಮಪ್ಯಸ್ಯ ಧರ್ಮಸ್ಯ ತ್ರಾಯತೇ ಮಹತೋ ಭಯಾತ್ ॥</p>
<p class="Text">ಈ ಕರ್ಮಯೋಗದಲ್ಲಿ ಉಪಕ್ರಮದ ಅರ್ಥಾತ್ ಬೀಜದ ನಾಶವಾಗುವುದಿಲ್ಲ. ಹಾಗೂ ಇದರಲ್ಲಿ ವಿರುದ್ಧವಾದ ಫಲರೂಪೀ ದೋಷವೂ ಇಲ್ಲ. ಇಷ್ಟೇ ಅಲ್ಲ ಈ ಕರ್ಮಯೋಗರೂಪ ಧರ್ಮದ ಸ್ವಲ್ಪ ಸಾಧನವೂ ಜನ್ಮ-ಮೃತ್ಯುರೂಪ ದೊಡ್ಡ ಭಯದಿಂದ ರಕ್ಷಿಸುತ್ತದೆ. ॥40॥</p>
<p class="Shlok-Number" id="toc_marker-8-41">(ಶ್ಲೋಕ-41)<span class="char-style-override-4"></span></p>
<p class="Shlok">ವ್ಯವಸಾಯಾತ್ಮಿಕಾ ಬುದ್ಧಿರೇಕೇಹ ಕುರುನಂದನ ।</p>
<p class="Shlok">ಬಹುಶಾಖಾ ಹ್ಯನಂತಾಶ್ಚಬುದ್ಧಯೋಽವ್ಯವಸಾಯಿನಾಮ್ ॥</p>
<p class="Text">ಎಲೈ ಅರ್ಜುನ! ಈ ಕರ್ಮಯೋಗದಲ್ಲಿ ನಿಶ್ಚಯಾತ್ಮಿಕಾ ಬುದ್ಧಿಯು ಒಂದೇ ಇರುತ್ತದೆ. ಆದರೆ ಅಸ್ಥಿರ ವಿಚಾರವುಳ್ಳ ಅವಿಚಾರಿ ಸಕಾಮರಾದ ಮನುಷ್ಯರ ಬುದ್ಧಿಯು ನಿಶ್ಚಯವಾಗಿ ಅನೇಕ ಕವಲುಗಳಿಂದ ಕೂಡಿದ್ದು, ಅನಂತವಾಗಿರುತ್ತದೆ. ॥41॥</p>
<p class="Shlok-Number" id="toc_marker-8-42">(ಶ್ಲೋಕ-42)<span class="char-style-override-5"></span></p>
<p class="Shlok">ಯಾಮಿಮಾಂ ಪುಷ್ಪಿತಾಂ ವಾಚಂ ಪ್ರವದಂತ್ಯವಿಪಶ್ಚಿತಃ ।</p>
<p class="Shlok">ವೇದವಾದರತಾಃ ಪಾರ್ಥ ನಾನ್ಯದಸ್ತೀತಿ ವಾದಿನಃ ॥</p>
<p class="Shlok-Number" id="toc_marker-8-43">(ಶ್ಲೋಕ-43)</p>
<p class="Shlok">ಕಾಮಾತ್ಮಾನಃ ಸ್ವರ್ಗಪರಾ ಜನ್ಮಕರ್ಮಫಲಪ್ರದಾಮ್।</p>
<p class="Shlok">ಕ್ರಿಯಾವಿಶೇಷಬಹುಲಾಂ ಭೋಗೈಶ್ವರ್ಯಗತಿಂ ಪ್ರತಿ ॥</p>
<p class="Shlok-Number" id="toc_marker-8-44">(ಶ್ಲೋಕ-44)</p>
<p class="Shlok">ಭೋಗೈಶ್ವರ್ಯಪ್ರಸಕ್ತಾನಾಂ ತಯಾಪಹೃತಚೇತಸಾಮ್ ।</p>
<p class="Shlok">ವ್ಯವಸಾಯಾತ್ಮಿಕಾ ಬುದ್ಧಿಃ ಸಮಾಧೌ ನ ವಿಧೀಯತೇ ॥</p>
<p class="Text">ಎಲೈ ಅರ್ಜುನ! ವಿವೇಕ ಹೀನರಾದ ಜನರು ಪ್ರಾಪಂಚಿಕ ಭೋಗಗಳಲ್ಲಿ ತನ್ಮಯರಾಗಿರುವರು. ಅವರು ಕರ್ಮಫಲವನ್ನು ಪ್ರಶಂಸಿಸುವ ವೇದವಾಕ್ಯಗಳನ್ನು ಪ್ರೀತಿಸುವರು. ಸ್ವರ್ಗವೇ ಪರಮ ಪ್ರಾಪ್ಯವಸ್ತುವಾಗಿದೆ ಹಾಗೂ ಸ್ವರ್ಗಕ್ಕಿಂತ ಮಿಗಿಲಾದುದು ಇನ್ನೊಂದು ವಸ್ತುವೇ ಇಲ್ಲ ಎಂದು ಹೇಳುವವರು. ಇಂತಹ ಪುಷ್ಟಿತ ಅರ್ಥಾತ್ ತೋರಿಕೆಗೆ ಮಾತ್ರ ಶೋಭಿಸುವ ಭಾಷೆಯನ್ನು ಮಾತನಾಡುತ್ತಾರೆ. ಅವರ ಈ ಭಾಷೆ ಜನ್ಮರೂಪೀ ಕರ್ಮಫಲವನ್ನು ಕೊಡುವುದು ಹಾಗೂ ಭೋಗ ಮತ್ತು ಐಶ್ವರ್ಯದ ಪ್ರಾಪ್ತಿಗಾಗಿ ಅನೇಕ ಪ್ರಕಾರದ ಕ್ರಿಯೆಗಳ ವರ್ಣನೆ ಮಾಡುವುದಾಗಿದೆ. ಆ ಭಾಷೆಯಿಂದ ಅವರ ಚಿತ್ತವು ಆಕರ್ಷಿತವಾಗಿ ಭೋಗ ಮತ್ತು ಐಶ್ವರ್ಯದಲ್ಲಿ ಅತ್ಯಂತ ಆಸಕ್ತರಾದ ಪುರುಷರಿಗೆ ಪರಮಾತ್ಮನಲ್ಲಿ ನಿಶ್ಚಯಾತ್ಮಿಕಾ ಬುದ್ಧಿಯು ಇರುವುದಿಲ್ಲ. ॥42, 43, 44॥</p>
<p class="Shlok-Number" id="toc_marker-8-45">(ಶ್ಲೋಕ-45)<span class="char-style-override-4"></span></p>
<p class="Shlok">ತ್ರೈಗುಣ್ಯವಿಷಯಾ ವೇದಾ ನಿಸ್ತ್ರೈಗುಣ್ಯೋ ಭವಾರ್ಜುನ ।</p>
<p class="Shlok">ನಿರ್ದ್ವಂದ್ವೋ ನಿತ್ಯಸತ್ವಸ್ಥೋ ನಿರ್ಯೋಗಕ್ಷೇಮ ಆತ್ಮವಾನ್  ॥</p>
<p class="Text">ಎಲೈ ಅರ್ಜುನ! ವೇದಗಳು ಮೇಲೆ ಹೇಳಿದಂತೆ ಮೂರು ಗುಣಗಳ ಕಾರ್ಯಗಳುಳ್ಳ ಸಮಸ್ತ ಭೋಗ ಮತ್ತು ಅವುಗಳ ಸಾಧನೆಗಳನ್ನು ಪ್ರತಿಪಾದಿಸುತ್ತವೆ. ಆದ್ದರಿಂದ ನೀನು ಆ ಭೋಗ ಹಾಗೂ ಅವುಗಳ ಸಾಧನೆಗಳ ಕುರಿತು ಆಸಕ್ತನಾಗಬೇಡ. ಹರ್ಷ-ಶೋಕಾದಿ ದ್ವಂದ್ವರಹಿತನಾಗಿ, ನಿತ್ಯವಸ್ತುವಾದ ಪರಮಾತ್ಮನಲ್ಲಿ ಸ್ಥಿತನಾಗಿ, ಯೋಗ-ಕ್ಷೇಮವನ್ನು ಬಯಸದೆ ಅಂತಃಕರಣವನ್ನು ಹತೋಟಿಯಲ್ಲಿಡುವವನಾಗು. ॥45॥</p>
<p class="Shlok-Number" id="toc_marker-8-46">(ಶ್ಲೋಕ-46)<span class="char-style-override-4"></span></p>
<p class="Shlok">ಯಾವಾನರ್ಥ ಉದಪಾನೇ ಸರ್ವತಃ ಸಂಪ್ಲುತೋದಕೇ । </p>
<p class="Shlok">ತಾವಾನ್ ಸರ್ವೇಷು ವೇದೇಷು ಬ್ರಾಹ್ಮಣಸ್ಯ ವಿಜಾನತಃ ॥</p>
<p class="Text">ಎಲ್ಲ ಕಡೆಗಳಿಂದ ತುಂಬಿದ ದೊಡ್ಡ ಜಲಾಶಯವು ದೊರಕಿದಾಗ ಸಣ್ಣ ಜಲಾಶದ ಆವಶ್ಯಕತೆ ಮನುಷ್ಯನಿಗೆ ಇರುವುದಿಲ್ಲ. ಹಾಗೆಯೇ ತತ್ತ್ವತಃ ಬ್ರಹ್ಮವನ್ನು ತಿಳಿದಿರುವ ಬ್ರಾಹ್ಮಣನಿಗೆ ವೇದಗಳ ಪ್ರಯೋಜನ ಇರುವುದಿಲ್ಲ. ॥46॥</p>
<p class="Shlok-Number" id="toc_marker-8-47">(ಶ್ಲೋಕ-47)<span class="char-style-override-4"></span></p>
<p class="Shlok">ಕರ್ಮಣ್ಯೇವಾಧಿಕಾರಸ್ತೇ ಮಾ ಫಲೇಷು ಕದಾಚನ ।</p>
<p class="Shlok">ಮಾಕರ್ಮಫಲಹೇತುರ್ಭೂರ್ಮಾತೇ ಸಂಗೋಽಸ್ತ್ವಕರ್ಮಣಿ ॥</p>
<p class="Text">ನಿನಗೆ ಕರ್ಮಮಾಡಲು ಮಾತ್ರ ಅಧಿಕಾರವಿದೆ. ಅದರ ಫಲದ ವಿಷಯದಲ್ಲಿ ಎಂದಿಗೂ ಇಲ್ಲ. ಆದ್ದರಿಂದ ನೀನು ಕರ್ಮಗಳ ಫಲಗಳನ್ನು ಇಚ್ಛಿಸುವವನಾಗಬೇಡ. ಹಾಗೆಯೇ ಕರ್ಮಮಾಡದೇ ಇರುವ ಆಗ್ರಹವನ್ನು ಇಟ್ಟುಕೊಳ್ಳಬೇಡ. ॥47॥</p>
<p class="Shlok-Number" id="toc_marker-8-48">(ಶ್ಲೋಕ-48)<span class="char-style-override-4"></span></p>
<p class="Shlok">ಯೋಗಸ್ಥಃ ಕುರು ಕರ್ಮಾಣಿ ಸಂಗಂ ತ್ಯಕ್ತ್ವಾ ಧನಂಜಯ ।</p>
<p class="Shlok">ಸಿದ್ಧ್ಯಸಿದ್ಧ್ಯೋಃ ಸಮೋ ಭೂತ್ವಾ ಸಮತ್ವಂ ಯೋಗ ಉಚ್ಯತೇ ॥</p>
<p class="Text">ಎಲೈ ಧನಂಜಯ! ನೀನು ಆಸಕ್ತಿಯನ್ನು ತ್ಯಜಿಸಿ, ಸಿದ್ಧಿ-ಅಸಿದ್ಧಿಗಳಲ್ಲಿ ಸಮಬುದ್ಧಿಯುಳ್ಳವನಾಗಿ, ಯೋಗದಲ್ಲಿ ನೆಲೆನಿಂತು ಕರ್ತವ್ಯ ಕರ್ಮಗಳನ್ನು ಮಾಡು. ಸಮತ್ವವನ್ನೇ ಯೋಗ ಎಂದು ಹೇಳಲಾಗಿದೆ. ॥48॥</p>
<p class="Shlok-Number" id="toc_marker-8-49">(ಶ್ಲೋಕ-49)<span class="char-style-override-4"></span></p>
<p class="Shlok">ದೂರೇಣ ಹ್ಯವರಂ ಕರ್ಮ ಬುದ್ಧಿಯೋಗಾದ್ಧನಂಜಯ ।</p>
<p class="Shlok">ಬುದ್ಧೌ ಶರಣಮನ್ವಿಚ್ಛ ಕೃಪಣಾಃ ಫಲಹೇತವಃ ॥</p>
<p class="Text">ಈ ಸಮತ್ವರೂಪೀ ಬುದ್ಧಿಯೋಗಕ್ಕಿಂತ ಸಕಾಮ ಕರ್ಮವು ಅತ್ಯಂತ ತುಚ್ಛವಾಗಿದೆ. ಆದ್ದರಿಂದ ಧನಂಜಯನೇ! ನೀನು ಸಮಬುದ್ಧಿಯಲ್ಲಿಯೇ ರಕ್ಷಣೆಯ ಉಪಾಯವನ್ನು ಹುಡುಕು. ಅಂದರೆ ಬುದ್ಧಿಯೋಗವನ್ನೇ ಆಶ್ರಯಿಸು. ಏಕೆಂದರೆ ಫಲದ ಇಚ್ಛೆಯುಳ್ಳವರು ಅತ್ಯಂತ ದೀನರಾಗಿದ್ದಾರೆ. ॥49॥</p>
<p class="Shlok-Number" id="toc_marker-8-50">(ಶ್ಲೋಕ-50)<span class="char-style-override-4"></span></p>
<p class="Shlok">ಬುದ್ಧಿಯುಕ್ತೋ ಜಹಾತೀಹ ಉಭೇ ಸುಕೃತದುಷ್ಕೃತೇ ।</p>
<p class="Shlok">ತಸ್ಮಾದ್ಯೋಗಾಯ ಯುಜ್ಯಸ್ವ ಯೋಗಃ ಕರ್ಮಸು ಕೌಶಲಮ್ ॥ </p>
<p class="Text">ಸಮ ಬುದ್ಧಿಯುಳ್ಳ ಪುರುಷನು ಪುಣ್ಯ ಮತ್ತು ಪಾಪಗಳೆರಡನ್ನೂ ಇದೇ ಲೋಕದಲ್ಲಿ ತ್ಯಜಿಸುತ್ತಾನೆ, ಅಂದರೆ ಅವುಗಳಿಂದ ಮುಕ್ತನಾಗುತ್ತಾನೆ. ಆದ್ದರಿಂದ ನೀನು ಸಮತ್ವರೂಪೀ ಯೋಗಕ್ಕೆ ಅಂಟಿಕೊಂಡಿರು. ಈ ಸಮತ್ವರೂಪೀ ಯೋಗವೇ ಕರ್ಮಗಳಲ್ಲಿ ಕುಶಲತೆಯಾಗಿದೆ. ಅಂದರೆ ಕರ್ಮಬಂಧನದಿಂದ ಬಿಡುಗಡೆ ಹೊಂದುವ ಉಪಾಯವಾಗಿದೆ. ॥50॥</p>
<p class="Shlok-Number" id="toc_marker-8-51">(ಶ್ಲೋಕ-51)<span class="char-style-override-4"></span></p>
<p class="Shlok">ಕರ್ಮಜಂ ಬುದ್ಧಿಯುಕ್ತಾ ಹಿ ಫಲಂ ತ್ಯಕ್ತ್ವಾ ಮನೀಷಿಣಃ ।</p>
<p class="Shlok">ಜನ್ಮಬಂಧವಿನಿರ್ಮುಕ್ತಾಃ ಪದಂ ಗಚ್ಛಂತ್ಯನಾಮಯಮ್ ॥</p>
<p class="Text">ಏಕೆಂದರೆ, ಸಮಬುದ್ಧಿಯುಕ್ತರಾದ ಜ್ಞಾನಿಗಳು ಕರ್ಮಗಳಿಂದ ಉಂಟಾಗುವ ಫಲವನ್ನು ತ್ಯಜಿಸಿ, ಜನ್ಮರೂಪೀ ಬಂಧನದಿಂದ ಮುಕ್ತರಾಗಿ ನಿರ್ವಿಕಾರ ಪರಮ ಪದವನ್ನು ಹೊಂದುವರು. ॥51॥</p>
<p class="Shlok-Number" id="toc_marker-8-52">(ಶ್ಲೋಕ-52)<span class="char-style-override-4"></span></p>
<p class="Shlok">ಯದಾ ತೇ ಮೋಹಕಲಿಲಂ ಬುದ್ಧಿರ್ವ್ಯತಿತರಿಷ್ಯತಿ ।</p>
<p class="Shlok">ತದಾ ಗಂತಾಸಿ ನಿರ್ವೇದಂ ಶ್ರೋತವ್ಯಸ್ಯ ಶ್ರುತಸ್ಯ ಚ ॥</p>
<p class="Text">ಯಾವಾಗ ನಿನ್ನ ಬುದ್ಧಿಯು ಮೋಹರೂಪೀ ಕೆಸರನ್ನು ಪೂರ್ಣವಾಗಿ ದಾಟಿ ಹೋಗುವುದೋ, ಆಗ ನೀನು ಕೇಳಿದ, ಕೇಳುವಂತಹ ಇಹ-ಪರಲೋಕಗಳ ಸಮಸ್ತ ಭೋಗಗಳಿಂದ ವಿರಕ್ತನಾಗುವೆ. ॥52॥</p>
<p class="Shlok-Number" id="toc_marker-8-53">(ಶ್ಲೋಕ-53)<span class="char-style-override-4"></span></p>
<p class="Shlok">ಶ್ರುತಿವಿಪ್ರತಿಪನ್ನಾ ತೇ ಯದಾ ಸ್ಥಾಸ್ಯತಿ ನಿಶ್ಚಲಾ ।</p>
<p class="Shlok">ಸಮಾಧಾವಚಲಾ ಬುದ್ಧಿಸ್ತದಾ ಯೋಗಮವಾಪ್ಸ್ಯಸಿ ॥</p>
<p class="Text">ಬಗೆ - ಬಗೆಯ ವಚನಗಳನ್ನು ಕೇಳಿ ವಿಚಲಿತವಾದ ನಿನ್ನ ಬುದ್ಧಿಯು ಪರಮಾತ್ಮನಲ್ಲಿ ಅಚಲವಾಗಿ ಸ್ಥಿರವಾದಾಗ ನೀನು ಯೋಗವನ್ನು ಪಡೆಯುವೆ. ಅಂದರೆ ಪರಮಾತ್ಮನೊಂದಿಗೆ ನಿನಗೆ ನಿತ್ಯ ಸಂಯೋಗ ಉಂಟಾಗುವುದು. ॥53॥</p>
<p class="Shlok-Number" id="toc_marker-8-54">(ಶ್ಲೋಕ-54)<span class="char-style-override-4"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಸ್ಥಿತಪ್ರಜ್ಞಸ್ಯ ಕಾ ಭಾಷಾ ಸಮಾಧಿಸ್ಥಸ್ಯ ಕೇಶವ ।</p>
<p class="Shlok">ಸ್ಥಿತಧೀಃ ಕಿಂ ಪ್ರಭಾಷೇತ ಕಿಮಾಸೀತ ವ್ರಜೇತ ಕಿಮ್ ॥</p>
<p class="Text"><span class="char-style-override-2">ಅರ್ಜುನನು ಕೇಳಿದನು - </span>ಹೇ ಕೇಶವಾ! ಸಮಾಧಿಸ್ಥನಾಗಿ ಪರಮಾತ್ಮನನ್ನು ಪಡೆದಿರುವ ಸ್ಥಿರಬುದ್ಧಿಯುಳ್ಳ ಪುರುಷನ ಲಕ್ಷಣಗಳೇನು? ಆ ಸ್ಥಿರಬುದ್ಧಿ ಪುರುಷನು ಹೇಗೆ ಮಾತನಾಡುತ್ತಾನೆ? ಹೇಗೆ ಕುಳಿತಿರುತ್ತಾನೆ? ಹೇಗೆ ನಡೆಯುತ್ತಾನೆ? ॥54॥</p>
<p class="Shlok-Number" id="toc_marker-8-55">(ಶ್ಲೋಕ-55)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಪ್ರಜಹಾತಿ ಯದಾ ಕಾಮಾನ್ ಸರ್ವಾನ್ ಪಾರ್ಥ ಮನೋಗತಾನ್ । </p>
<p class="Shlok">ಆತ್ಮನ್ಯೇವಾತ್ಮನಾ ತುಷ್ಟಃ ಸ್ಥಿತಪ್ರಜ್ಞಸ್ತದೋಚ್ಯತೇ ॥</p>
<p class="Text">ಶ್ರೀಭಗವಂತನು ಹೇಳಿದನು - ಎಲೈ ಅರ್ಜುನನೇ! ಈ ಪುರುಷನು ಮನಸ್ಸಿನಲ್ಲಿರುವ ಎಲ್ಲ ಕಾಮನೆಗಳನ್ನು ಸಂಪೂರ್ಣವಾಗಿ ತ್ಯಜಿಸಿ, ಆತ್ಮನಿಂದ ಆತ್ಮನಲ್ಲಿಯೇ ಸಂತುಷ್ಟನಾಗಿರುವಾಗ, ಅವನನ್ನು ಸ್ಥಿತಪ್ರಜ್ಞನೆಂದು ಹೇಳಲಾಗುತ್ತದೆ. ॥55॥</p>
<p class="Shlok-Number" id="toc_marker-8-56">(ಶ್ಲೋಕ-56)<span class="char-style-override-4"></span></p>
<p class="Shlok">ದುಃಖೇಷ್ವನುದ್ವಿಗ್ನಮನಾಃ ಸುಖೇಷು ವಿಗತಸ್ಪೃಹಃ ।</p>
<p class="Shlok">ವೀತರಾಗಭಯಕ್ರೋಧಃ ಸ್ಥಿತಧೀರ್ಮುನಿರುಚ್ಯತೇ ॥</p>
<p class="Text">ದುಃಖದಾಯಕ ಪ್ರಸಂಗದಲ್ಲಿ ಯಾರ ಮನಸ್ಸು ಉದ್ವಿಗ್ನವಾಗುವುದಿಲ್ಲವೋ, ಸುಖಗಳ ಪ್ರಾಪ್ತಿಯಲ್ಲಿ ಯಾರಿಗೆ ಸರ್ವಥಾ ಇಚ್ಛೆಯಿಲ್ಲವೋ, ಹಾಗೆಯೇ ಯಾರಿಗೆ ಪ್ರೀತಿ, ಭಯ ಮತ್ತು ಕ್ರೋಧ ಇವು ಇಲ್ಲವಾಗಿವೆಯೋ, ಇಂತಹ ಮುನಿಯನ್ನು ಸ್ಥಿರಬುದ್ಧಿಯವನೆಂದು ಹೇಳಲಾಗುತ್ತದೆ. ॥56॥</p>
<p class="Shlok-Number" id="toc_marker-8-57">(ಶ್ಲೋಕ-57)<span class="char-style-override-4"></span></p>
<p class="Shlok">ಯಃ ಸರ್ವತ್ರಾನಭಿಸ್ನೇಹಸ್ತತ್ತತ್ಪ್ರಾಪ್ಯ ಶುಭಾಶುಭಮ್ । </p>
<p class="Shlok">ನಾಭಿನಂದತಿ ನ ದ್ವೇಷ್ಟಿ ತಸ್ಯ ಪ್ರಜ್ಞಾ ಪ್ರತಿಷ್ಠಿತಾ ॥</p>
<p class="Text">ಎಲ್ಲದರಲ್ಲಿ ಸ್ನೇಹಶೂನ್ಯನಾಗಿದ್ದು, ಆಯಾಯಾ ಶುಭ ಅಥವಾ ಅಶುಭ ವಸ್ತುಗಳು ಪ್ರಾಪ್ತವಾದರೂ ಸಂತೋಷಪಡದೆ ಅವನ್ನು ದ್ವೇಷಿಸದವನ ಬುದ್ಧಿಯು ಸ್ಥಿರವಾಗಿದೆ. ॥57॥</p>
<p class="Shlok-Number" id="toc_marker-8-58">(ಶ್ಲೋಕ-58)<span class="char-style-override-4"></span></p>
<p class="Shlok">ಯದಾ ಸಂಹರತೇ ಚಾಯಂ ಕೂಮೋಽಂಗಾನೀವ ಸರ್ವಶಃ । </p>
<p class="Shlok">ಇಂದ್ರಿಯಾಣೀಂದ್ರಿಯಾರ್ಥೇಭ್ಯಸ್ತಸ್ಯ ಪ್ರಜ್ಞಾ ಪ್ರತಿಷ್ಠಿತಾ ॥</p>
<p class="Text">ಆಮೆಯು ಎಲ್ಲ ಕಡೆಯಿಂದ ತನ್ನ ಅವಯವಗಳನ್ನು ಒಳಕ್ಕೆ ಸೆಳೆದುಕೊಳ್ಳುವಂತೆ, ಈ ಪುರುಷನು ಇಂದ್ರಿಯಗಳ ವಿಷಯಗಳಿಂದ ಇಂದ್ರಿಯಗಳನ್ನು ಎಲ್ಲ ರೀತಿಯಿಂದ ಸೆಳೆದುಕೊಂಡಾಗ ಅವನ ಬುದ್ಧಿಯು ಸ್ಥಿರವಾಗಿದೆ ಎಂದು ತಿಳಿಯಬೇಕು. ॥58॥</p>
<p class="Shlok-Number" id="toc_marker-8-59">(ಶ್ಲೋಕ-59)<span class="char-style-override-4"></span></p>
<p class="Shlok">ವಿಷಯಾ ವಿನಿವರ್ತಂತೇ ನಿರಾಹಾರಸ್ಯ ದೇಹಿನಃ ।</p>
<p class="Shlok">ರಸವರ್ಜಂ ರಸೋಽಪ್ಯಸ್ಯ ಪರಂ ದೃಷ್ಟ್ವಾ ನಿವರ್ತತೇ ॥</p>
<p class="Text">ಇಂದ್ರಿಯಗಳಿಂದ ವಿಷಯಗಳನ್ನು ಗ್ರಹಿಸದಿರುವ ಪುರುಷನಲ್ಲಿ ಕೇವಲ ವಿಷಯಗಳೇ ನಿವೃತ್ತಿಯಾಗುತ್ತವೆ, ಆದರೆ ಅವುಗಳಲ್ಲಿರುವ ಆಸಕ್ತಿಯು ಇಲ್ಲವಾಗುವುದಿಲ್ಲ. ಈ ಸ್ಥಿತಪ್ರಜ್ಞ ಪುರುಷನ ಆಸಕ್ತಿಯಾದರೋ ಪರಮಾತ್ಮನ ಸಾಕ್ಷಾತ್ಕಾರದಿಂದ ಇಲ್ಲವಾಗುತ್ತದೆ. ॥59॥</p>
<p class="Shlok-Number" id="toc_marker-8-60">(ಶ್ಲೋಕ-60)<span class="char-style-override-4"></span></p>
<p class="Shlok">ಯತತೋ ಹ್ಯಪಿ ಕೌಂತೇಯ ಪುರುಷಸ್ಯ ವಿಪಶ್ಚಿತಃ ।</p>
<p class="Shlok">ಇಂದ್ರಿಯಾಣಿ ಪ್ರಮಾಥೀನಿ ಹರಂತಿ ಪ್ರಸಭಂ ಮನಃ ॥</p>
<p class="Text">ಎಲೈ ಅರ್ಜುನ! ಆಸಕ್ತಿಯು ನಾಶವಾಗದ ಕಾರಣ ಈ ಕ್ಷೋಭೆಯನ್ನು ಉಂಟುಮಾಡುವ ಇಂದ್ರಿಯಗಳು ಪ್ರಯತ್ನಿಸುತ್ತಿರುವ ಬುದ್ಧಿವಂತ ಮನುಷ್ಯನ ಮನಸ್ಸನ್ನು ಕೂಡ ಬಲವಂತನಾಗಿ ಅಪಹರಿಸಿಕೊಳ್ಳುತ್ತವೆ. ॥60॥</p>
<p class="Shlok-Number" id="toc_marker-8-61">(ಶ್ಲೋಕ-61)<span class="char-style-override-4"></span></p>
<p class="Shlok">ತಾನಿ ಸರ್ವಾಣಿ ಸಂಯಮ್ಯ ಯುಕ್ತ ಆಸೀತ ಮತ್ಪರಃ ।</p>
<p class="Shlok">ವಶೇ ಹಿ ಯಸ್ಯೇಂದ್ರಿಯಾಣಿ ತಸ್ಯ ಪ್ರಜ್ಞಾ ಪ್ರತಿಷ್ಠಿತಾ ॥</p>
<p class="Text">ಆದ್ದರಿಂದ ಸಾಧಕನು ಎಲ್ಲ ಇಂದ್ರಿಯಗಳನ್ನು ಹತೋಟಿಯಲ್ಲಿ ಇಟ್ಟುಕೊಂಡು, ಚಿತ್ತವನ್ನು ಸ್ಥಿರಗೊಳಿಸಿ, ನನ್ನಲ್ಲಿ ಪರಾಯಣನಾಗಿ ಧ್ಯಾನದಲ್ಲಿ ಕುಳಿತುಕೊಳ್ಳಲಿ. ಏಕೆಂದರೆ ಇಂದ್ರಿಯಗಳು ವಶದಲ್ಲಿರುವ ಪುರುಷನ ಬುದ್ಧಿಯು ಸ್ಥಿರವಾಗಿರುತ್ತದೆ. ॥61॥</p>
<p class="Shlok-Number" id="toc_marker-8-62">(ಶ್ಲೋಕ-62)<span class="char-style-override-4"></span></p>
<p class="Shlok">ಧ್ಯಾಯತೋ ವಿಷಯಾನ್ ಪುಂಸಃ ಸಂಗಸ್ತೇಷೂಪಜಾಯತೇ ।</p>
<p class="Shlok">ಸಂಗಾತ್ಸಂಜಾಯತೇ ಕಾಮಃ ಕಾಮಾತ್ಕ್ರೋಧೋಽಭಿಜಾಯತೇ ॥</p>
<p class="Shlok para-style-override-4">ವಿಷಯಗಳನ್ನು ಚಿಂತಿಸುವ ಪುರುಷನಿಗೆ ಆ ವಿಷಯದಲ್ಲಿ ಆಸಕ್ತಿ ಉಂಟಾಗುತ್ತದೆ. ಆಸಕ್ತಿಯಿಂದಾಗಿ ಆ ವಿಷಯಗಳ ಕಾಮನೆಯುಂಟಾಗುತ್ತದೆ. ಕಾಮನೆಗಳು ಪೂರ್ಣವಾಗದಿದ್ದಾಗ ಸಿಟ್ಟು ಬರುತ್ತದೆ. ॥62॥</p>
<p class="Shlok-Number" id="toc_marker-8-63">(ಶ್ಲೋಕ-63)<span class="char-style-override-4"></span></p>
<p class="Shlok">ಕ್ರೋಧಾದ್ಭವತಿ ಸಮ್ಮೋಹಃ ಸಮ್ಮೋಹಾತ್ ಸ್ಮೃತಿವಿಭ್ರಮಃ ।</p>
<p class="Shlok">ಸ್ಮೃತಿಭ್ರಂಶಾದ್ ಬುದ್ಧಿನಾಶೋ ಬುದ್ಧಿನಾಶಾತ್ ಪ್ರಣಶ್ಯತಿ ॥</p>
<p class="Text">ಸಿಟ್ಟಿನಿಂದಾಗಿ ಅತ್ಯಂತ ಮೂಢತೆ ಅಂದರೆ ಅವಿಚಾರ ಉಂಟಾಗುತ್ತದೆ. ಮೂಢತೆಯಿಂದಾಗಿ ಸ್ಮರಣಶಕ್ತಿ ಭ್ರಷ್ಟವಾಗುತ್ತದೆ. ಸ್ಮೃತಿಯಲ್ಲಿ ಭ್ರಮೆಯುಂಟಾದಾಗ ಬುದ್ಧಿ ಅಂದರೆ ಜ್ಞಾನಶಕ್ತಿ ನಾಶವಾಗುತ್ತದೆ. ಬುದ್ಧಿನಾಶವಾಗುವುದರಿಂದ ಮನುಷ್ಯನ ಪತನವಾಗುತ್ತದೆ. ॥63॥</p>
<p class="Shlok-Number" id="toc_marker-8-64">(ಶ್ಲೋಕ-64)<span class="char-style-override-4"></span></p>
<p class="Shlok">ರಾಗದ್ವೇಷವಿಯುಕ್ತೈಸ್ತು ವಿಷಯಾನಿಂದ್ರಿಯೈಶ್ಚರನ್ ।</p>
<p class="Shlok">ಆತ್ಮವಶ್ಯೈರ್ವಿಧೇಯಾತ್ಮಾ ಪ್ರಸಾದಮಧಿಗಚ್ಛತಿ ॥</p>
<p class="Text">ಆದರೆ ಅಂತಃಕರಣವನ್ನು ಹತೋಟಿಯಲ್ಲಿಟ್ಟುಕೊಂಡ ಸಾಧಕನು ತನ್ನ ವಶದಲ್ಲಿ ಇರುವ ರಾಗ-ದ್ವೇಷರಹಿತವಾದ ಇಂದ್ರಿಯಗಳಿಂದ ವಿಷಯಗಳನ್ನು ಭೋಗಿಸುತ್ತಿದ್ದರೂ ಅಂತಃಕರಣದ ಪ್ರಸನ್ನತೆಯನ್ನು ಪಡೆದುಕೊಳ್ಳುವನು. ॥64॥</p>
<p class="Shlok-Number" id="toc_marker-8-65">(ಶ್ಲೋಕ-65)<span class="char-style-override-4"></span></p>
<p class="Shlok">ಪ್ರಸಾದೇ ಸರ್ವದುಃಖಾನಾಂ ಹಾನಿರಸ್ಯೋಪಜಾಯತೇ ।</p>
<p class="Shlok">ಪ್ರಸನ್ನಚೇತಸೋ ಹ್ಯಾಶು ಬುದ್ಧಿಃ ಪರ್ಯವತಿಷ್ಠತೇ ॥</p>
<p class="Text">ಅಂತಃಕರಣವು ಪ್ರಸನ್ನವಾಗಿರುವುದರಿಂದ ಅವನ ಎಲ್ಲ ದುಃಖಗಳು ಇಲ್ಲವಾಗುತ್ತವೆ ಹಾಗೂ ಆ ಪ್ರಸನ್ನಚಿತ್ತನಾದ ಕರ್ಮಯೋಗಿಯ ಬುದ್ಧಿಯು ಶೀಘ್ರವೇ ಎಲ್ಲ ಕಡೆಯಿಂದ ನಿವೃತ್ತವಾಗಿ ಓರ್ವ ಪರಮಾತ್ಮನಲ್ಲಿಯೇ ಚೆನ್ನಾಗಿ ಸ್ಥಿರವಾಗುತ್ತದೆ.॥65॥</p>
<p class="Shlok-Number" id="toc_marker-8-66">(ಶ್ಲೋಕ-66)<span class="char-style-override-4"></span></p>
<p class="Shlok">ನಾಸ್ತಿ ಬುದ್ಧಿರಯುಕ್ತಸ್ಯ ನ ಚಾಯುಕ್ತಸ್ಯ ಭಾವನಾ ।</p>
<p class="Shlok">ನ ಚಾಭಾವಯತಃ ಶಾಂತಿರಶಾಂತಸ್ಯ ಕುತಃ ಸುಖಮ್ ॥</p>
<p class="Text">ಮನಸ್ಸು ಮತ್ತು ಇಂದ್ರಿಯಗಳನ್ನು ಗೆಲ್ಲದಿರುವ ಪುರುಷನಲ್ಲಿ ನಿಶ್ಚಯಾತ್ಮಿಕಾ ಬುದ್ಧಿಯು ಇರುವುದಿಲ್ಲ ಮತ್ತು ಇಂತಹ ಅಯುಕ್ತ ಪುರುಷನ ಅಂತಃಕರಣದಲ್ಲಿ ಆಸ್ತಿಕ ಭಾವವೂ ಇರುವುದಿಲ್ಲ. ಹಾಗೆಯೇ ಭಾವಶೂನ್ಯ ಮನುಷ್ಯನಿಗೆ ಶಾಂತಿಯು ಸಿಗುವುದಿಲ್ಲ.ಮತ್ತೆ ಶಾಂತಿಯಿಲ್ಲದ ಮನುಷ್ಯನಿಗೆ ಸುಖ ಹೇಗೆ ಸಿಗಬಲ್ಲದು? ॥66॥</p>
<p class="Shlok-Number" id="toc_marker-8-67">(ಶ್ಲೋಕ-67)<span class="char-style-override-4"></span></p>
<p class="Shlok">ಇಂದ್ರಿಯಾಣಾಂ ಹಿ ಚರತಾಂ ಯನ್ಮನೋಽನು ವಿಧೀಯತೇ ।</p>
<p class="Shlok">ತದಸ್ಯ ಹರತಿ ಪ್ರಜ್ಞಾಂ ವಾಯುರ್ನಾವಮಿವಾಂಭಸಿ ॥</p>
<p class="Text">ಏಕೆಂದರೆ ನೀರಿನಲ್ಲಿ ಚಲಿಸುವ ನಾವೆಯನ್ನು ಗಾಳಿಯು ಸೆಳೆದುಕೊಂಡು ಹೋಗುವಂತೆಯೇ ವಿಷಯಗಳಲ್ಲಿ ಚರಿಸುತ್ತಿರುವ ಇಂದ್ರಿಯಗಳಲ್ಲಿ ಮನಸ್ಸು ಯಾವ ಇಂದ್ರಿಯದ ಜೊತೆ ಇರುತ್ತದೋ ಆ ಒಂದೇ ಇಂದ್ರಿಯವು ಈ ಅಯುಕ್ತ ಪುರುಷನ ಬುದ್ಧಿಯನ್ನು ಅಪಹರಿಸುತ್ತದೆ. ॥67॥</p>
<p class="Shlok-Number" id="toc_marker-8-68">(ಶ್ಲೋಕ-68)<span class="char-style-override-4"></span></p>
<p class="Shlok">ತಸ್ಮಾದ್ಯಸ್ಯ ಮಹಾಬಾಹೋ ನಿಗೃಹೀತಾನಿ ಸರ್ವಶಃ ।</p>
<p class="Shlok">ಇಂದ್ರಿಯಾಣೀಂದ್ರಿಯಾರ್ಥೇಭ್ಯಸ್ತಸ್ಯ ಪ್ರಜ್ಞಾ ಪ್ರತಿಷ್ಠಿತಾ ॥</p>
<p class="Text">ಆದ್ದರಿಂದ ಮಹಾಬಾಹುವೇ! ಯಾರ ಇಂದ್ರಿಯಗಳು ಇಂದ್ರಿಯಗಳ ವಿಷಯಗಳಿಂದ ಎಲ್ಲ ರೀತಿಯಿಂದ ನಿಗ್ರಹಿತವಾಗಿವೆಯೋ ಅವನ ಬುದ್ಧಿಯು ಸ್ಥಿರವಾಗಿರುತ್ತದೆ. ॥68॥</p>
<p class="Shlok-Number" id="toc_marker-8-69">(ಶ್ಲೋಕ-69)<span class="char-style-override-4"></span></p>
<p class="Shlok">ಯಾ ನಿಶಾ ಸರ್ವಭೂತಾನಾಂ ತಸ್ಯಾಂ ಜಾಗರ್ತಿ ಸಂಯಮೀ ।</p>
<p class="Shlok">ಯಸ್ಯಾಂ ಜಾಗ್ರತಿ ಭೂತಾನಿ ಸಾ ನಿಶಾ ಪಶ್ಯತೋ ಮುನೇಃ ॥</p>
<p class="Text">ಎಲ್ಲ ಪ್ರಾಣಿಗಳ ದೃಷ್ಟಿಯಲ್ಲಿ ರಾತ್ರಿಯಾಗಿರುತ್ತದೋ ಅದರಲ್ಲಿ ನಿತ್ಯ ಜ್ಞಾನಸ್ವರೂಪನಾದ ಪರಮಾನಂದ ಪ್ರಾಪ್ತಿಯಲ್ಲಿ ಸ್ಥಿತಪ್ರಜ್ಞ ಯೋಗಿಯು ಎಚ್ಚರವಾಗಿರುತ್ತಾನೆ ಮತ್ತು ನಾಶವಾಗುವ ಸಾಂಸಾರಿಕ ಸುಖದ ಪ್ರಾಪ್ತಿಯಲ್ಲಿ ಎಲ್ಲ ಪ್ರಾಣಿಗಳು ಎಚ್ಚರವಾಗಿರುತ್ತವೋ, ಅದು ಪರಮಾತ್ಮ ತತ್ತ್ವವನ್ನು ಅರಿತಿರುವ ಮುನಿಗೆ ರಾತ್ರಿಯಂತೆ ಇರುತ್ತದೆ. ॥69॥</p>
<p class="Shlok-Number" id="toc_marker-8-70">(ಶ್ಲೋಕ-70)<span class="char-style-override-4"></span></p>
<p class="Shlok">ಆಪೂರ್ಯಮಾಣಮಚಲಪ್ರತಿಷ್ಠಂ ಸಮುದ್ರಮಾಪಃ ಪ್ರವಿಶಂತಿ ಯದ್ವತ್ ।</p>
<p class="Shlok">ತದ್ವತ್ಕಾಮಾ ಯಂ ಪ್ರವಿಶಂತಿ ಸರ್ವೇ ಸ ಶಾಂತಿಮಾಪ್ನೋತಿ ನ ಕಾಮಕಾಮೀ ॥</p>
<p class="Text">ಬೇರೆ-ಬೇರೆ ನದಿಗಳ ನೀರು ಎಲ್ಲೆಡೆಗಳಿಂದ ಪರಿಪೂರ್ಣವಾದ ಸ್ಥಿರವಾದ ಸಮುದ್ರದಲ್ಲಿ ಅದನ್ನು ವಿಚಲಿತಗೊಳಿಸದೆಯೇ ಸೇರಿಹೋಗುವಂತೆ, ಎಲ್ಲ ಭೋಗಗಳು ಸ್ಥಿತಪ್ರಜ್ಞ ಪುರುಷನಲ್ಲಿ ಯಾವುದೇ ವಿಕಾರವನ್ನು ಉಂಟುಮಾಡದೆ ಸೇರಿಹೋಗುತ್ತವೆ. ಆ ಪುರುಷನೇ ಪರಮ ಶಾಂತಿಯನ್ನು ಪಡೆಯುತ್ತಾನೆ; ಭೋಗಗಳನ್ನು ಬಯಸುವವನು ಪಡೆಯುವುದಿಲ್ಲ. ॥70॥</p>
<p class="Shlok-Number" id="toc_marker-8-71">(ಶ್ಲೋಕ-71)<span class="char-style-override-4"></span></p>
<p class="Shlok">ವಿಹಾಯ ಕಾಮಾನ್ ಯಃ ಸರ್ವಾನ್ ಪುಮಾಂಶ್ಚರತಿ ನಿಃಸ್ಪೃಹಃ ।</p>
<p class="Shlok">ನಿರ್ಮಮೋ ನಿರಹಂಕಾರಃ ಸ ಶಾಂತಿಮಧಿಗಚ್ಛತಿ ॥</p>
<p class="Text">ಸಮಸ್ತ ಕಾಮನೆಗಳನ್ನು ತ್ಯಜಿಸಿ, ಮಮತೆ, ಅಹಂಕಾರ ಮತ್ತು ಇಚ್ಛೆ ಇವುಗಳನ್ನು ತ್ಯಜಿಸಿ ವಿಚರಿಸುವವನಿಗೆ ಶಾಂತಿಯು ಸಿಗುತ್ತದೆ. ॥71॥</p>
<p class="Shlok-Number" id="toc_marker-8-72">(ಶ್ಲೋಕ-72)<span class="char-style-override-4"></span></p>
<p class="Shlok">ಏಷಾ ಬ್ರಾಹ್ಮೀ ಸ್ಥಿತಿಃ ಪಾರ್ಥ ನೈನಾಂ ಪ್ರಾಪ್ಯ ವಿಮುಹ್ಯತಿ ।</p>
<p class="Shlok">ಸ್ಥಿತ್ವಾಸ್ಯಾಮಂತಕಾಲೇಽಪಿ ಬ್ರಹ್ಮನಿರ್ವಾಣಮೃಚ್ಛತಿ ॥</p>
<p class="Text">ಎಲೈ ಅರ್ಜುನ! ಇದು ಬ್ರಹ್ಮನನ್ನು ಪಡೆದುಕೊಂಡ ಪುರುಷನ ಸ್ಥಿತಿಯಾಗಿದೆ. ಇದನ್ನು ಪಡೆದ ಯೋಗಿಯೂ ಎಂದೂ ಮೋಹಿತನಾಗುವುದಿಲ್ಲ ಹಾಗೂ ಅಂತ್ಯ ಕಾಲದಲ್ಲಿಯೂ ಈ ಬ್ರಾಹ್ಮೀಸ್ಥಿತಿಯಲ್ಲಿ ಸ್ಥಿತನಾಗಿದ್ದು ಬ್ರಹ್ಮಾನಂದವನ್ನು ಪಡೆಯುತ್ತಾನೆ. ॥72॥</p>
<p class="Text"> </p>
<p class="ChapterEnd para-style-override-2">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ ಸಾಂಖ್ಯಯೋಗೋ ನಾಮ ದ್ವಿತೀಯೋಽಧ್ಯಾಯಃ ॥ 2 ॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-9">ಮೂರನೆಯ ಅಧ್ಯಾಯ - ಕರ್ಮಯೋಗ</p>
<p class="Shlok-Number" id="toc_marker-9-1">(ಶ್ಲೋಕ-1)<span class="char-style-override-6"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಜ್ಯಾಯಸೀ ಚೇತ್ಕರ್ಮಣಸ್ತೇ ಮತಾ ಬುದ್ಧಿರ್ಜನಾರ್ದನ ।</p>
<p class="Shlok">ತತ್ಕಿಂ ಕರ್ಮಣಿ ಘೋರೇ ಮಾಂ ನಿಯೋಜಯಸಿ ಕೇಶವ ॥</p>
<p class="Text">ಅರ್ಜುನನು ಹೇಳಿದನು - ಎಲೈ ಜನಾರ್ದನ! ನಿನಗೆ ಕರ್ಮಕ್ಕಿಂತ ಜ್ಞಾನವು ಶ್ರೇಷ್ಠವೆಂದು ಎನಿಸಿದರೆ ಹೇ ಕೇಶವ! ಮತ್ತೇಕೆ ನನ್ನನ್ನು ಭಯಂಕರ ಕರ್ಮಮಾಡಲು ತೊಡಗಿಸುತ್ತಿಯೇ? ॥1॥</p>
<p class="Shlok-Number" id="toc_marker-9-2">(ಶ್ಲೋಕ-2)<span class="char-style-override-4"></span></p>
<p class="Shlok">ವ್ಯಾಮಿಶ್ರೇಣೇವ ವಾಕ್ಯೇನ ಬುದ್ಧಿಂ ಮೋಹಯಸೀವ ಮೇ ।</p>
<p class="Shlok">ತದೇಕಂ ವದ ನಿಶ್ಚಿತ್ಯಯೇನ ಶ್ರೇಯೋಽಹಮಾಪ್ನುಯಾಮ್ ॥</p>
<p class="Text">ಗೊಂದಲದಂತಿರುವ ನಿನ್ನ ಮಾತಿನಿಂದ ನನ್ನ ಬುದ್ಧಿಯನ್ನು ಮೋಹಗೊಳಿಸುತ್ತಿರುವಂತೆ ಕಾಣುತ್ತದೆ. ಆದ್ದರಿಂದ ನಾನು ಶ್ರೇಯಸ್ಸನ್ನು ಪಡೆಯುವಂತಹ ಒಂದು ಮಾತನ್ನು ನಿಶ್ಚಯಿಸಿ ಹೇಳು. ॥2॥</p>
<p class="Shlok-Number" id="toc_marker-9-3">(ಶ್ಲೋಕ-3)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಲೋಕೇಽಸ್ಮಿನ್ ದ್ವಿವಿಧಾ ನಿಷ್ಠಾ ಪುರಾ ಪ್ರೋಕ್ತಾ ಮಯಾನಘ ।</p>
<p class="Shlok">ಜ್ಞಾನಯೋಗೇನ ಸಾಂಖ್ಯಾನಾಂ ಕರ್ಮಯೋಗೇನ ಯೋಗಿನಾಮ್ ॥</p>
<p class="Text">ಶ್ರೀಭಗವಂತನು ಹೇಳಿದನು - ಎಲೈ ನಿಷ್ಪಾಪನೇ! ಈ ಲೋಕದಲ್ಲಿ ಎರಡು ಪ್ರಕಾರದ ನಿಷ್ಠೆಗಳನ್ನು ನಾನೇ ಹಿಂದೆ ಹೇಳಿರುವೆನು. ಅವುಗಳಲ್ಲಿ ಸಾಂಖ್ಯಯೋಗಿಗಳ ನಿಷ್ಠೆಯು ಜ್ಞಾನಯೋಗದಿಂದ ಹಾಗೂ ಯೋಗಿಗಳ ನಿಷ್ಠೆಯು ಕರ್ಮ ಯೋಗದಿಂದ ಇರುತ್ತದೆ. ॥3॥</p>
<p class="Shlok-Number" id="toc_marker-9-4">(ಶ್ಲೋಕ-4)<span class="char-style-override-4"></span></p>
<p class="Shlok">ನ ಕರ್ಮಣಾಮನಾರಂಭಾನ್ನೈಷ್ಕರ್ಮ್ಯಂ ಪುರುಷೋಽಶ್ನುತೇ ।</p>
<p class="Shlok">ನ ಚ ಸಂನ್ಯಸನಾದೇವ ಸಿದ್ಧಿಂ ಸಮಧಿಗಚ್ಛತಿ ॥</p>
<p class="Text">ಮನುಷ್ಯನು ಕರ್ಮಗಳನ್ನು ಮಾಡದೆ ನಿಷ್ಕಾಮತೆಯನ್ನು ಅಂದರೆ ಯೋಗನಿಷ್ಠೆಯನ್ನು ಪಡೆಯಲಾರರು ಮತ್ತು ಕೇವಲ ಕರ್ಮಗಳನ್ನು ತ್ಯಾಗಮಾಡುವುದರಿಂದ ಸಿದ್ಧಿಯನ್ನು ಅಂದರೆ ಸಾಂಖ್ಯನಿಷ್ಠೆಯನ್ನು ಪಡೆಯಲಾರನು. ॥4॥</p>
<p class="Shlok-Number" id="toc_marker-9-5">(ಶ್ಲೋಕ-5)<span class="char-style-override-4"></span></p>
<p class="Shlok">ನ ಹಿ ಕಶ್ಚಿತ್ ಕ್ಷಣಮಪಿ ಜಾತು ತಿಷ್ಠತ್ಯಕರ್ಮಕೃತ್ ।</p>
<p class="Shlok">ಕಾರ್ಯತೇಹ್ಯವಶಃ ಕರ್ಮ ಸರ್ವಃ ಪ್ರಕೃತಿಜೈೀರ್ಗುಣೈಃ ॥</p>
<p class="Text">ನಿಸ್ಸಂದೇಹವಾಗಿ ಯಾವುದೇ ಮನುಷ್ಯನು ಯಾವುದೇ ಸಮಯದಲ್ಲಿ ಕ್ಷಣಮಾತ್ರವೂ ಕರ್ಮವನ್ನೂ ಮಾಡದೆ ಇರಲಾರನು; ಏಕೆಂದರೆ ಎಲ್ಲ ಮನುಷ್ಯ ಸಮುದಾಯವು ಪ್ರಕೃತಿಜನ್ಯ ಗುಣಗಳಿಂದಾಗಿ ಪರಾಧೀನವಾಗಿರುವುದರಿಂದ ಕರ್ಮಮಾಡಲು ಬಾಧ್ಯವಾಗುತ್ತದೆ. ॥5॥</p>
<p class="Shlok-Number" id="toc_marker-9-6">(ಶ್ಲೋಕ-6)<span class="char-style-override-4"></span></p>
<p class="Shlok">ಕರ್ಮೇಂದ್ರಿಯಾಣಿ ಸಂಯಮ್ಯ ಯ ಆಸ್ತೇ ಮನಸಾ ಸ್ಮರನ್ ।</p>
<p class="Shlok">ಇಂದ್ರಿಯಾರ್ಥಾನ್ವಿಮೂಢಾತ್ಮಾ ಮಿಥ್ಯಾಚಾರಃ ಸ ಉಚ್ಯತೇ ॥</p>
<p class="Text">ಮೂಢಬುದ್ಧಿಯುಳ್ಳ ಮನುಷ್ಯನು ಎಲ್ಲ ಇಂದ್ರಿಯಗಳನ್ನು ಮೇಲ್ನೋಟಕ್ಕೆ ತಡೆದು, ಮನಸ್ಸಿನಲ್ಲಿ ಆ ಇಂದ್ರಿಯಗಳ ವಿಷಯಗಳನ್ನು ಚಿಂತಿಸುತ್ತಿರುವವನನ್ನು ಮಿಥ್ಯಾಚಾರಿ, ಅಂದರೆ ಡಾಂಭಿಕನೆಂದು ಹೇಳುತ್ತಾರೆ. ॥6॥</p>
<p class="Shlok-Number" id="toc_marker-9-7">(ಶ್ಲೋಕ-7)<span class="char-style-override-4"></span></p>
<p class="Shlok">ಯಸ್ತ್ವಿಂದ್ರಿಯಾಣಿ ಮನಸಾ ನಿಯಮ್ಯಾರಭತೇಽರ್ಜುನ ।</p>
<p class="Shlok">ಕರ್ಮೇಂದ್ರಿಯೈಃ ಕರ್ಮಯೋಗಮಸಕ್ತಃ ಸ ವಿಶಿಷ್ಯತೇ ॥</p>
<p class="Text">ಆದರೆ ಅರ್ಜುನನೇ! ಮನಸ್ಸಿನಿಂದ ಇಂದ್ರಿಯಗಳನ್ನು ವಶಪಡಿಸಿಕೊಂಡು ಅನಾಸಕ್ತನಾಗಿ ಎಲ್ಲ ಇಂದ್ರಿಯಗಳ ಮೂಲಕ ಕರ್ಮಯೋಗವನ್ನು ಆಚರಿಸುವ ಮನುಷ್ಯನೇ ಶ್ರೇಷ್ಠನಾಗಿದ್ದಾನೆ. ॥7॥</p>
<p class="Shlok-Number" id="toc_marker-9-8">(ಶ್ಲೋಕ-8)<span class="char-style-override-4"></span></p>
<p class="Shlok">ನಿಯತಂ ಕುರು ಕರ್ಮ ತ್ವಂ ಕರ್ಮ ಜ್ಯಾಯೋ ಹ್ಯಕರ್ಮಣಃ ।</p>
<p class="Shlok">ಶರೀರಯಾತ್ರಾಪಿ ಚ ತೇ ನ ಪ್ರಸಿದ್ಧ್ಯೇದಕರ್ಮಣಃ ॥</p>
<p class="Text">ನೀನು ಶಾಸ್ತ್ರವಿಹಿತವಾದ ಕರ್ತವ್ಯ ಕರ್ಮಗಳನ್ನು ಮಾಡು, ಏಕೆಂದರೆ ಕರ್ಮ ಮಾಡದೇ ಇರುವುದಕ್ಕಿಂತ ಕರ್ಮಮಾಡುವುದು ಶ್ರೇಷ್ಠವಾಗಿದೆ. ಹಾಗೆಯೇ ಕರ್ಮಮಾಡದೆ ನಿನ್ನ ಶರೀರ ನಿರ್ವಾಹವೂ ನಡೆಯಲಾರದು. ॥8॥</p>
<p class="Shlok-Number" id="toc_marker-9-9">(ಶ್ಲೋಕ-9)<span class="char-style-override-4"></span></p>
<p class="Shlok">ಯಜ್ಞಾರ್ಥಾತ್ಕರ್ಮಣೋಽನ್ಯತ್ರ ಲೋಕೋಽಯಂ ಕರ್ಮಬಂಧನಃ ।</p>
<p class="Shlok">ತದರ್ಥಂ ಕರ್ಮ ಕೌಂತೇಯ ಮುಕ್ತಸಂಗಃ ಸಮಾಚರ ॥</p>
<p class="Text">ಯಜ್ಞದ ನಿಮಿತ್ತವಾಗಿ ಮಾಡಲಾಗುವ ಕರ್ಮಗಳಲ್ಲದೆ ಇತರ ಕರ್ಮಗಳಲ್ಲಿ ತೊಡಗಿದ ಈ ಮನುಷ್ಯ ಸಮುದಾಯವು ಕರ್ಮಗಳಿಂದ ಬಂಧಿತವಾಗಿದೆ. ಆದ್ದರಿಂದ ಅರ್ಜುನನೇ! ನೀನು ಆಸಕ್ತಿರಹಿತನಾಗಿ ಯಜ್ಞಕ್ಕಾಗಿಯೇ ಚೆನ್ನಾಗಿ ಕರ್ತವ್ಯ ಕರ್ಮವನ್ನು ಮಾಡು. ॥9॥</p>
<p class="Shlok-Number" id="toc_marker-9-10">(ಶ್ಲೋಕ-10)<span class="char-style-override-4"></span></p>
<p class="Shlok">ಸಹಯಜ್ಞಾಃ ಪ್ರಜಾಃ ಸೃಷ್ಟ್ವಾ ಪುರೋವಾಚ ಪ್ರಜಾಪತಿಃ ।</p>
<p class="Shlok">ಅನೇನ ಪ್ರಸವಿಷ್ಯಧ್ವಮೇಷ ವೊಽಸ್ತ್ವಿಷ್ಟಕಾಮಧುಕ್ ॥</p>
<p class="Text">ಪ್ರಜಾಪತಿ ಬ್ರಹ್ಮದೇವರು ಕಲ್ಪದ ಆದಿಯಲ್ಲಿ ಯಜ್ಞದೊಂದಿಗೆ ಪ್ರಜೆಗಳನ್ನು ಸೃಷ್ಟಿಸಿ ಅವರಿಗೆ - ‘ನೀವು ಈ ಯಜ್ಞದಿಂದ ಉತ್ಕರ್ಷಮಾಡಿಕೊಳ್ಳಿ ಹಾಗೂ ಈ ಯಜ್ಞವು ನಿಮಗೆ ಇಚ್ಛಿಸಿದ ಮನೋರಥಗಳನ್ನು ಪೂರ್ಣಗೊಳಿಸುವಂತಾಗಲಿ’ ಎಂದು ಹೇಳಿದನು. ॥10॥</p>
<p class="Shlok-Number" id="toc_marker-9-11">(ಶ್ಲೋಕ-11)<span class="char-style-override-4"></span></p>
<p class="Shlok">ದೇವಾನ್ಭಾವಯತಾನೇನ ತೇ ದೇವಾ ಭಾವಯಂತುವಃ ।</p>
<p class="Shlok">ಪರಸ್ಪರಂ ಭಾವಯಂತಃ ಶ್ರೇಯಃ ಪರಮವಾಪ್ಸ್ಯಥ ॥</p>
<p class="Text">ನೀವು ಈ ಯಜ್ಞದಿಂದ ದೇವತೆಗಳನ್ನು ತೃಪ್ತಿಪಡಿಸಿರಿ. ಆ ದೇವತೆಗಳು ನಿಮ್ಮ ಉನ್ನತಿಮಾಡಲಿ. ಹೀಗೆ ನಿಃಸ್ವಾರ್ಥದಿಂದ ಪರಸ್ಪರ ತೃಪ್ತಿಯನ್ನು ಹೊಂದಿ, ನೀವು ಪರಮ ಶ್ರೇಯಸ್ಸನ್ನು ಪಡೆಯಿರಿ. ॥11॥</p>
<p class="Shlok-Number" id="toc_marker-9-12">(ಶ್ಲೋಕ-12)</p>
<p class="Shlok">ಇಷ್ಟಾನ್ ಭೋಗಾನ್ಹಿ ವೋ ದೇವಾ ದಾಸ್ಯಂತೇಯಜ್ಞಭಾವಿತಾಃ । </p>
<p class="Shlok">ತೈರ್ದತ್ತಾನಪ್ರದಾಯೈಭ್ಯೋ ಯೋ ಭುಂಕ್ತೇ ಸ್ತೇನ ಏವ ಸಃ ॥</p>
<p class="Text">ಯಜ್ಞದಿಂದ ಪುಷ್ಟರಾದ ದೇವತೆಗಳು ನಿಮಗೆ ಬೇಡದಿದ್ದರೂ ಬಯಸಿದ ಭೋಗಗಳನ್ನು ನಿಶ್ಚಯವಾಗಿ ಕೊಡುತ್ತಾ ಇರುವರು. ಹೀಗೆ ಆ ದೇವತೆಗಳು ಕರುಣಿಸಿದ ಭೋಗಗಳನ್ನು ಅವರಿಗೆ ಅರ್ಪಿಸದೆ ತಾನೇ ತಿನ್ನುವ ಮನುಷ್ಯನು ಕಳ್ಳನೇ ಆಗಿದ್ದಾನೆ. ॥12॥</p>
<p class="Shlok-Number" id="toc_marker-9-13">(ಶ್ಲೋಕ-13)<span class="char-style-override-4"></span></p>
<p class="Shlok">ಯಜ್ಞಶಿಷ್ಟಾಶಿನಃ ಸಂತೋ ಮುಚ್ಯಂತೇ ಸರ್ವಕಿಲ್ಬಿಷೈಃ ।</p>
<p class="Shlok">ಭುಂಜತೇ ತೇ ತ್ವಘಂ ಪಾಪಾ ಯೇ ಪಚಂತ್ಯಾತ್ಮಕಾರಣಾತ್ ॥</p>
<p class="Text">ಯಜ್ಞಮಾಡಿ ಉಳಿದ ಅನ್ನವನ್ನು ಸೇವಿಸುವ ಶ್ರೇಷ್ಠ ಪುರುಷರು ಎಲ್ಲ ಪಾಪಗಳಿಂದ ಮುಕ್ತರಾಗುತ್ತಾರೆ. ಆದರೆ ತಮ್ಮ ಶರೀರ ಪೋಷಣೆಗಾಗಿ ಅನ್ನವನ್ನು ತಯಾರಿಸುವ ಪಾಪೀ ಜನರು ಪಾಪವನ್ನೇ ಉಣ್ಣುವರು. ॥13॥</p>
<p class="Shlok-Number" id="toc_marker-9-14">(ಶ್ಲೋಕ-14)<span class="char-style-override-4"></span></p>
<p class="Shlok">ಅನ್ನಾದ್ಭವಂತಿ ಭೂತಾನಿ ಪರ್ಜನ್ಯಾದನ್ನಸಂಭವಃ ।</p>
<p class="Shlok">ಯಜ್ಞಾದ್ಭವತಿ ಪರ್ಜನ್ಯೋ ಯಜ್ಞಃ ಕರ್ಮಸಮುದ್ಭವಃ ॥</p>
<p class="Shlok-Number" id="toc_marker-9-15">(ಶ್ಲೋಕ-15)</p>
<p class="Shlok">ಕರ್ಮ ಬ್ರಹ್ಮೋದ್ಭವಂ ವಿದ್ಧಿ ಬ್ರಹ್ಮಾಕ್ಷರಸಮುದ್ಭವಮ್ ।</p>
<p class="Shlok">ತಸ್ಮಾತ್ಸರ್ವಗತಂ ಬ್ರಹ್ಮ ನಿತ್ಯಂ ಯಜ್ಞೇ ಪ್ರತಿಷ್ಠಿತಮ್ ॥</p>
<p class="Text">ಎಲ್ಲ ಪ್ರಾಣಿಗಳು ಅನ್ನದಿಂದಲೇ ಉತ್ಪನ್ನರಾಗುತ್ತಾರೆ. ಅನ್ನದ ಉತ್ಪತ್ತಿ ಮಳೆಯಿಂದ ಆಗುತ್ತದೆ. ಮಳೆಯು ಯಜ್ಞದಿಂದಾಗಿ ಸುರಿಯುತ್ತದೆ ಮತ್ತು ಯಜ್ಞವು ವಿಹಿತಕರ್ಮಗಳಿಂದ ನೆರವೇರುವುದು. ಕರ್ಮ ಸಮುದಾಯವು ವೇದದಿಂದ ಹಾಗೂ ವೇದಗಳು ಅವಿನಾಶೀ ಪರಮಾತ್ಮನಿಂದ ಉಂಟಾದವು ಎಂದು ನೀನು ತಿಳಿ. ಇದರಿಂದ ಸರ್ವವ್ಯಾಪೀ ಪರಮಾಕ್ಷರ ಪರಮಾತ್ಮನು ಸದಾ ಯಜ್ಞದಲ್ಲಿ ಪ್ರತಿಷ್ಠಿತನಾಗಿದ್ದಾನೆ ಎಂಬುದು ಸಿದ್ಧವಾಗುತ್ತದೆ. ॥14-15॥</p>
<p class="Shlok-Number" id="toc_marker-9-16">(ಶ್ಲೋಕ-16)<span class="char-style-override-4"></span></p>
<p class="Shlok">ಏವಂ ಪ್ರವರ್ತಿತಂ ಚಕ್ರಂ ನಾನುವರ್ತಯತೀಹ ಯಃ ।</p>
<p class="Shlok">ಅಘಾಯುರಿಂದ್ರಿಯಾರಾಮೋ ಮೋಘಂಪಾರ್ಥ ಸ ಜೀವತಿ ॥</p>
<p class="Text">ಎಲೈ ಪಾರ್ಥನೇ! ಈ ಜಗತ್ತಿನಲ್ಲಿ ಈ ಪ್ರಕಾರ ಪರಂಪರೆಯಿಂದ ಪ್ರಚಲಿತವಾದ ಸೃಷ್ಟಿ - ಚಕ್ರಕ್ಕೆ ಅನುಕೂಲವಾಗಿ ನಡೆಯುವ ಮನುಷ್ಯನು, ಅಂದರೆ ತನ್ನ ಕರ್ತವ್ಯಗಳನ್ನು ಮಾಡದವನು, ಇಂದ್ರಿಯಗಳ ಮೂಲಕ ಭೋಗಗಳಲ್ಲಿ ರಮಿಸುವ ಪಾಪಾಯು ಪುರುಷನು ವ್ಯರ್ಥವಾಗಿಯೇ ಜೀವಿಸುವನು. ॥16॥</p>
<p class="Shlok-Number" id="toc_marker-9-17">(ಶ್ಲೋಕ-17)<span class="char-style-override-4"></span></p>
<p class="Shlok">ಯಸ್ತ್ವಾತ್ಮರತಿರೇವ ಸ್ಯಾದಾತ್ಮತೃಪ್ತಶ್ಚ ಮಾನವಃ ।</p>
<p class="Shlok">ಆತ್ಮನ್ಯೇವ ಚ ಸಂತುಷ್ಟಸ್ತಸ್ಯ ಕಾರ್ಯಂ ನ ವಿದ್ಯತೇ ॥</p>
<p class="Text"> ಆದರೆ ಆತ್ಮನಲ್ಲಿಯೇ ರಮಿಸುವ, ಆತ್ಮನಲ್ಲೇ ತೃಪ್ತನಾಗಿ, ಆತ್ಮನಲ್ಲೇ ಸಂತುಷ್ಟನಾದ ಮನುಷ್ಯನಿಗಾದರೋ ಯಾವ ಕರ್ತವ್ಯವೂ ಇರುವುದಿಲ್ಲ. ॥17॥</p>
<p class="Shlok-Number" id="toc_marker-9-18">(ಶ್ಲೋಕ-18)<span class="char-style-override-4"></span></p>
<p class="Shlok">ನೈವ ತಸ್ಯ ಕೃತೇನಾರ್ಥೋ ನಾಕೃತೇನೇಹ ಕಶ್ಚನ ।</p>
<p class="Shlok">ನ ಚಾಸ್ಯ ಸರ್ವಭೂತೇಷು ಕಶ್ಚಿದರ್ಥವ್ಯಪಾಶ್ರಯಃ ॥</p>
<p class="Text">ಆ ಮಹಾಪುರುಷನಿಗೆ ಈ ಜಗತ್ತಿನಲ್ಲಿ ಕರ್ಮಮಾಡುವುದರಿಂದ ಯಾವುದೇ ಪ್ರಯೋಜನ ಇರುವುದಿಲ್ಲ. ಹಾಗೆಯೇ ಕರ್ಮಗಳನ್ನು ಮಾಡದಿರುವುದರಿಂದ ಯಾವುದೇ ಪ್ರಯೋಜನ ಇರುವುದಿಲ್ಲ. ಹಾಗೂ ಸಮಸ್ತ ಪ್ರಾಣಿಗಳಲ್ಲಿಯೂ ಅವನಿಗೆ ಸ್ವಲ್ಪವೂ ಕೂಡ ಸ್ವಾರ್ಥದ ಸಂಬಂಧ ಇರುವುದಿಲ್ಲ. ॥18॥</p>
<p class="Shlok-Number" id="toc_marker-9-19">(ಶ್ಲೋಕ-19)<span class="char-style-override-4"></span></p>
<p class="Shlok">ತಸ್ಮಾದಸಕ್ತಃ ಸತತಂ ಕಾರ್ಯಂ ಕರ್ಮ ಸಮಾಚರ ।</p>
<p class="Shlok">ಅಸಕ್ತೋ ಹ್ಯಾಚರನ್ಕರ್ಮ ಪರಮಾಪ್ನೋತಿ ಪೂರುಷಃ ॥</p>
<p class="Text">ಆದ್ದರಿಂದ ನೀನು ನಿರಂತರ ಆಸಕ್ತನಾಗದೆ ಕರ್ತವ್ಯ ಕರ್ಮಗಳನ್ನು ಚೆನ್ನಾಗಿ ಮಾಡುತ್ತಿರು. ಏಕೆಂದರೆ, ಆಸಕ್ತಿರಹಿತನಾಗಿ ಕರ್ಮವನ್ನು ಮಾಡುವ ಮನುಷ್ಯನು ಪರಮಾತ್ಮನನ್ನು ಪಡೆದುಕೊಳ್ಳುತ್ತಾನೆ. ॥19॥</p>
<p class="Shlok-Number" id="toc_marker-9-20">(ಶ್ಲೋಕ-20)<span class="char-style-override-4"></span></p>
<p class="Shlok">ಕರ್ಮಣೈವ ಹಿ ಸಂಸಿದ್ಧಿಮಾಸ್ಥಿತಾ ಜನಕಾದಯಃ ।</p>
<p class="Shlok">ಲೋಕಸಂಗ್ರಹಮೇವಾಪಿ ಸಂಪಶ್ಯನ್ಕರ್ತುಮರ್ಹಸಿ ॥</p>
<p class="Text">ಜನಕಾದಿ ಜ್ಞಾನೀಜನರೂ ಕೂಡ ಆಸಕ್ತಿರಹಿತವಾದ ಕರ್ಮಗಳಿಂದಲೇ ಪರಮಸಿದ್ಧಿಯನ್ನು ಪಡೆದಿದ್ದರು. ಆದ್ದರಿಂದಲೇ ಲೋಕಸಂಗ್ರಹವನ್ನು ದೃಷ್ಟಿಯಲ್ಲಿಟ್ಟುಕೊಂಡು ನೀನು ಕರ್ಮ ಮಾಡುವುದೇ ಉಚಿತವಾಗಿದೆ. ॥20॥</p>
<p class="Shlok-Number" id="toc_marker-9-21">(ಶ್ಲೋಕ-21)<span class="char-style-override-4"></span></p>
<p class="Shlok">ಯದ್ಯದಾಚರತಿ ಶ್ರೇಷ್ಠಸ್ತತ್ತದೇವೇತರೋ ಜನಃ ।</p>
<p class="Shlok">ಸ ಯತ್ಪ್ರಮಾಣಂ ಕುರುತೇ ಲೋಕಸ್ತದನುವರ್ತತೇ ॥</p>
<p class="Text">ಶ್ರೇಷ್ಠ ಪುರುಷರು ಯಾವ ಯಾವ ಆಚರಣೆಗಳನ್ನು ಮಾಡುವರೋ, ಇತರ ಪುರುಷರೂ ಹಾಗೆಯೇ ಆಚರಿಸುತ್ತಾರೆ. ಅವರು ಪ್ರಮಾಣವೆಂದು ಮಾಡಿ ತೋರಿಸಿದುದನ್ನು ಸಮಸ್ತ ಮನುಷ್ಯ ಸಮುದಾಯವು ವರ್ತಿಸತೊಡಗುತ್ತದೆ. ॥21॥</p>
<p class="Shlok-Number" id="toc_marker-9-22">(ಶ್ಲೋಕ-22)<span class="char-style-override-4"></span></p>
<p class="Shlok">ನ ಮೇ ಪಾರ್ಥಾಸ್ತಿ ಕರ್ತವ್ಯಂ ತ್ರಿಷು ಲೋಕೇಷು ಕಿಂಚನ ।</p>
<p class="Shlok">ನಾನವಾಪ್ತಮವಾಪ್ತವ್ಯಂ ವರ್ತಏವ ಚ ಕರ್ಮಣಿ ॥</p>
<p class="Text">ಎಲೈ ಅರ್ಜುನ! ನನಗೆ ಈ ಮೂರು ಲೋಕಗಳಲ್ಲಿ ಯಾವುದೇ ಕರ್ತವ್ಯವಿಲ್ಲ ಹಾಗೂ ಗಳಿಸಲು ಯೋಗ್ಯವಾದ ವಸ್ತು ಸಿಗಲಿಲ್ಲ ಎಂಬುದೂ ಇಲ್ಲ. ಆದರೂ ನಾನು ಕರ್ಮಗಳನ್ನು ಮಾಡುತ್ತಲೇ ಇರುತ್ತೇನೆ. ॥22॥</p>
<p class="Shlok-Number" id="toc_marker-9-23">(ಶ್ಲೋಕ-23)<span class="char-style-override-4"></span></p>
<p class="Shlok">ಯದಿ ಹ್ಯಹಂ ನ ವರ್ತೇಯಂ ಜಾತು ಕರ್ಮಣ್ಯತಂದ್ರಿತಃ ।</p>
<p class="Shlok">ಮಮ ವರ್ತ್ಮಾನುವರ್ತಂತೇ ಮನುಷ್ಯಾಃ ಪಾರ್ಥ ಸರ್ವಶಃ ॥</p>
<p class="Text">ಪಾರ್ಥನೇ! ನಾನು ಎಂದಾದರು ಎಚ್ಚರವಾಗಿ ಕರ್ಮಗಳನ್ನು ಮಾಡದಿದ್ದರೆ ದೊಡ್ಡ ಹಾನಿಯುಂಟಾಗುವುದು. ಏಕೆಂದರೆ ಮನುಷ್ಯರು ಎಲ್ಲ ರೀತಿಯಿಂದ ನನ್ನ ಮಾರ್ಗವನ್ನೇ ಅನುಸರಿಸುತ್ತಾರೆ. ॥23॥</p>
<p class="Shlok-Number" id="toc_marker-9-24">(ಶ್ಲೋಕ-24)<span class="char-style-override-4"></span></p>
<p class="Shlok">ಉತ್ಸೀದೇಯುರಿಮೇ ಲೋಕಾ ನ ಕುರ್ಯಾಂ ಕರ್ಮ ಚೇದಹಮ್ ।</p>
<p class="Shlok">ಸಂಕರಸ್ಯ ಚ ಕರ್ತಾ ಸ್ಯಾಮುಪಹನ್ಯಾಮಿಮಾಃ ಪ್ರಜಾಃ ॥</p>
<p class="Text">ಅದಕ್ಕಾಗಿ ನಾನು ಕರ್ಮವನ್ನು ಮಾಡದಿದ್ದರೆ ಈ ಎಲ್ಲ ಮನುಷ್ಯರು ನಷ್ಟ-ಭ್ರಷ್ಟರಾಗಿಬಿಡುವರು. ಹಾಗೂ ನಾನು ವರ್ಣಸಂಕರತೆಗೆ ಕಾರಣನಾಗುವೆನು. ಹಾಗೆಯೇ ಸಮಸ್ತ ಪ್ರಜೆಯನ್ನು ನಾಶಮಾಡುವವನಾಗುವೆನು. ॥24॥</p>
<p class="Shlok-Number" id="toc_marker-9-25">(ಶ್ಲೋಕ-25)<span class="char-style-override-4"></span></p>
<p class="Shlok">ಸಕ್ತಾಃ ಕರ್ಮಣ್ಯವಿದ್ವಾಂಸೋ ಯಥಾ ಕುರ್ವಂತಿ ಭಾರತ ।</p>
<p class="Shlok">ಕುರ್ಯಾದ್ವಿದ್ವಾಂಸ್ತಥಾಸಕ್ತಶ್ಚಿಕೀರ್ಷುರ್ಲೋಕಸಂಗ್ರಹಮ್ ॥</p>
<p class="Text">ಎಲೈ ಭಾರತಾ! ಕರ್ಮದಲ್ಲಿ ಆಸಕ್ತ ಅಜ್ಞಾನೀ ಜನರು ಹೇಗೆ ಕರ್ಮವನ್ನು ಮಾಡುವರೋ, ಹಾಗೆಯೇ ಆಸಕ್ತಿರಹಿತ ವಿದ್ವಾಂಸನೂ ಕೂಡ ಲೋಕಸಂಗ್ರಹದ ಇಚ್ಛೆಯಿಂದ ಕರ್ಮಗಳನ್ನು ಮಾಡಬೇಕು. ॥25॥</p>
<p class="Shlok-Number" id="toc_marker-9-26">(ಶ್ಲೋಕ-26)<span class="char-style-override-4"></span></p>
<p class="Shlok">ನಬುದ್ಧಿಭೇದಂ ಜನಯೇದಜ್ಞಾನಾಂ ಕರ್ಮಸಂಗಿನಾಮ್ ।</p>
<p class="Shlok">ಜೋಷಯೇತ್ಸರ್ವಕರ್ಮಾಣಿ ವಿದ್ವಾನ್ಯುಕ್ತಃ ಸಮಾಚರನ್ ॥</p>
<p class="Text">ಪರಮಾತ್ಮನ ಸ್ವರೂಪದಲ್ಲಿ ಸ್ಥಿರವಾಗಿದ್ದ ಜ್ಞಾನೀ ಪುರುಷರು - ಶಾಸ್ತ್ರವಿಹಿತ ಕರ್ಮಗಳ ಆಸಕ್ತಿಯುಳ್ಳ ಅಜ್ಞಾನಿಗಳ ಬುದ್ಧಿಯಲ್ಲಿ ಭ್ರಮೆಯನ್ನು ಅರ್ಥಾತ್ ಅಶ್ರದ್ಧೆಯನ್ನು ಉಂಟುಮಾಡಬಾರದು. ಆದರೆ ಸ್ವತಃ ಶಾಸ್ತ್ರವಿಹಿತ ಕರ್ಮಗಳನ್ನು ಚೆನ್ನಾಗಿ ಮಾಡುತ್ತಾ ಅವರಿಂದಲೂ ಹಾಗೆಯೇ ಮಾಡಿಸಬೇಕು. ॥26॥</p>
<p class="Shlok-Number" id="toc_marker-9-27">(ಶ್ಲೋಕ-27)<span class="char-style-override-4"></span></p>
<p class="Shlok">ಪ್ರಕೃತೇಃ ಕ್ರಿಯಮಾಣಾನಿ ಗುಣೈಃ ಕರ್ಮಾಣಿ ಸರ್ವಶಃ ।</p>
<p class="Shlok">ಅಹಂಕಾರಮೂಢಾತ್ಮಾ ಕರ್ತಾಹಮಿತಿ ಮನ್ಯತೇ ॥</p>
<p class="Text">ವಾಸ್ತವವಾಗಿ ಸಮಸ್ತ ಕರ್ಮಗಳು ಎಲ್ಲ ರೀತಿಯಿಂದ ಪ್ರಕೃತಿಯ ಗುಣಗಳಿಂದಾಗಿಯೇ ನಡೆಯುತ್ತವೆ. ಆದರೂ ಅಹಂಕಾರದಿಂದ ಮೋಹಿತ ಅಂತಃಕರಣವುಳ್ಳ ಅಜ್ಞಾನಿಯು ‘ನಾನೇ ಕರ್ತಾ ಆಗಿದ್ದೇನೆ’ ಎಂದು ತಿಳಿಯುತ್ತಾನೆ. ॥27॥</p>
<p class="Shlok-Number" id="toc_marker-9-28">(ಶ್ಲೋಕ-28)</p>
<p class="Shlok">ತತ್ತ್ವವಿತ್ತು ಮಹಾಬಾಹೋ ಗುಣಕರ್ಮ ವಿಭಾಗಯೋಃ  ।</p>
<p class="Shlok">ಗುಣಾ ಗುಣೇಷು ವರ್ತಂತ ಇತಿ ಮತ್ವಾ ನ ಸಜ್ಜತೇ ॥</p>
<p class="Text">ಆದರೆ ಮಹಾಬಾಹುವೇ! ಗುಣವಿಭಾಗ ಮತ್ತು ಕರ್ಮವಿಭಾಗಗಳ ತತ್ತ್ವವನ್ನು ತಿಳಿದ ಜ್ಞಾನಯೋಗಿಯು ಎಲ್ಲ ಗುಣಗಳು ಗುಣಗಳಲ್ಲೇ ವರ್ತಿಸುತ್ತಿವೆ ಎಂದು ಅರಿತುಕೊಂಡು ಅವುಗಳಲ್ಲಿ ಆಸಕ್ತನಾಗುವುದಿಲ್ಲ. ॥28॥</p>
<p class="Shlok-Number" id="toc_marker-9-29">(ಶ್ಲೋಕ-29)</p>
<p class="Shlok">ಪ್ರಕೃತೇರ್ಗುಣಸಮ್ಮೂಢಾಃ ಸಜ್ಜಂತೇ ಗುಣಕರ್ಮಸು ।</p>
<p class="Shlok">ತಾನಕೃತ್ಸ್ನವಿದೋ ಮಂದಾನ್ಕೃತ್ಸ್ನವಿನ್ನ ವಿಚಾಲಯೇತ್ ॥</p>
<p class="Text">ಪ್ರಕೃತಿಯ ಗುಣಗಳಿಂದ ಅತ್ಯಂತ ಮೋಹಿತರಾದ ಮನುಷ್ಯರು ಗುಣಗಳಲ್ಲಿ ಮತ್ತು ಕರ್ಮಗಳಲ್ಲಿ ಆಸಕ್ತರಾಗಿರುತ್ತಾರೆ. ಚೆನ್ನಾಗಿ ತಿಳಿಯದಿರುವ ಮಂದ ಬುದ್ಧಿಯುಳ್ಳ ಆ ಅಜ್ಞಾನಿಗಳನ್ನು ಪೂರ್ಣ ಜ್ಞಾನವುಳ್ಳ ಜ್ಞಾನಿಯು ವಿಚಲಿತಗೊಳಿಸಬಾರದು. ॥29॥</p>
<p class="Shlok-Number" id="toc_marker-9-30">(ಶ್ಲೋಕ-30)<span class="char-style-override-4"></span></p>
<p class="Shlok">ಮಯಿ ಸರ್ವಾಣಿ ಕರ್ಮಾಣಿ ಸಂನ್ಯಸ್ಯಾಧ್ಯಾತ್ಮಚೇತಸಾ ।</p>
<p class="Shlok">ನಿರಾಶೀರ್ನಿರ್ಮಮೋ ಭೂತ್ವಾ ಯುಧ್ಯಸ್ವ ವಿಗತಜ್ವರಃ ॥</p>
<p class="Text">ಅಂತರ್ಯಾಮಿ ಪರಮಾತ್ಮನಾದ ನನ್ನಲ್ಲಿ ತೊಡಗಿರುವ ಚಿತ್ತದಿಂದ ಎಲ್ಲ ಕರ್ಮಗಳನ್ನು ನನ್ನಲ್ಲಿ ಅರ್ಪಿಸಿ, ಆಸೆ, ಮಮತೆ ಮತ್ತು ಸಂತಾಪರಹಿತನಾಗಿ ನೀನು ಯುದ್ಧಮಾಡು. ॥30॥</p>
<p class="Shlok-Number" id="toc_marker-9-31">(ಶ್ಲೋಕ-31)<span class="char-style-override-4"></span></p>
<p class="Shlok">ಯೇ ಮೇ ಮತಮಿದಂ ನಿತ್ಯಮನುತಿಷ್ಠಂತಿ ಮಾನವಾಃ ।</p>
<p class="Shlok">ಶ್ರದ್ಧಾವಂತೋನಸೂಯಂತೋ ಮುಚ್ಯಂತೇ ತೇಽಪಿ ಕರ್ಮಭಿಃ ॥</p>
<p class="Text">ದೋಷದೃಷ್ಟಿರಹಿತರಾದ, ಶ್ರದ್ಧಾಯುಕ್ತರಾದ ಮನುಷ್ಯರು ನನ್ನ ಈ ಸಿದ್ಧಾಂತವನ್ನು ಅನುಸರಿಸುವವರೂ ಕೂಡ ಸರ್ವಕರ್ಮಗಳಿಂದ ಮುಕ್ತರಾಗುತ್ತಾರೆ. ॥31॥</p>
<p class="Shlok-Number" id="toc_marker-9-32">(ಶ್ಲೋಕ-32)<span class="char-style-override-4"></span></p>
<p class="Shlok">ಯೇ ತ್ವೇತದಭ್ಯಸೂಯಂತೋ ನಾನುತಿಷ್ಠಂತಿ ಮೇ ಮತಮ್ ।</p>
<p class="Shlok">ಸರ್ವಜ್ಞಾನವಿಮೂಢಾಂಸ್ತಾನ್ ವಿದ್ಧಿ ನಷ್ಟಾನಚೇತಸಃ ॥</p>
<p class="Text">ಆದರೆ ನನ್ನಲ್ಲಿ ದೋಷಾರೋಪಣೆಮಾಡಿ, ನನ್ನ ಮತಾನುಸಾರ ನಡೆಯದ ಮೂರ್ಖಮಾನವರು ಎಲ್ಲ ಜ್ಞಾನಗಳಲ್ಲಿ ಮೋಹಿತರಾಗಿ ನಷ್ಟಹೊಂದಿದವರು ಎಂದೇ ನೀನು ತಿಳಿ. ॥32॥</p>
<p class="Shlok-Number" id="toc_marker-9-33">(ಶ್ಲೋಕ-33)<span class="char-style-override-4"></span></p>
<p class="Shlok">ಸದೃಶಂ ಚೇಷ್ಟತೇ ಸ್ವಸ್ಯಾಃ ಪ್ರಕೃತೇರ್ಜ್ಞಾನವಾನಪಿ ।</p>
<p class="Shlok">ಪ್ರಕೃತಿಂ ಯಾಂತಿ ಭೂತಾನಿ ನಿಗ್ರಹಃ ಕಿಂ ಕರಿಷ್ಯತಿ ॥</p>
<p class="Text">ಎಲ್ಲ ಪ್ರಾಣಿಗಳು ಪ್ರಕೃತಿಯನ್ನು ಪಡೆಯುತ್ತವೆ, ಅಂದರೆ ತಮ್ಮ ಸ್ವಭಾವಕ್ಕೆ ಪರವಶರಾಗಿ ಕರ್ಮಮಾಡುತ್ತವೆ. ಜ್ಞಾನಿಯೂ ಕೂಡ ತನ್ನ ಪ್ರಕೃತಿಗನುಸಾರವೇ ವ್ಯವಹರಿಸುತ್ತಾನೆ. ಹಾಗಿರುವಾಗ ಇದರಲ್ಲಿ ಯಾವುದೇ ಹಟವು ಏನು ಮಾಡಬಲ್ಲದು?॥33॥</p>
<p class="Shlok-Number" id="toc_marker-9-34">(ಶ್ಲೋಕ-34)</p>
<p class="Shlok">ಇಂದ್ರಿಯಸ್ಯೇಂದ್ರಿಯಸ್ಯಾರ್ಥೇ ರಾಗದ್ವೇಷೌ ವ್ಯವಸ್ಥಿತೌ ।</p>
<p class="Shlok">ತಯೋರ್ನ ವಶಮಾಗಚ್ಛೇತ್ತೌ ಹ್ಯಸ್ಯ ಪರಿಪಂಥಿನೌ ॥</p>
<p class="Text">ಪ್ರತಿಯೊಂದು ಇಂದ್ರಿಯಗಳು ಇಂದ್ರಿಯಗಳ ವಿಷಯದಲ್ಲಿ ರಾಗ ಮತ್ತು ದ್ವೇಷಗಳು ಅಡಗಿರುತ್ತವೆ. ಮನುಷ್ಯನು ಅವೆರಡರ ವಶನಾಗಬಾರದು. ಏಕೆಂದರೆ ಅವೆರಡೂ ಅವನ ಶ್ರೇಯಸ್ಸಿನ ಮಾರ್ಗದಲ್ಲಿ ವಿಘ್ನವನ್ನುಂಟುಮಾಡುವ ದೊಡ್ಡ ಶತ್ರುಗಳು. ॥34॥</p>
<p class="Shlok-Number" id="toc_marker-9-35">(ಶ್ಲೋಕ-35)<span class="char-style-override-4"></span></p>
<p class="Shlok">ಶ್ರೇಯಾನ್ ಸ್ವಧರ್ಮೋ ವಿಗುಣಃ ಪರಧರ್ಮಾತ್ಸ್ವನುಷ್ಠಿತಾತ್ ।</p>
<p class="Shlok">ಸ್ವಧರ್ಮೇ ನಿಧನಂ ಶ್ರೇಯಃ ಪರಧರ್ಮೋ ಭಯಾವಹಃ ॥</p>
<p class="Text">ಒಳ್ಳೆಯ ರೀತಿಯಿಂದ ಆಚರಣೆಯಲ್ಲಿ ತಂದಿರುವ ಇನ್ನೊಬ್ಬರ ಧರ್ಮಕ್ಕಿಂತ ಗುಣರಹಿತವಾಗಿದ್ದರೂ ತನ್ನ ಧರ್ಮವು ಅತಿಶಯ ಉತ್ತಮವಾಗಿದೆ. ತನ್ನ ಧರ್ಮದಲ್ಲಿ ಸಾಯುವುದೂ ಶ್ರೇಯಸ್ಕರವೇ. ಆದರೆ ಬೇರೆಯವರ ಧರ್ಮವು ಭಯವನ್ನುಂಟುಮಾಡುವುದಾಗಿದೆ. ॥35॥</p>
<p class="Shlok-Number" id="toc_marker-9-36">(ಶ್ಲೋಕ-36)<span class="char-style-override-4"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಅಥ ಕೇನ ಪ್ರಯುಕ್ತೋಽಯಂ ಪಾಪಂ ಚರತಿ ಪೂರುಷಃ ।</p>
<p class="Shlok">ಅನಿಚ್ಛನ್ನಪಿ ವಾರ್ಷ್ಣೇಯ ಬಲಾದಿವ ನಿಯೋಜಿತಃ ॥</p>
<p class="Text"><span class="char-style-override-2">ಅರ್ಜುನನು ಕೇಳಿದನು - </span>ಎಲೈ ಕೃಷ್ಣಾ! ಹಾಗಾದರೆ ಈ ಮನುಷ್ಯನು ಸ್ವತಃ ತನಗೆ ಇಚ್ಛೆ ಇಲ್ಲದಿದ್ದರೂ ಬಲವಂತವಾಗಿ ಮಾಡಲು ತೊಡಗುವಂತೆ ಯಾರ ಪ್ರೇರಣೆಯಿಂದ ಪಾಪವನ್ನು ಆಚರಿಸುತ್ತಾನೆ. ॥36॥</p>
<p class="Shlok-Number" id="toc_marker-9-37">(ಶ್ಲೋಕ-37)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಕಾಮ ಏಷ ಕ್ರೋಧ ಏಷ ರಜೋಗುಣಸಮುದ್ಭವಃ ।</p>
<p class="Shlok">ಮಹಾಶನೋ ಮಹಾಪಾಪ್ಮಾ ವಿದ್ಧ್ಯೇನಮಿಹ ವೈರಿಣಮ್ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ರಜೋಗುಣದಿಂದ ಉತ್ಪನ್ನವಾದ ಈ ಕಾಮವೇ ಕ್ರೋಧವಾಗಿದೆ. ಇದು ಬಹಳ ತಿನ್ನುವಂತಹುದು, ಅಂದರೆ ಭೋಗಗಳಿಂದ ಎಂದೂ ತೃಪ್ತವಾಗದ ಮತ್ತು ಮಹಾಪಾಪಿಯಾಗಿದೆ. ಇದನ್ನೇ ಈ ವಿಷಯದಲ್ಲಿನ ವೈರಿ ಎಂದು ನೀನು ತಿಳಿ. ॥37॥</p>
<p class="Shlok-Number" id="toc_marker-9-38">(ಶ್ಲೋಕ-38)<span class="char-style-override-4"></span></p>
<p class="Shlok">ಧೂಮೇನಾವ್ರಿಯತೇ ವಹ್ನಿರ್ಯಥಾಽದರ್ಶೋ ಮಲೇನ ಚ ।</p>
<p class="Shlok">ಯಥೋಲ್ಭೇನಾವೃತೋ ಗರ್ಭಸ್ತಥಾ ತೇನೇದಮಾವೃತಮ್ ॥</p>
<p class="Text">ಹೊಗೆಯಿಂದ ಬೆಂಕಿಯು, ಕೊಳೆಯಿಂದ ಕನ್ನಡಿಯು, ಜರಾಯು ಪೊರೆಯಿಂದ ಗರ್ಭವು ಮುಚ್ಚಿರುತ್ತದೋ, ಹಾಗೆಯೇ ಆ ಕಾಮದ ಮೂಲಕ ಈ ಜ್ಞಾನವು ಮುಚ್ಚಿರುತ್ತದೆ. ॥38॥</p>
<p class="Shlok-Number" id="toc_marker-9-39">(ಶ್ಲೋಕ-39)<span class="char-style-override-4"></span></p>
<p class="Shlok">ಆವೃತಂ ಜ್ಞಾನಮೇತೇನ ಜ್ಞಾನಿನೋ ನಿತ್ಯವೈರಿಣಾ ।</p>
<p class="Shlok">ಕಾಮರೂಪೇಣ ಕೌಂತೇಯ ದುಷ್ಪೂರೇಣಾನಲೇನ ಚ ॥</p>
<p class="Text">ಮತ್ತು ಎಲೈ ಅರ್ಜುನ! ಎಂದಿಗೂ ತೃಪ್ತಿಯಾಗದಿರುವ ಈ ಕಾಮರೂಪೀ ಅಗ್ನಿಯು ಜ್ಞಾನಿಗಳ ನಿತ್ಯ ವೈರಿಯಾಗಿದೆ. ಅದು ಮನುಷ್ಯನ ಜ್ಞಾನವನ್ನು ಮುಚ್ಚಿ ಬಿಡುತ್ತದೆ. ॥39॥</p>
<p class="Shlok-Number" id="toc_marker-9-40">(ಶ್ಲೋಕ-40)<span class="char-style-override-4"></span></p>
<p class="Shlok">ಇಂದ್ರಿಯಾಣಿ ಮನೋ ಬುದ್ಧಿರಸ್ಯಾಧಿಷ್ಠಾನಮುಚ್ಯತೇ ।</p>
<p class="Shlok">ಏತೈರ್ವಿಮೋಹಯತ್ಯೇಷ ಜ್ಞಾನಮಾವೃತ್ಯ ದೇಹಿನಮ್ ॥</p>
<p class="Text">ಇಂದ್ರಿಯಗಳು, ಮನಸ್ಸು, ಬುದ್ಧಿ ಇವು ಅದರ ವಾಸಸ್ಥಾನಗಳೆಂದು ಹೇಳಲಾಗಿದೆ. ಈ ಕಾಮವು ಮನಸ್ಸು, ಬುದ್ಧಿ, ಇಂದ್ರಿಯಗಳ ಮೂಲಕ ಜ್ಞಾನವನ್ನು ಆವರಿಸಿ, ಜೀವಾತ್ಮನನ್ನು ಮೋಹಗೊಳಿಸುತ್ತದೆ. ॥40॥</p>
<p class="Shlok-Number" id="toc_marker-9-41">(ಶ್ಲೋಕ-41)<span class="char-style-override-4"></span></p>
<p class="Shlok">ತಸ್ಮಾತ್ತ್ವಮಿಂದ್ರಿಯಾಣ್ಯಾದೌ ನಿಯಮ್ಯ ಭರತರ್ಷಭ ।</p>
<p class="Shlok">ಪಾಪ್ಮಾನಂ ಪ್ರಜಹಿ ಹ್ಯೇನಂ ಜ್ಞಾನವಿಜ್ಞಾನನಾಶನಮ್ ॥</p>
<p class="Text">ಆದ್ದರಿಂದ ಅರ್ಜುನನೇ! ನೀನು ಮೊದಲಿಗೆ ಇಂದ್ರಿಯಗಳನ್ನು ವಶಪಡಿಸಿಕೊಂಡು ಈ ಜ್ಞಾನ ಮತ್ತು ವಿಜ್ಞಾನವನ್ನು ನಾಶಮಾಡುವ ಮಹಾಪಾಪಿಯಾದ ಕಾಮವನ್ನು ಅವಶ್ಯವಾಗಿ ಬಲಪೂರ್ವಕ ಕೊಂದುಬಿಡು. ॥41॥</p>
<p class="Shlok-Number" id="toc_marker-9-42">(ಶ್ಲೋಕ-42)<span class="char-style-override-4"></span></p>
<p class="Shlok">ಇಂದ್ರಿಯಾಣಿ ಪರಾಣ್ಯಾಹುರಿಂದ್ರಿಯೇಭ್ಯಃ ಪರಂ ಮನಃ ।</p>
<p class="Shlok">ಮನಸಸ್ತು ಪರಾ ಬುದ್ಧಿರ್ಯೋ ಬುದ್ಧೇಃ ಪರತಸ್ತು ಸಃ ॥</p>
<p class="Text">ಇಂದ್ರಿಯಗಳು ಸ್ಥೂಲಶರೀರಕ್ಕಿಂತ ಶ್ರೇಷ್ಠ, ಬಲಶಾಲಿ ಮತ್ತು ಸೂಕ್ಷ್ಮ ಎಂದು ಹೇಳುತ್ತಾರೆ. ಈ ಇಂದ್ರಿಯಗಳಿಗಿಂತ ಮನಸ್ಸು ಶ್ರೇಷ್ಠವಾಗಿದೆ. ಮನಸ್ಸಿಗಿಂತ ಬುದ್ಧಿ ಶ್ರೇಷ್ಠ ಹಾಗೂ ಬುದ್ಧಿಗಿಂತಲೂ ಶ್ರೇಷ್ಠವಾದುದು ಆತ್ಮವಾಗಿದೆ. ॥42॥</p>
<p class="Shlok-Number" id="toc_marker-9-43">(ಶ್ಲೋಕ-43)<span class="char-style-override-4"></span></p>
<p class="Shlok">ಏವಂ ಬುದ್ಧೇಃ ಪರಂ ಬುದ್ಧ್ವಾ ಸಂಸ್ತಭ್ಯಾತ್ಮಾನಮಾತ್ಮನಾ ।</p>
<p class="Shlok">ಜಹಿ ಶತ್ರುಂ ಮಹಾಬಾಹೋ ಕಾಮರೂಪಂ ದುರಾಸದಮ್ ॥</p>
<p class="Text">ಈ ಪ್ರಕಾರವಾಗಿ ಬುದ್ಧಿಗಿಂತ ಪರ, ಅಂದರೆ ಸೂಕ್ಷ್ಮ, ಬಲಶಾಲಿ ಮತ್ತು ಅತ್ಯಂತ ಶ್ರೇಷ್ಠವಾದ ಆತ್ಮವನ್ನು ಅರಿತುಕೊಂಡು ಬುದ್ಧಿಯ ಮೂಲಕ ಮನಸ್ಸನ್ನು ವಶಪಡಿಸಿಕೊಂಡು, ಎಲೈ ಮಹಾಬಾಹುವೇ! ನೀನು ಈ ಕಾಮರೂಪೀ ದುರ್ಜಯವಾದ ಶತ್ರುವನ್ನು ಕೊಂದುಹಾಕು. ॥43॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ಕರ್ಮಯೋಗೋ ನಾಮ ತೃತೀಯೋಽಧ್ಯಾಯಃ ॥3॥<span class="char-style-override-8"></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-10">ನಾಲ್ಕನೆಯ ಅಧ್ಯಾಯ - ಜ್ಞಾನಕರ್ಮಸಂನ್ಯಾಸಯೋಗ</p>
<p class="Shlok-Number" id="toc_marker-10-1">(ಶ್ಲೋಕ-1)<span class="char-style-override-6"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಇಮಂ ವಿವಸ್ವತೇ ಯೋಗಂ ಪ್ರೋಕ್ತವಾನಹಮವ್ಯಯಮ್ ।</p>
<p class="Shlok">ವಿವಸ್ವಾನ್ಮನವೇ ಪ್ರಾಹ ಮನುರಿಕ್ಪ್ವಾಕವೇಽಬ್ರವೀತ್॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಈ ಅವಿನಾಶಿಯಾದ ಯೋಗವನ್ನು ನಾನು ಸೂರ್ಯನಿಗೆ ಹೇಳಿದ್ದೆ. ಸೂರ್ಯನು ತನ್ನ ಪುತ್ರ ಮನುವಿಗೆ ಹೇಳಿದನು. ಮನುವು ತನ್ನ ಪುತ್ರನಾದ ಇಕ್ಷಾಕುರಾಜನಿಗೆ ಹೇಳಿದನು. ॥1॥</p>
<p class="Shlok-Number" id="toc_marker-10-2">(ಶ್ಲೋಕ-2)<span class="char-style-override-4"></span></p>
<p class="Shlok">ಏವಂ ಪರಂಪರಾಪ್ರಾಪ್ತಮಿಮಂ ರಾಜರ್ಷಯೋ ವಿದುಃ ।</p>
<p class="Shlok">ಸ ಕಾಲೇನೇಹ ಮಹತಾ ಯೋಗೋ ನಷ್ಟಃ ಪರಂತಪ ॥</p>
<p class="Text">ಎಲೈ ಪರಂತಪ ಅರ್ಜುನ! ಈ ಪ್ರಕಾರ ಪರಂಪರೆಯಿಂದ ಬಂದಿರುವ ಈ ಯೋಗವನ್ನು ರಾಜರ್ಷಿಗಳು ತಿಳಿದರು. ಆದರೆ ಅನಂತರ ಬಹಳ ಕಾಲದಿಂದ ಈ ಯೋಗವು ಭೂಲೋಕದಲ್ಲಿ ಲುಪ್ತಪ್ರಾಯವಾಯಿತು. ॥2॥</p>
<p class="Shlok-Number" id="toc_marker-10-3">(ಶ್ಲೋಕ-3)<span class="char-style-override-4"></span></p>
<p class="Shlok">ಸ ಏವಾಯಂ ಮಯಾ ತೇಽದ್ಯ ಯೋಗಃ ಪ್ರೋಕ್ತಃ ಪುರಾತನಃ ।</p>
<p class="Shlok">ಭಕ್ತೋಽಸಿ ಮೇ ಸಖಾ ಚೇತಿ ರಹಸ್ಯಂಹ್ಯೇತದುತ್ತಮಮ್ ॥</p>
<p class="Text">ನೀನು ನನ್ನ ಭಕ್ತನೂ, ಪ್ರಿಯಸಖನೂ ಆಗಿರುವೆ. ಆದ್ದರಿಂದ ಅದೇ ಈ ಪುರಾತನ ಯೋಗವನ್ನು ಇಂದು ನಾನು ನಿನಗೆ ಹೇಳಿದ್ದೇನೆ. ಏಕೆಂದರೆ ಇದು ಬಹಳ ಉತ್ತಮವಾದ ರಹಸ್ಯವಾಗಿದೆ. ಅರ್ಥಾತ್ ಗುಪ್ತವಾಗಿಡಲು ಯೋಗ್ಯವಾಗಿದೆ. ॥3॥</p>
<p class="Shlok-Number" id="toc_marker-10-4">(ಶ್ಲೋಕ-4)<span class="char-style-override-4"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಅಪರಂ ಭವತೋ ಜನ್ಮ ಪರಂ ಜನ್ಮ ವಿವಸ್ವತಃ ।</p>
<p class="Shlok">ಕಥಮೇತದ್ವಿಜಾನೀಯಾಂ ತ್ವಮಾದೌ ಪ್ರೋಕ್ತವಾನಿತಿ ॥</p>
<p class="Text"><span class="char-style-override-2">ಅರ್ಜುನನು ಹೇಳಿದನು -</span> ನಿನ್ನ ಜನ್ಮವಾದರೋ ಇತ್ತೀಚಿನದು ಮತ್ತು ಸೂರ್ಯನ ಜನ್ಮವು ಬಹಳ ಹಿಂದಿನದು. ಅರ್ಥಾತ್ ಕಲ್ಪದ ಪ್ರಾರಂಭದಲ್ಲಿ ಆಗಿತ್ತು. ಹಾಗಿರುವಾಗ ಕಲ್ಪದ ಆದಿಯಲ್ಲಿ ಸೂರ್ಯನಿಗೆ ನೀನೇ ಈ ಯೋಗವನ್ನು ಹೇಳಿದ್ದೆಯೆಂದು ನಾನು ಹೇಗೆ ತಿಳಿಯಲಿ? ॥4॥</p>
<p class="Shlok-Number" id="toc_marker-10-5">(ಶ್ಲೋಕ-5)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಬಹೂನಿ ಮೇ ವ್ಯತೀತಾನಿ ಜನ್ಮಾನಿ ತವ ಚಾರ್ಜುನ ।</p>
<p class="Shlok">ತಾನ್ಯಹಂ ವೇದ ಸರ್ವಾಣಿ ನ ತ್ವಂ ವೇತ್ಥ ಪರಂತಪ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಎಲೈ ಪರಂತಪ ಅರ್ಜುನ! ನನ್ನ ಮತ್ತು ನಿನ್ನ ಅನೇಕ ಜನ್ಮಗಳು ಆಗಿಹೋಗಿವೆ. ಅವೆಲ್ಲವುಗಳ ಅರಿವು ನಿನಗಿಲ್ಲ, ನನಗಿದೆ. ॥5॥</p>
<p class="Shlok-Number" id="toc_marker-10-6">(ಶ್ಲೋಕ-6)<span class="char-style-override-4"></span></p>
<p class="Shlok">ಅಜೋಽಪಿ ಸನ್ನವ್ಯಯಾತ್ಮಾ ಭೂತಾನಾಮೀಶ್ವರೋಽಪಿ ಸನ್ ।</p>
<p class="Shlok">ಪ್ರಕೃತಿಂ ಸ್ವಾಮಧಿಷ್ಠಾಯ ಸಂಭವಾಮ್ಯಾತ್ಮಮಾಯಯಾ ॥</p>
<p class="Text">ನಾನು ಜನ್ಮರಹಿತ ಮತ್ತು ಅವಿನಾಶಿಯಾಗಿದ್ದರೂ, ಸಮಸ್ತ ಪ್ರಾಣಿಗಳ ಈಶ್ವರ (ಒಡೆಯ)ನಾಗಿದ್ದರೂ ನನ್ನ ಪ್ರಕೃತಿಯನ್ನು ಅಧೀನವಾಗಿಸಿಕೊಂಡು ನನ್ನ ಯೋಗಮಾಯೆಯಿಂದ ಪ್ರಕಟನಾಗುತ್ತಾ ಇರುತ್ತೇನೆ. ॥6॥</p>
<p class="Shlok-Number" id="toc_marker-10-7">(ಶ್ಲೋಕ-7)<span class="char-style-override-4"></span></p>
<p class="Shlok">ಯದಾ ಯದಾ ಹಿ ಧರ್ಮಸ್ಯ ಗ್ಲಾನಿರ್ಭವತಿ ಭಾರತ ।</p>
<p class="Shlok">ಅಭ್ಯುತ್ಥಾನಮಧರ್ಮಸ್ಯ ತದಾತ್ಮಾನಂ ಸೃಜಾಮ್ಯಹಮ್ ॥</p>
<p class="Text">ಎಲೈ ಭಾರತಾ! ಧರ್ಮದ ಹಾನಿ ಮತ್ತು ಅಧರ್ಮದ ವೃದ್ಧಿಯಾದಾಗಲೆಲ್ಲ ನಾನು ನನ್ನ ಸ್ವರೂಪವನ್ನು ರಚಿಸುತ್ತೇನೆ. ಅರ್ಥಾತ್ ಸಾಕಾರ ರೂಪದಿಂದ ಜನರ ಮುಂದೆ ಪ್ರಕಟನಾಗುತ್ತೇನೆ. ॥7॥</p>
<p class="Shlok-Number" id="toc_marker-10-8">(ಶ್ಲೋಕ-8)<span class="char-style-override-4"></span></p>
<p class="Shlok">ಪರಿತ್ರಾಣಾಯ ಸಾಧೂನಾಂ ವಿನಾಶಾಯ ಚ ದುಷ್ಕೃತಾಮ್ ।</p>
<p class="Shlok">ಧರ್ಮಸಂಸ್ಥಾಪನಾರ್ಥಾಯ ಸಂಭವಾಮಿ ಯುಗೇ ಯುಗೇ ॥</p>
<p class="Text">ಸಾಧುಪುರುಷರನ್ನು ಉದ್ಧರಿಸುವುದಕ್ಕಾಗಿ, ಪಾಪಕರ್ಮ ಮಾಡುವವರನ್ನು ವಿನಾಶಮಾಡಲಿಕ್ಕಾಗಿ ಮತ್ತು ಧರ್ಮವನ್ನು ಚೆನ್ನಾಗಿ ಸ್ಥಾಪಿಸುವುದಕ್ಕಾಗಿ ನಾನು ಯುಗ-ಯುಗಗಳಲ್ಲಿ ಪ್ರಕಟನಾಗುತ್ತೇನೆ. ॥8॥</p>
<p class="Shlok-Number" id="toc_marker-10-9">(ಶ್ಲೋಕ-9)<span class="char-style-override-4"></span></p>
<p class="Shlok">ಜನ್ಮ ಕರ್ಮ ಚ ಮೇ ದಿವ್ಯಮೇವಂ ಯೋ ವೇತ್ತಿ ತತ್ತ್ವತಃ ।</p>
<p class="Shlok">ತ್ಯಕ್ತ್ವಾ ದೇಹಂ ಪುನರ್ಜನ್ಮ ನೈತಿ ಮಾಮೇತಿ ಸೋಽರ್ಜುನ ॥</p>
<p class="Text">ಎಲೈ ಅರ್ಜುನ! ನನ್ನ ಜನ್ಮ ಮತ್ತು ಕರ್ಮಗಳು ದಿವ್ಯ, ಅರ್ಥಾತ್ ನಿರ್ಮಲ ಹಾಗೂ ಅಲೌಕಿಕವಾಗಿವೆ. ಹೀಗೆ ತತ್ತ್ವದಿಂದ ತಿಳಿಯುವ ಮನುಷ್ಯನು ಶರೀರವನ್ನು ತ್ಯಜಿಸಿದ ಬಳಿಕ ಪುನಃ ಹುಟ್ಟುವುದಿಲ್ಲ. ಅಂದರೆ ನನ್ನನ್ನೇ ಪಡೆಯುತ್ತಾನೆ. ॥9॥</p>
<p class="Shlok-Number" id="toc_marker-10-10">(ಶ್ಲೋಕ-10)<span class="char-style-override-4"></span></p>
<p class="Shlok">ವೀತರಾಗಭಯಕ್ರೋಧಾ ಮನ್ಮಯಾ ಮಾಮುಪಾಶ್ರಿತಾಃ ।</p>
<p class="Shlok">ಬಹವೋ ಜ್ಞಾನತಪಸಾ ಪೂತಾ ಮದ್ಭಾವಮಾಗತಾಃ ॥</p>
<p class="Text">ಹಿಂದೆಯೂ ಆಸಕ್ತಿ, ಭಯ, ಕ್ರೋಧ, ಸರ್ವಥಾ ನಾಶವಾದವರು, ಅನನ್ಯ ಪ್ರೇಮಪೂರ್ವಕ ನನ್ನಲ್ಲಿ, ಸ್ಥಿತರಾದ, ನನ್ನ ಆಶ್ರಿತರಾದ ಅನೇಕ ಭಕ್ತರು ಹಿಂದಿನ ಶ್ಲೋಕದಲ್ಲಿ ತಿಳಿಸಿದ ಜ್ಞಾನರೂಪೀ ತಪಸ್ಸಿನಿಂದ ಪವಿತ್ರರಾಗಿ ನನ್ನ ಸ್ವರೂಪವನ್ನು ಹೊಂದಿದ್ದಾರೆ. ॥10॥</p>
<p class="Shlok-Number" id="toc_marker-10-11">(ಶ್ಲೋಕ-11)<span class="char-style-override-4"></span></p>
<p class="Shlok">ಯೇ ಯಥಾಮಾಂ ಪ್ರಪದ್ಯಂತೇ ತಾಂಸ್ತಥೈವ ಭಜಾಮ್ಯಹಮ್ ।</p>
<p class="Shlok">ಮಮ ವರ್ತ್ಮಾನುವರ್ತಂತೇ ಮನುಷ್ಯಾಃ ಪಾರ್ಥ ಸರ್ವಶಃ ॥</p>
<p class="Text">ಎಲೈ ಅರ್ಜುನ! ಭಕ್ತರು ನನ್ನನ್ನು ಹೇಗೆ ಭಜಿಸುತ್ತಾರೋ, ನಾನು ಕೂಡ ಹಾಗೆಯೇ ಅವರನ್ನು ಭಜಿಸುತ್ತೇನೆ. ಏಕೆಂದರೆ ಮನುಷ್ಯರೆಲ್ಲರೂ ಎಲ್ಲ ವಿಧದಿಂದ ನನ್ನ ಮಾರ್ಗವನ್ನೇ ಅನುಸರಿಸುತ್ತಾರೆ. ॥11॥</p>
<p class="Shlok-Number" id="toc_marker-10-12">(ಶ್ಲೋಕ-12)<span class="char-style-override-4"></span></p>
<p class="Shlok">ಕಾಂಕ್ಷಂತಃ ಕರ್ಮಣಾಂ ಸಿದ್ಧಿಂ ಯಜಂತ ಇಹ ದೇವತಾಃ ।</p>
<p class="Shlok">ಕ್ಷಿಪ್ರಂ ಹಿ ಮಾನುಷೇ ಲೋಕೇ ಸಿದ್ಧಿರ್ಭವತಿ ಕರ್ಮಜಾ ॥</p>
<p class="Text">ಈ ಮನುಷ್ಯ ಲೋಕದಲ್ಲಿ ಕರ್ಮಗಳ ಫಲವನ್ನು ಬಯಸುವ ಜನರು ದೇವತೆಗಳನ್ನು ಪೂಜಿಸುತ್ತಾರೆ. ಏಕೆಂದರೆ ಅವರಿಗೆ ಕರ್ಮದಿಂದ ಉಂಟಾಗುವ ಸಿದ್ಧಿಯು ಬೇಗನೇ ಸಿಗುತ್ತದೆ. ॥12॥</p>
<p class="Shlok-Number" id="toc_marker-10-13">(ಶ್ಲೋಕ-13)<span class="char-style-override-4"></span></p>
<p class="Shlok">ಚಾತುರ್ವರ್ಣ್ಯಂ ಮಯಾ ಸೃಷ್ಟಂ ಗುಣಕರ್ಮವಿಭಾಗಶಃ ।</p>
<p class="Shlok">ತಸ್ಯ ಕರ್ತಾರಮಪಿ ಮಾಂ ವಿದ್ಧ್ಯಕರ್ತಾರಮವ್ಯಯಮ್ ॥</p>
<p class="Text">ಬ್ರಾಹ್ಮಣ, ಕ್ಷತ್ರಿಯ, ವೈಶ್ಯ ಮತ್ತು ಶೂದ್ರ ಈ ನಾಲ್ಕು ವರ್ಣಗಳ ಸಮೂಹವನ್ನು, ಗುಣ ಹಾಗೂ ಕರ್ಮಗಳ ವಿಭಾಗದಿಂದ ನಾನೇ ಸೃಷ್ಟಿಸಿದ್ದೇನೆ. ಈ ಪ್ರಕಾರ ಆ ಸೃಷ್ಟಿರಚನಾದಿ ಕರ್ಮಗಳ ಕರ್ತೃನಾದರೂ ಅವಿನಾಶೀ ಪರಮೇಶ್ವರನಾದ ನನ್ನನ್ನು ವಾಸ್ತವಿಕವಾಗಿ ಅಕರ್ತಾ ಎಂದೇ ನೀನು ತಿಳಿ. ॥13॥</p>
<p class="Shlok-Number" id="toc_marker-10-14">(ಶ್ಲೋಕ-14)<span class="char-style-override-4"></span></p>
<p class="Shlok">ನ ಮಾಂ ಕರ್ಮಾಣಿ ಲಿಂಪಂತಿ ನ ಮೇ ಕರ್ಮಫಲೇ ಸ್ಪೃಹಾ ।</p>
<p class="Shlok">ಇತಿ ಮಾಂ ಯೋಽಭಿಜಾನಾತಿ ಕರ್ಮಭಿರ್ನ ಸಬದ್ಧ್ಯತೇ ॥</p>
<p class="Text">ಕರ್ಮಗಳ ಫಲದಲ್ಲಿ ನನಗೆ ಸ್ಪೃಹೆ ಇರುವುದಿಲ್ಲ, ಅದಕ್ಕಾಗಿ ನನಗೆ ಕರ್ಮಗಳು ಅಂಟಿಕೊಳ್ಳುವುದಿಲ್ಲ. ಹೀಗೆ ನನ್ನನ್ನು ತತ್ತ್ವತಃ ತಿಳಿದುಕೊಳ್ಳುವವನೂ ಕರ್ಮಗಳಿಂದ ಬಂಧಿತನಾಗುವುದಿಲ್ಲ. ॥14॥</p>
<p class="Shlok-Number" id="toc_marker-10-15">(ಶ್ಲೋಕ-15)<span class="char-style-override-4"></span></p>
<p class="Shlok">ಏವಂ ಜ್ಞಾತ್ವಾ ಕೃತಂ ಕರ್ಮ ಪೂರ್ವೈರಪಿ ಮುಮುಕ್ಷುಭಿಃ ।</p>
<p class="Shlok">ಕುರು ಕರ್ಮೈವ ತಸ್ಮಾತ್ತ್ವಂ ಪೂರ್ವೈಃ ಪೂರ್ವತರಂ ಕೃತಮ್ ॥</p>
<p class="Text">ಹಿಂದಿನ ಮುಮುಕ್ಷುಗಳೂ ಕೂಡ ಹೀಗೆ ತಿಳಿದೇ ಕರ್ಮಗಳನ್ನು ಮಾಡಿರುವರು. ಆದ್ದರಿಂದ ನೀನೂ ಕೂಡ ಪೂರ್ವಜರು ಸದಾಕಾಲ ಮಾಡುತ್ತಾ ಬಂದಿರುವ ಕರ್ಮಗಳನ್ನೇ ಮಾಡು. ॥15॥</p>
<p class="Shlok-Number" id="toc_marker-10-16">(ಶ್ಲೋಕ-16)<span class="char-style-override-4"></span></p>
<p class="Shlok">ಕಿಂ ಕರ್ಮ ಕಿಮಕರ್ಮೇತಿ ಕವಯೋಽಪ್ಯತ್ರ ಮೋಹಿತಾಃ ।</p>
<p class="Shlok">ತತ್ತೇ ಕರ್ಮ ಪ್ರವಕ್ಷ್ಯಾಮಿ ಯಜ್ಜ್ಞಾತ್ವಾ ಮೋಕ್ಷ್ಯಸೇಽಶುಭಾತ್ ॥</p>
<p class="Text">ಕರ್ಮ ಯಾವುದು ಮತ್ತು ಅಕರ್ಮ ಯಾವುದು ಇದರ ನಿರ್ಣಯ ಮಾಡುವಲ್ಲಿ ಬುದ್ಧಿವಂತ ಪುರುಷರೂ ಕೂಡ ಮೋಹಿತರಾಗುತ್ತಾರೆ. ಆದ್ದರಿಂದ ಆ ಕರ್ಮತತ್ತ್ವವನ್ನು ನಾನು ನಿನಗೆ ಚೆನ್ನಾಗಿ ತಿಳಿಸಿ ಹೇಳುವೆನು. ಅದನ್ನು ತಿಳಿದ ನೀನು ಅಶುಭದಿಂದ, ಅಂದರೆ ಕರ್ಮಬಂಧನದಿಂದ ಬಿಡುಗಡೆ ಹೊಂದುವೆ. ॥16॥</p>
<p class="Shlok-Number" id="toc_marker-10-17">(ಶ್ಲೋಕ-17)<span class="char-style-override-4"></span></p>
<p class="Shlok">ಕರ್ಮಣೋ ಹ್ಯಪಿ ಬೋದ್ಧವ್ಯಂ ಬೋದ್ಧವ್ಯಂಚ ವಿಕರ್ಮಣಃ ।</p>
<p class="Shlok">ಅಕರ್ಮಣಶ್ಚ ಬೋದ್ಧವ್ಯಂ ಗಹನಾ ಕರ್ಮಣೋ ಗತಿಃ ॥</p>
<p class="Shlok para-style-override-4">ಕರ್ಮದ ಸ್ವರೂಪವನ್ನೂ ತಿಳಿಯಬೇಕು ಮತ್ತು ಅಕರ್ಮದ ಸ್ವರೂಪವನ್ನೂ ತಿಳಿಯಬೇಕು. ಹಾಗೆಯೇ ವಿಕರ್ಮದ ಸ್ವರೂಪವನ್ನೂ ಕೂಡ ತಿಳಿಯಬೇಕು. ಏಕೆಂದರೆ ಕರ್ಮದ ಗತಿಯು ಗಹನವಾಗಿದೆ. ॥17॥</p>
<p class="Shlok-Number" id="toc_marker-10-18">(ಶ್ಲೋಕ-18)<span class="char-style-override-4"></span></p>
<p class="Shlok">ಕರ್ಮಣ್ಯಕರ್ಮ ಯಃ ಪಶ್ಯೇದಕರ್ಮಣಿ ಚ ಕರ್ಮ ಯಃ ।</p>
<p class="Shlok">ಸ ಬುದ್ಧಿಮಾನ್ ಮನುಷ್ಯೇಷು ಸ ಯುಕ್ತಃ ಕೃತ್ಸ್ನಕರ್ಮಕೃತ್ ॥</p>
<p class="Text">ಕರ್ಮದಲ್ಲಿ ಅಕರ್ಮವನ್ನು ನೋಡುವವನು ಹಾಗೂ ಅಕರ್ಮದಲ್ಲಿ ಕರ್ಮವನ್ನು ನೋಡುವವನು ಮನುಷ್ಯರಲ್ಲಿ ಬುದ್ಧಿವಂತನಾಗಿದ್ದಾನೆ ಮತ್ತು ಆ ಯೋಗಿಯು ಸರ್ವಕರ್ಮಗಳನ್ನು ಮಾಡುವವನಾಗಿದ್ದಾನೆ. ॥18॥</p>
<p class="Shlok-Number" id="toc_marker-10-19">(ಶ್ಲೋಕ-19)<span class="char-style-override-4"></span></p>
<p class="Shlok">ಯಸ್ಯ ಸರ್ವೇ ಸಮಾರಂಭಾಃ ಕಾಮಸಂಕಲ್ಪವರ್ಜಿತಾಃ ।</p>
<p class="Shlok">ಜ್ಞಾನಾಗ್ನಿದಗ್ಧಕರ್ಮಾಣಂ ತಮಾಹುಃ ಪಂಡಿತಂ ಬುಧಾಃ ॥</p>
<p class="Text">ಶಾಸ್ತ್ರಸಮ್ಮತ ಕರ್ಮಗಳು ಕಾಮನೆ ಮತ್ತು ಸಂಕಲ್ಪವಿಲ್ಲದೆ ಆಗುತ್ತಿರುವವನನ್ನು ಹಾಗೂ ಸಮಸ್ತ ಕರ್ಮಗಳು ಜ್ಞಾನರೂಪೀ ಅಗ್ನಿಯಿಂದ ಸುಟ್ಟು ಹೋಗಿರುವ ಮಹಾಪುರುಷನನ್ನು ಜ್ಞಾನಿಗಳೂ ಕೂಡ ‘ಪಂಡಿತ’ ಎಂದು ಹೇಳುತ್ತಾರೆ. ॥19॥</p>
<p class="Shlok-Number" id="toc_marker-10-20">(ಶ್ಲೋಕ-20)<span class="char-style-override-4"></span></p>
<p class="Shlok">ತ್ಯಕ್ತ್ವಾ ಕರ್ಮಲಾಸಂಗಂ ನಿತ್ಯತೃಪ್ತೋ ನಿರಾಶ್ರಯಃ ।</p>
<p class="Shlok">ಕರ್ಮಣ್ಯಭಿಪ್ರವೃತ್ತೋಽಪಿ ನೈವ ಕಿಂಚಿತ್ಕರೋತಿ ಸಃ ॥</p>
<p class="Text">ಸರ್ವ ಕರ್ಮಗಳಲ್ಲಿ ಮತ್ತು ಅವುಗಳ ಫಲದಲ್ಲಿ ಆಸಕ್ತಿಯನ್ನು ಪೂರ್ಣವಾಗಿ ತ್ಯಜಿಸಿ, ಜಗತ್ತಿನ ಆಶ್ರಯವನ್ನು ಬಿಟ್ಟು ಪರಮಾತ್ಮನಲ್ಲಿ ನಿತ್ಯತೃಪ್ತನಾಗಿರುವವನು ಕರ್ಮಗಳಲ್ಲಿ ಚೆನ್ನಾಗಿ ವರ್ತಿಸುತ್ತಿದ್ದರೂ ವಾಸ್ತವವಾಗಿ ಏನನ್ನೂ, ಮಾಡುವುದಿಲ್ಲ. ॥20॥</p>
<p class="Shlok-Number" id="toc_marker-10-21">(ಶ್ಲೋಕ-21)<span class="char-style-override-4"></span></p>
<p class="Shlok">ನಿರಾಶೀರ್ಯತಚಿತ್ತಾತ್ಮಾ ತ್ಯಕ್ತಸರ್ವಪರಿಗ್ರಹಃ ।</p>
<p class="Shlok">ಶಾರೀರಂ ಕೇವಲಂ ಕರ್ಮ ಕುರ್ವನ್ನಾಪ್ನೋತಿ ಕಿಲ್ಬಿಷಮ್ ॥</p>
<p class="Text">ಯಾರು ಅಂತಃಕರಣ ಮತ್ತು ಇಂದ್ರಿಯಗಳ ಸಹಿತ ಶರೀರವನ್ನು ಗೆದ್ದಿರುವನೋ, ಸಮಸ್ತ ಭೋಗ ಸಾಮಗ್ರಿಗಳನ್ನು ತ್ಯಜಿಸಿರುವನೋ, ಅಂತಹ ಆಶಾರಹಿತ ಸಾಂಖ್ಯಯೋಗಿಯು ಕೇವಲ ಶರೀರ ಸಂಬಂಧೀ ಕರ್ಮಗಳನ್ನು ಮಾಡುತ್ತಿದ್ದರೂ ಪಾಪಿಯಾಗುವುದಿಲ್ಲ. ॥21॥</p>
<p class="Shlok-Number" id="toc_marker-10-22">(ಶ್ಲೋಕ-22)<span class="char-style-override-4"></span></p>
<p class="Shlok">ಯದೃಚ್ಛಾಲಾಭಸಂತುಷ್ಟೋ ದ್ವಂದ್ವಾತೀತೋ ವಿಮತ್ಸರಃ ।</p>
<p class="Shlok">ಸಮಃ ಸಿದ್ಧಾವಸಿದ್ಧೌ ಚ ಕೃತ್ವಾಪಿ ನ ನಿಬಧ್ಯತೇ ।।</p>
<p class="Shlok para-style-override-4">ಇಚ್ಛಿಸದೆ ತಾನೇ ತಾನಾಗಿ ದೊರೆತ ಪದಾರ್ಥಗಳಲ್ಲಿ ಯಾವಾಗಲೂ ಸಂತುಷ್ಟನಾಗಿರುವ, ಸರ್ವಥಾ ಮತ್ಸರರಹಿತನಾದ, ಸುಖ-ದುಃಖ ಮೊದಲಾದ ದ್ವಂದ್ವಗಳಿಂದ ಅತೀತನಾದ, ಇಂತಹ ಸಿದ್ಧಿ, ಅಸಿದ್ಧಿಗಳಲ್ಲಿ ಸಮಭಾವವುಳ್ಳ ಕರ್ಮಯೋಗಿಯು ಕರ್ಮಗಳನ್ನು ಮಾಡುತ್ತಾ ಇದ್ದರೂ ಅವುಗಳಿಂದ ಬಂಧಿತನಾಗುವುದಿಲ್ಲ. ॥22॥</p>
<p class="Shlok-Number" id="toc_marker-10-23">(ಶ್ಲೋಕ-23)<span class="char-style-override-4"></span></p>
<p class="Shlok">ಗತಸಂಗಸ್ಯ ಮುಕ್ತಸ್ಯ ಜ್ಞಾನಾವಸ್ಥಿತಚೇತಸಃ ।</p>
<p class="Shlok">ಯಜ್ಞಾಯಾಚರತಃ ಕರ್ಮ ಸಮಗ್ರಂ ಪ್ರವಿಲೀಯತೇ ॥</p>
<p class="Text">ಆಸಕ್ತಿಯು ಸರ್ವಥಾ ಇಲ್ಲವಾಗಿ, ದೇಹಾಭಿಮಾನ ಮತ್ತು ಮಮತಾರಹಿತನಾಗಿರುವ, ನಿರಂತರನಾಗಿ ಪರಮಾತ್ಮನ ಜ್ಞಾನದಲ್ಲಿ ನೆಲೆನಿಂತ ಚಿತ್ತವುಳ್ಳ, ಕೇವಲ ಯಜ್ಞಸಂಪಾದನೆಗಾಗಿ ಕರ್ಮಮಾಡುವಂತಹ ಮನುಷ್ಯನ ಕರ್ಮಗಳೆಲ್ಲವೂ ಇಲ್ಲವಾಗುತ್ತವೆ. ॥23॥</p>
<p class="Shlok-Number" id="toc_marker-10-24">(ಶ್ಲೋಕ-24)<span class="char-style-override-4"></span></p>
<p class="Shlok">ಬ್ರಹ್ಮಾರ್ಪಣಂ ಬ್ರಹ್ಮ ಹವಿರ್ಬ್ರಹ್ಮಾಗ್ನೌ ಬ್ರಹ್ಮಣಾ ಹುತಮ್ ।</p>
<p class="Shlok">ಬ್ರಹ್ಮೈವ ತೇನ ಗಂತವ್ಯಂ ಬ್ರಹ್ಮಕರ್ಮಸಮಾಧಿನಾ ॥</p>
<p class="Text">ಯಾವ ಯಜ್ಞದಲ್ಲಿ ಅರ್ಪಣ ಅರ್ಥಾತ್ ಸ್ರುವ ಇತ್ಯಾದಿಗಳೂ ಬ್ರಹ್ಮವಾಗಿದೆಯೋ ಮತ್ತು ಹವನ ಮಾಡಲು ಯೋಗ್ಯವಾದ ದ್ರವ್ಯವೂ ಕೂಡ ಬ್ರಹ್ಮವಾಗಿದೆಯೋ, ಹಾಗೆಯೇ ಬ್ರಹ್ಮರೂಪೀ ಕರ್ತೃವಿನ ಮೂಲಕ ಬ್ರಹ್ಮರೂಪ ಅಗ್ನಿಯಲ್ಲಿ ಆಹುತಿ ಕೊಡುವ ಕ್ರಿಯೆಯೂ ಬ್ರಹ್ಮವಾಗಿದೆಯೋ, ಆ ಬ್ರಹ್ಮಕರ್ಮದಲ್ಲಿ ಸ್ಥಿತನಾಗಿರುವ ಯೋಗಿಗೆ ಪಡೆಯಲು ಯೋಗ್ಯವಾದ ಫಲವೂ ಬ್ರಹ್ಮವೇ ಆಗಿದೆ. ॥24॥</p>
<p class="Shlok-Number" id="toc_marker-10-25">(ಶ್ಲೋಕ-25)<span class="char-style-override-4"></span></p>
<p class="Shlok">ದೈವಮೇವಾಪರೇ ಯಜ್ಞಂ ಯೋಗಿನಃ ಪರ್ಯುಪಾಸತೇ ।</p>
<p class="Shlok">ಬ್ರಹ್ಮಾಗ್ನಾವಪರೇ ಯಜ್ಞಂ ಯಜ್ಞೇನೈವೋಪಜುಹ್ವತಿ ॥</p>
<p class="Text">ಬೇರೆ ಯೋಗಿ ಜನರು ದೇವತೆಗಳ ಪೂಜಾರೂಪೀ ಯಜ್ಞವನ್ನು ಚೆನ್ನಾಗಿ ಅನುಷ್ಠಾನ ಮಾಡುತ್ತಾರೆ. ಇತರ ಯೋಗಿ ಜನರು ಪರಬ್ರಹ್ಮ ಪರಮಾತ್ಮರೂಪೀ ಅಗ್ನಿಯಲ್ಲಿ ಅಭೇದ ದರ್ಶನರೂಪ ಯಜ್ಞದ ಮೂಲಕವೇ ಆತ್ಮರೂಪ ಯಜ್ಞದ ಹವನಮಾಡುತ್ತಾರೆ. ॥25॥</p>
<p class="Shlok-Number" id="toc_marker-10-26">(ಶ್ಲೋಕ-26)</p>
<p class="Shlok">ಶ್ರೋತ್ರಾದೀನೀಂದ್ರಿಯಾಣ್ಯನ್ಯೇಸಂಯಮಾಗ್ನಿಷು ಜುಹ್ವತಿ ।</p>
<p class="Shlok">ಶಬ್ದಾದೀನ್ ವಿಷಯಾನನ್ಯ ಇಂದ್ರಿಯಾಗ್ನಿಷು ಜುಹ್ವತಿ ॥</p>
<p class="Text">ಇತರ ಕೆಲವು ಯೋಗಿಗಳು ಶ್ರವಣೇಂದ್ರಿಯಾದಿ ಇಂದ್ರಿಯಗಳನ್ನು ಸಂಯಮರೂಪೀ ಅಗ್ನಿಯಲ್ಲಿ ಹವನಮಾಡುತ್ತಾರೆ. ಇನ್ನು ಕೆಲವು ಯೋಗಿಗಳು ಶಬ್ದಾದಿ ಸರ್ವ ವಿಷಯಗಳನ್ನು ಇಂದ್ರಿಯರೂಪ ಅಗ್ನಿಗಳಲ್ಲಿ ಹೋಮ ಮಾಡುತ್ತಾರೆ ॥26॥</p>
<p class="Shlok-Number" id="toc_marker-10-27">(ಶ್ಲೋಕ-27)</p>
<p class="Shlok">ಸರ್ವಾಣೀಂದ್ರಿಯಕರ್ಮಾಣಿ ಪ್ರಾಣಕರ್ಮಾಣಿ ಚಾಪರೇ ।</p>
<p class="Shlok">ಆತ್ಮಸಂಯಮಯೋಗಾಗ್ನೌ ಜುಹ್ವತಿ ಜ್ಞಾನದೀಪಿತೇ ॥</p>
<p class="Text">ಬೇರೆ ಯೋಗಿಗಳು ಇಂದ್ರಿಯಗಳ ಎಲ್ಲ ಕ್ರಿಯೆಗಳನ್ನು ಹಾಗೂ ಪ್ರಾಣಗಳ ಸರ್ವ ಕ್ರಿಯೆಗಳನ್ನು ಜ್ಞಾನದಿಂದ ಪ್ರಕಾಶಿತನಾದ ಆತ್ಮ ಸಂಯಮಯೋಗರೂಪೀ ಅಗ್ನಿಯಲ್ಲಿ ಹೋಮಮಾಡುತ್ತಾರೆ. ॥27॥</p>
<p class="Shlok-Number" id="toc_marker-10-28">(ಶ್ಲೋಕ-28)</p>
<p class="Shlok">ದ್ರವ್ಯಯಜ್ಞಾಸ್ತಪೋಯಜ್ಞಾ ಯೋಗಯಜ್ಞಾಸ್ತಥಾಪರೇ ।</p>
<p class="Shlok">ಸ್ವಾಧ್ಯಾಯಜ್ಞಾನಯಜ್ಞಾಶ್ಚ ಯತಯಃ ಸಂಶಿತವ್ರತಾಃ ॥</p>
<p class="Text">ಕೆಲವು ಪುರುಷರು ದ್ರವ್ಯಸಂಬಂಧವಾದ ಯಜ್ಞವನ್ನು ಮಾಡುವವರಾಗಿದ್ದಾರೆ. ಕೆಲವರು ತಪಶ್ಚರ್ಯಾರೂಪೀ ಯಜ್ಞವನ್ನು ಮಾಡುವವರಾಗಿದ್ದಾರೆ. ಹಾಗೆಯೇ ಇತರ ಕೆಲವು ಜನರು ಅಷ್ಟಾಂಗಯೋಗರೂಪೀ ಯಜ್ಞ ಮಾಡುವವರಿದ್ದಾರೆ. ಎಷ್ಟೋ ಜನರು ಅಹಿಂಸಾದಿ ತೀಕ್ಷ್ಣವ್ರತಗಳಿಂದ ಕೂಡಿದ ಪ್ರಯತ್ನಶೀಲ ಪುರುಷರು ಸ್ವಾಧ್ಯಾಯರೂಪೀ ಜ್ಞಾನಯಜ್ಞ ಮಾಡುವವರಿದ್ದಾರೆ. ॥28॥</p>
<p class="Shlok-Number" id="toc_marker-10-29">(ಶ್ಲೋಕ-29)</p>
<p class="Shlok">ಅಪಾನೇ ಜುಹ್ವತಿ ಪ್ರಾಣಂ ಪ್ರಾಣೇಽಪಾನಂ ತಥಾಪರೇ ।</p>
<p class="Shlok">ಪ್ರಾಣಾಪಾನಗತೀ ರುದ್ಧ್ವಾ ಪ್ರಾಣಾಯಾಮಪರಾಯಣಾಃ ॥</p>
<p class="Shlok-Number" id="toc_marker-10-30">(ಶ್ಲೋಕ--30)<span class="char-style-override-5"></span></p>
<p class="Shlok">ಅಪರೇ ನಿಯತಾಹಾರಾಃ ಪ್ರಾಣಾನ್ಪ್ರಾಣೇಷು ಜುಹ್ವತಿ ।</p>
<p class="Shlok">ಸರ್ವೇಽಷ್ಯೇತೇ ಯಜ್ಞವಿದೋ ಯಜ್ಞಕ್ಷಪಿತಕಲ್ಮಷಾಃ ॥</p>
<p class="Text">ಬೇರೆ ಎಷ್ಟೋ ಯೋಗಿ ಜನರು ಅಪಾನವಾಯುವಿನಲ್ಲಿ ಪ್ರಾಣವಾಯುವನ್ನು ಹೋಮಮಾಡುತ್ತಾರೆ. ಹಾಗೆಯೇ ಬೇರೆ ಯೋಗಿಗಳು ಪ್ರಾಣವಾಯುವಿನಲ್ಲಿ ಅಪಾನವಾಯುವನ್ನು ಹೋಮ ಮಾಡುತ್ತಾರೆ. ಹಾಗೆಯೇ ನಿಯಮಿತ ಆಹಾರವುಳ್ಳ, ಪ್ರಾಣಾಯಾಮ ಪರಾಯಣ ಪುರುಷರು ಪ್ರಾಣ ಮತ್ತು ಅಪಾನದ ಗತಿಯನ್ನು ತಡೆದು ಪ್ರಾಣಗಳನ್ನು ಪ್ರಾಣಗಳಲ್ಲಿಯೇ ಹೋಮ ಮಾಡುತ್ತಾರೆ. ಈ ಎಲ್ಲ ಸಾಧಕರು ಯಜ್ಞಗಳ ಮೂಲಕ ಪಾಪಗಳನ್ನು ನಾಶಮಾಡುವವರೂ ಮತ್ತು ಯಜ್ಞಗಳನ್ನು ತಿಳಿದವರೂ ಆಗಿದ್ದಾರೆ. ॥29-30॥</p>
<p class="Shlok-Number" id="toc_marker-10-31">(ಶ್ಲೋಕ-31)</p>
<p class="Shlok">ಯಜ್ಞಶಿಷ್ಟಾಮೃತಭುಜೋ ಯಾಂತಿ ಬ್ರಹ್ಮ ಸನಾತನಮ್ ।</p>
<p class="Shlok">ನಾಯಂ ಲೋಕೋಽಸ್ತ್ಯಯಜ್ಞಸ್ಯ ಕುತೋಽನ್ಯಃ ಕುರುಸತ್ತಮ ॥</p>
<p class="Text">ಎಲೈ ಕುರುಶ್ರೇಷ್ಠ ಅರ್ಜುನ! ಯಜ್ಞದಲ್ಲಿ ಉಳಿದ ಅಮೃತವನ್ನು ಅನುಭವಿಸುವ ಯೋಗಿಗಳು ಸನಾತನ ಪರಬ್ರಹ್ಮ ಪರಮಾತ್ಮನನ್ನು ಹೊಂದುತ್ತಾರೆ. ಯಜ್ಞವನ್ನು ಮಾಡದಿರುವ ಪುರುಷನಿಗೆ ಈ ಮನುಷ್ಯಲೋಕವೂ ಕೂಡ ಸುಖಕಾರಕವಾಗುವುದಿಲ್ಲ, ಮತ್ತೆ ಪರಲೋಕವು ಹೇಗೆ ಸುಖದಾಯಕವಾಗಬಲ್ಲದು? ॥31॥</p>
<p class="Shlok-Number" id="toc_marker-10-32">(ಶ್ಲೋಕ-32)<span class="char-style-override-4"></span></p>
<p class="Shlok">ಏವಂ ಬುಹವಿಧಾ ಯಜ್ಞಾವಿತತಾ ಬ್ರಹ್ಮಣೋ ಮುಖೇ ।</p>
<p class="Shlok">ಕರ್ಮಜಾನ್ವಿದ್ಧಿ ತಾನ್ಸರ್ವಾನೇವಂ ಜ್ಞಾತ್ವಾ ವಿಮೋಕ್ಷ್ಯಸೇ ॥</p>
<p class="Text">ಹೀಗೇ ಇನ್ನೂ ಅನೇಕ ವಿಧವಾದ ಯಜ್ಞಗಳನ್ನು ವೇದವಾಣಿಯಲ್ಲಿ ವಿಸ್ತಾರವಾಗಿ ಹೇಳಲಾಗಿವೆ. ಅವೆಲ್ಲವುಗಳು ಮನಸ್ಸು, ಇಂದ್ರಿಯಗಳು ಮತ್ತು ಶರೀರ ಇವುಗಳ ಕ್ರಿಯೆಗಳಿಂದ ನಡೆಯುವುದೆಂದು ನೀನು ತಿಳಿ. ಈ ವಿಧವಾಗಿ ತತ್ತ್ವದಿಂದ ತಿಳಿದು ಅವುಗಳನ್ನು ಅನುಷ್ಠಾನ ಮಾಡಿದರೆ ನೀನು ಕರ್ಮಬಂಧನದಿಂದ ಸರ್ವಥಾ ಮುಕ್ತನಾಗುವೆ. ॥32॥</p>
<p class="Shlok-Number" id="toc_marker-10-33">(ಶ್ಲೋಕ-33)<span class="char-style-override-4"></span></p>
<p class="Shlok">ಶ್ರೇಯಾನ್ದ್ರವ್ಯಮಯಾದ್ಯಜ್ಞಾತ್ ಜ್ಞಾನಯಜ್ಞಃ ಪರಂತಪ  ।</p>
<p class="Shlok">ಸರ್ವಂ ಕರ್ಮಾಖಿಲಂ ಪಾರ್ಥಜ್ಞಾನೇ ಪರಿಸಮಾಪ್ಯತೇ ॥</p>
<p class="Text">ಎಲೈ ಪರಂತಪ ಅರ್ಜುನ! ದ್ರವ್ಯಮಯ ಯಜ್ಞಕ್ಕಿಂತ ಜ್ಞಾನಯಜ್ಞವು ಅತ್ಯಂತ ಶ್ರೇಷ್ಠವಾಗಿದೆ. ಹಾಗೆಯೇ ಯಾವನ್ಮಾತ್ರ ಸಮಸ್ತ ಕರ್ಮಗಳು ಜ್ಞಾನದಲ್ಲಿ ಸಮಾಪ್ತವಾಗುತ್ತವೆ. ॥33॥</p>
<p class="Shlok-Number" id="toc_marker-10-34">(ಶ್ಲೋಕ-34)<span class="char-style-override-4"></span></p>
<p class="Shlok">ತದ್ವಿದ್ಧಿ ಪ್ರಣಿಪಾತೇನ ಪರಿಪ್ರಶ್ನೇನ ಸೇವಯಾ ।</p>
<p class="Shlok">ಉಪದೇಕ್ಷ್ಯಂತಿ ತೇ ಜ್ಞಾನಂ ಜ್ಞಾನಿನಸ್ತತ್ತ್ವದರ್ಶಿನಃ ॥</p>
<p class="Text">ಆ ಜ್ಞಾನವನ್ನು ನೀನು ತತ್ತ್ವದರ್ಶಿಗಳಾದ ಜ್ಞಾನಿಗಳ ಬಳಿಗೆ ಹೋಗಿ ತಿಳಿದುಕೋ. ಅವರಿಗೆ ಸಾಷ್ಟಾಂಗ ನಮಸ್ಕಾರ ಮಾಡುವುದರಿಂದ, ಅವರ ಸೇವೆ ಮಾಡುವುದರಿಂದ ಮತ್ತು ಕಪಟವನ್ನು ಬಿಟ್ಟು ಸರಳ ಮನಸ್ಸಿನಿಂದ ಅವರಲ್ಲಿ ಪ್ರಶ್ನೆ ಕೇಳಿದರೆ ಪರಮಾತ್ಮ ತತ್ತ್ವವನ್ನು ಚೆನ್ನಾಗಿ ತಿಳಿದಿರುವ ಆ ಜ್ಞಾನೀ ಮಹಾತ್ಮರು ನಿನಗೆ ತತ್ತ್ವಜ್ಞಾನದ ಉಪದೇಶ ಮಾಡುವರು. ॥34॥</p>
<p class="Shlok-Number" id="toc_marker-10-35">(ಶ್ಲೋಕ-35)<span class="char-style-override-5"></span></p>
<p class="Shlok">ಯಜ್ಞಾತ್ವಾ ನ ಪುನರ್ಮೋಹಮೇವಂಯಾಸ್ಯಸಿ ಪಾಂಡವ ।</p>
<p class="Shlok">ಯೇನ ಭೂತಾನ್ಯಶೇಷೇಣ ದ್ರಕ್ಷ್ಯಸ್ಯಾತ್ಮನ್ಯಥೋ ಮಯಿ ॥</p>
<p class="Text">ಅದನ್ನು ತಿಳಿಯುವುದರಿಂದ ನೀನು ಇಂತಹ ಮೋಹದಲ್ಲಿ ಬೀಳಲಾರೆ. ಹಾಗೆಯೇ ಅರ್ಜುನನೇ! ಆ ಜ್ಞಾನದಿಂದ ನೀನು ಸಮಸ್ತ ಪ್ರಾಣಿಗಳನ್ನು ಪೂರ್ಣವಾಗಿ ಮೊದಲು ತನ್ನಲ್ಲಿ ಮತ್ತು ಬಳಿಕ ಸಚ್ಚಿದಾನಂದಘನ ಪರಮಾತ್ಮನಾದ ನನ್ನಲ್ಲಿ ನೋಡುವೆ. ॥35॥</p>
<p class="Shlok-Number" id="toc_marker-10-36">(ಶ್ಲೋಕ-36)<span class="char-style-override-4"></span></p>
<p class="Shlok">ಅಪಿ ಚೇದಸಿ ಪಾಪೇಭ್ಯಃ ಸರ್ವೇಭ್ಯಃ ಪಾಪಕೃತ್ತಮಃ ।</p>
<p class="Shlok">ಸರ್ವಂ ಜ್ಞಾನಪ್ಲವೇನೈವ ವೃಜಿನಂ ಸಂತರಿಷ್ಯಸಿ ॥</p>
<p class="Text">ನೀನು ಬೇರೆ ಎಲ್ಲ ಪಾಪಿಗಳಿಗಿಂತ ಹೆಚ್ಚು ಪಾಪಗಳನ್ನು ಮಾಡುವವನಾಗಿದ್ದರೂ ನೀನು ಜ್ಞಾನರೂಪೀ ದೋಣಿಯ ಮೂಲಕ ಖಂಡಿತವಾಗಿ ಸಂಪೂರ್ಣ ಪಾಪಸಮುದ್ರವನ್ನು ಸುಲಭವಾಗಿ ದಾಟಿ ಹೋಗುವೆ. ॥36॥</p>
<p class="Shlok-Number" id="toc_marker-10-37">(ಶ್ಲೋಕ-37)<span class="char-style-override-4"></span></p>
<p class="Shlok">ಯಥೈಧಾಂಸಿ ಸಮಿದ್ಧೋಽಗ್ನಿರ್ಭಸ್ಮಸಾತ್ಕುರುತೇಽರ್ಜುನ ।</p>
<p class="Shlok">ಜ್ಞಾನಾಗ್ನಿಃ ಸರ್ವಕರ್ಮಾಣಿ ಭಸ್ಮಸಾತ್ಕುರುತೇ ತಥಾ ॥</p>
<p class="Text">ಏಕೆಂದರೆ ಅರ್ಜುನನೇ! ಪ್ರಜ್ವಲಿತನಾದ ಅಗ್ನಿಯು ಇಂಧನಗಳನ್ನು ಭಸ್ಮಮಾಡಿ ಬಿಡುವಂತೆ ಜ್ಞಾನರೂಪೀ ಅಗ್ನಿಯು ಸರ್ವ ಕರ್ಮಗಳನ್ನು ಬೂದಿಮಾಡಿ ಬಿಡುತ್ತದೆ. ॥37॥</p>
<p class="Shlok-Number" id="toc_marker-10-38">(ಶ್ಲೋಕ-38)<span class="char-style-override-4"></span></p>
<p class="Shlok">ನ ಹಿ ಜ್ಞಾನೇನ ಸದೃಶಂ ಪವಿತ್ರಮಿಹ ವಿದ್ಯತೇ ।</p>
<p class="Shlok">ತತ್ಸ್ವಯಂ ಯೋಗಸಂಸಿದ್ಧಃ ಕಾಲೇನಾತ್ಮನಿ ವಿಂದತಿ ॥</p>
<p class="Text">ಈ ಜಗತ್ತಿನಲ್ಲಿ ಜ್ಞಾನಕ್ಕೆ ಸಮಾನವಾಗಿ ಪವಿತ್ರಗೊಳಿಸುವಂತಹುದು ನಿಃಸಂದೇಹವಾಗಿ ಇನ್ನೊಂದಿಲ್ಲ. ಆ ಜ್ಞಾನವು ದೀರ್ಘಕಾಲದಿಂದ ಕರ್ಮಯೋಗದಿಂದ ಶುದ್ಧಾಂತಃಕರಣವುಳ್ಳ ಮನುಷ್ಯನು ತನ್ನಿಂದ ತಾನೇ ಆತ್ಮದಲ್ಲಿ ಪಡೆದುಕೊಳ್ಳುವನು. ॥38॥</p>
<p class="Shlok-Number" id="toc_marker-10-39">(ಶ್ಲೋಕ-39)<span class="char-style-override-4"></span></p>
<p class="Shlok">ಶ್ರದ್ಧಾವಾನ್ ಲಭತೇ ಜ್ಞಾನಂ ತತ್ಪರಃ ಸಂಯತೇಂದ್ರಿಯಃ ।</p>
<p class="Shlok">ಜ್ಞಾನಂ ಲಬ್ಧ್ವಾ ಪರಾಂ ಶಾಂತಿಮಚಿರೇಣಾಧಿಗಚ್ಛತಿ ॥</p>
<p class="Text">ಜಿತೇಂದ್ರಿಯನೂ, ಸಾಧನತತ್ಪರನೂ, ಶ್ರದ್ಧಾವಂತನೂ ಆದ ಮನುಷ್ಯನು ಜ್ಞಾನವನ್ನು ಗಳಿಸುತ್ತಾನೆ. ಜ್ಞಾನ ಉಂಟಾದ ಬಳಿಕ ವಿಳಂಬವಿಲ್ಲದೆ ಭಗವತ್ಪ್ರಾಪ್ತಿರೂಪೀ ಪರಮಶಾಂತಿಯನ್ನು ಹೊಂದುವನು. ॥39॥</p>
<p class="Shlok-Number" id="toc_marker-10-40">(ಶ್ಲೋಕ-40)<span class="char-style-override-4"></span></p>
<p class="Shlok">ಅಜ್ಞಶ್ಚಾಶ್ರದ್ಧಧಾನಶ್ಚ ಸಂಶಯಾತ್ಮಾ ವಿನಶ್ಯತಿ ।</p>
<p class="Shlok">ನಾಯಂ ಲೋಕೋಽಸ್ತಿ ನ ಪರೋ ನ ಸುಖಂ ಸಂಶಯಾತ್ಮನಃ ॥</p>
<p class="Text">ಅವಿವೇಕೀ ಮತ್ತು ಶ್ರದ್ಧಾರಹಿತ ಸಂಶಯವುಳ್ಳ ಮನುಷ್ಯನು ಪರಮಾರ್ಥದಿಂದ ಖಂಡಿತವಾಗಿ ಭ್ರಷ್ಟನಾಗುವನು. ಸಂಶಯೀ ಮನುಷ್ಯನಿಗೆ ಇಹಲೋಕವಾಗಲೀ, ಪರಲೋಕವಾಗಲೀ ಇಲ್ಲ ಮತ್ತು ಸುಖವೂ ಇಲ್ಲ. ॥40॥</p>
<p class="Shlok-Number" id="toc_marker-10-41">(ಶ್ಲೋಕ-41)</p>
<p class="Shlok">ಯೋಗಸಂನ್ಯಸ್ತಕರ್ಮಾಣಂ ಜ್ಞಾನಸಂಛಿನ್ನಸಂಶಯಮ್ ।</p>
<p class="Shlok">ಆತ್ಮವಂತಂ ನ ಕರ್ಮಾಣಿ ನಿಬಧ್ನಂತಿ ಧನಂಜಯ ॥</p>
<p class="Text">ಎಲೈ ಧನಂಜಯ! ಕರ್ಮಯೋಗದ ವಿಧಿಯಿಂದ ಸಮಸ್ತ ಕರ್ಮಗಳನ್ನು ಪರಮಾತ್ಮನಿಗೆ ಅರ್ಪಿಸಿರುವ ಹಾಗೂ ವಿವೇಕದಿಂದ ಸರ್ವ ಸಂಶಯಗಳನ್ನು ನಾಶಮಾಡಿದ ಇಂತಹ ಅಂತಃಕರಣವನ್ನು ವಶಪಡಿಸಿಕೊಂಡಿರುವ ಪುರುಷನನ್ನು ಕರ್ಮಗಳು ಬಂಧಿಸುವುದಿಲ್ಲ. ॥41॥</p>
<p class="Shlok-Number" id="toc_marker-10-42">(ಶ್ಲೋಕ-42)</p>
<p class="Shlok">ತಸ್ಮಾದಜ್ಞಾನಸಂಭೂತಂ ಹೃತ್ಸ್ಥಂ ಜ್ಞಾನಾಸಿನಾತ್ಮನಃ ।</p>
<p class="Shlok">ಛಿತ್ತ್ವೈನಂ ಸಂಶಯಂ ಯೋಗಮಾತಿಷ್ಠೋತ್ತಿಷ್ಠ ಭಾರತ ॥</p>
<p class="Text">ಆದ್ದರಿಂದ ಭರತವಂಶೀ ಅರ್ಜುನಾ! ಹೃದಯದಲ್ಲಿ ಇರುವ ಅಜ್ಞಾನದಿಂದ ಉಂಟಾದ ನಿನ್ನ ಸಂಶಯವನ್ನು ವಿವೇಕ ಜ್ಞಾನರೂಪೀ ಖಡ್ಗದಿಂದ ಕತ್ತರಿಸಿ, ಸಮತ್ವರೂಪೀ ಕರ್ಮಯೋಗದಲ್ಲಿ ಸ್ಥಿತನಾಗು ಮತ್ತು ಯುದ್ಧಕ್ಕೆ ಎದ್ದು ನಿಲ್ಲು. ॥42॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ಜ್ಞಾನಕರ್ಮಸಂನ್ಯಾಸಯೋಗೋ ನಾಮ ಚತುರ್ಥೋಽಧ್ಯಾಯಃ ॥ 4 ॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-11">ಐದನೆಯ ಅಧ್ಯಾಯ - ಕರ್ಮಸಂನ್ಯಾಸಯೋಗ</p>
<p class="Shlok-Number" id="toc_marker-11-1">(ಶ್ಲೋಕ-1)</p>
<p class="Uvach">ಅರ್ಜುನ ಉವಾಚ</p>
<p class="Shlok">ಸಂನ್ಯಾಸಂ ಕರ್ಮಣಾಂ ಕೃಷ್ಣ ಪುನರ್ಯೋಗಂ ಚ ಶಂಸಸಿ ।</p>
<p class="Shlok">ಯಚ್ಛ್ರೇಯ ಏತಯೋರೇಕಂ ತನ್ಮೇ ಬ್ರೂಹಿ ಸುನಿಶ್ಚಿತಮ್ ॥</p>
<p class="Text">ಅರ್ಜುನನು ಹೇಳಿದನು - ಓ ಕೃಷ್ಣಾ! ನೀನು ಕರ್ಮಗಳ ಸಂನ್ಯಾಸವನ್ನೂ ಮತ್ತೆ ಪುನಃ ಕರ್ಮಯೋಗವನ್ನು ಪ್ರಶಂಸಿಸುತ್ತಿರುವೆ. ಹಾಗಿರುವಾಗ ಇವೆರಡರಲ್ಲಿ ನನಗಾಗಿ ನಿಶ್ಚಿತ ಶ್ರೇಯಸ್ಕರವಾದ ಒಂದು ಸಾಧನೆ ಇದ್ದರೆ ಹೇಳು. ॥1॥</p>
<p class="Shlok-Number" id="toc_marker-11-2">(ಶ್ಲೋಕ-2)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಸಂನ್ಯಾಸಃ ಕರ್ಮಯೋಗಶ್ಚ ನಿಃಶ್ರೇಯಸಕರಾವುಭೌ ।</p>
<p class="Shlok">ತಯೋಸ್ತು ಕರ್ಮಸಂನ್ಯಾಸಾತ್ಕರ್ಮಯೋಗೋ ವಿಶಿಷ್ಯತೇ ॥</p>
<p class="Text">ಶ್ರೀಭಗವಂತನು ಹೇಳಿದನು - ಕರ್ಮಸಂನ್ಯಾಸ ಮತ್ತು ಕರ್ಮಯೋಗ ಇವೆರಡೂ ಪರಮ ಕಲ್ಯಾಣಕಾರಕವೇ ಆಗಿವೆ. ಆದರೆ ಅವೆರಡರಲ್ಲಿಯೂ ಕರ್ಮಸಂನ್ಯಾಸಕ್ಕಿಂತ ಕರ್ಮಯೋಗವು ಸಾಧಿಸಲು ಸುಲಭವಾದ್ದರಿಂದ ಶ್ರೇಷ್ಠವಾಗಿದೆ. ॥2॥</p>
<p class="Shlok-Number" id="toc_marker-11-3">(ಶ್ಲೋಕ-3)<span class="char-style-override-5"></span></p>
<p class="Shlok">ಜ್ಞೇಯಃ ಸ ನಿತ್ಯಸಂನ್ಯಾಸೀ ಯೋ ನ ದ್ವೇಷ್ಟಿ ನ ಕಾಂಕ್ಷತಿ ।</p>
<p class="Shlok">ನಿರ್ದ್ವಂದ್ವೋ ಹಿ ಮಹಾಬಾಹೋ ಸುಖಂ ಬಂಧಾತ್ಪ್ರಮುಚ್ಯತೇ ॥</p>
<p class="Text">ಎಲೈ ಅರ್ಜುನ! ಯಾರನ್ನೂ ದ್ವೇಷಿಸದಿರುವ, ಯಾವುದನ್ನೂ, ಬಯಸದಿರುವ ಕರ್ಮಯೋಗಿಯೂ ಸದಾ ಸಂನ್ಯಾಸಿ ಎಂದೇ ತಿಳಿಯಬೇಕು. ಏಕೆಂದರೆ ರಾಗ-ದ್ವೇಷಾದಿ ದ್ವಂದ್ವಗಳಿಂದ ರಹಿತನಾದ ಪುರುಷನು ಸುಖವಾಗಿ ಸಂಸಾರ ಬಂಧನದಿಂದ ಮುಕ್ತನಾಗುತ್ತಾನೆ. ॥3॥</p>
<p class="Shlok-Number" id="toc_marker-11-4">(ಶ್ಲೋಕ-4)<span class="char-style-override-4"></span></p>
<p class="Shlok">ಸಾಂಖ್ಯಯೋಗೌ ಪೃಥಗ್ಬಾಲಾಃ ಪ್ರವದಂತಿ ನ ಪಂಡಿತಾಃ ।</p>
<p class="Shlok">ಏಕಮಪ್ಯಾಸ್ಥಿತಃ ಸಮ್ಯಗುಭಯೋರ್ವಿಂದತೇ ಫಲಮ್ ॥</p>
<p class="Text">ಮೇಲೆ ಹೇಳಿದ ಸಂನ್ಯಾಸ ಮತ್ತು ಕರ್ಮಯೋಗ ಬೇರೆ-ಬೇರೆ ಫಲಗಳನ್ನು ಕೊಡುವವು ಎಂದು ಮೂರ್ಖ ಜನರು ಹೇಳುತ್ತಾರೆ, ಪಂಡಿತರು ಹೇಳುವುದಿಲ್ಲ. ಏಕೆಂದರೆ ಎರಡರಲ್ಲಿ ಒಂದರಲ್ಲಿಯಾದರೂ ಚೆನ್ನಾಗಿ ಸ್ಥಿತನಾದ ಪುರುಷನು ಎರಡರ ಫಲರೂಪೀ ಪರಮಾತ್ಮನನ್ನು ಪಡೆಯುತ್ತಾನೆ. ॥4॥</p>
<p class="Shlok-Number" id="toc_marker-11-5">(ಶ್ಲೋಕ-5)<span class="char-style-override-4"></span></p>
<p class="Shlok">ಯತ್ಸಾಂಖ್ಯೈಃ ಪ್ರಾಪ್ಯತೇ ಸ್ಥಾನಂ ತದ್ಯೋಗೈರಪಿ ಗಮ್ಯತೇ ।</p>
<p class="Shlok">ಏಕಂ ಸಾಂಖ್ಯಂ ಚ ಯೋಗಂ ಚ ಯಃ ಪಶ್ಯತಿ ಸ ಪಶ್ಯತಿ ॥</p>
<p class="Text">ಜ್ಞಾನಯೋಗಿಗಳಿಗೆ ದೊರೆಯುವ ಪರಮಧಾಮವೇ ಕರ್ಮಯೋಗಿಗಳಿಗೂ ಪ್ರಾಪ್ತವಾಗುತ್ತದೆ. ಆದ್ದರಿಂದ ಜ್ಞಾನಯೋಗ ಮತ್ತು ಕರ್ಮಯೋಗ ಫಲರೂಪದಲ್ಲಿ ಒಂದೇ ಎಂದು ನೋಡುವವನೇ ಯಥಾರ್ಥವಾಗಿ ನೋಡುತ್ತಾನೆ. ॥5॥</p>
<p class="Shlok-Number" id="toc_marker-11-6">(ಶ್ಲೋಕ-6)<span class="char-style-override-4"></span></p>
<p class="Shlok">ಸಂನ್ಯಾಸಸ್ತು ಮಹಾಬಾಹೋ ದುಃಖಮಾಪ್ತುಮಯೋಗತಃ ।</p>
<p class="Shlok">ಯೋಗಯುಕ್ತೋ ಮುನಿರ್ಬ್ರಹ್ಮ ನಚಿರೇಣಾಧಿಗಚ್ಛತಿ ॥</p>
<p class="Text">ಆದರೆ ಅರ್ಜುನನೇ! ಕರ್ಮಯೋಗವಿಲ್ಲದೆ ಮನಸ್ಸು, ಇಂದ್ರಿಯಗಳು ಮತ್ತು ಶರೀರದಿಂದ ನಡೆಯುವ ಎಲ್ಲ ಕರ್ಮಗಳಲ್ಲಿ ವಿಷಯದ ಕರ್ತೃತ್ವದ ತ್ಯಾಗವು ಕಠಿಣವಾಗಿದೆ. ಹಾಗೆಯೇ ಭಗವಂತನ ಸ್ವರೂಪವನ್ನು ಚಿಂತಿಸುವ ಕರ್ಮ ಯೋಗಿಯು ಪರಬ್ರಹ್ಮ ಪರಮಾತ್ಮನನ್ನು ಶೀಘ್ರವಾಗಿ ಪಡೆಯುತ್ತಾನೆ. ॥6॥</p>
<p class="Shlok-Number" id="toc_marker-11-7">(ಶ್ಲೋಕ-7)<span class="char-style-override-4"></span></p>
<p class="Shlok">ಯೋಗಯುಕ್ತೋ ವಿಶುದ್ಧಾತ್ಮಾ ವಿಜಿತಾತ್ಮಾ ಜಿತೇಂದ್ರಿಯಃ ।</p>
<p class="Shlok">ಸರ್ವಭೂತಾತ್ಮಭೂತಾತ್ಮಾ ಕುರ್ವನ್ನಪಿ ನ ಲಿಪ್ಯತೇ ॥</p>
<p class="Text">ಯಾರ ಮನಸ್ಸು ತನ್ನ ವಶದಲ್ಲಿದೆಯೋ, ಯಾರು ಜಿತೇಂದ್ರಿಯನೋ, ವಿಶುದ್ಧ ಅಂತಃಕರಣವುಳ್ಳವನೋ, ಹಾಗೆಯೇ ಸಮಸ್ತ ಪ್ರಾಣಿಗಳ ಆತ್ಮರೂಪೀ ಪರಮಾತ್ಮನೇ ಯಾರ ಆತ್ಮನೋ, ಅಂತಹ ಕರ್ಮಯೋಗಿಯು ಕರ್ಮಗಳನ್ನು ಮಾಡುತ್ತಿದ್ದರೂ ಲಿಪ್ತನಾಗುವುದಿಲ್ಲ. ॥7॥</p>
<p class="Shlok-Number" id="toc_marker-11-8">(ಶ್ಲೋಕ-9)<span class="char-style-override-4"></span></p>
<p class="Shlok">ನೈವ ಕಿಂಚಿತ್ಕರೋಮೀತಿ ಯುಕ್ತೋ ಮನ್ಯೇತ ತತ್ತ್ವವಿತ್ ।</p>
<p class="Shlok">ಪಶ್ಯನ್ ಶೃಣ್ವನ್ ಸ್ಪೃಶನ್ ಜಿಘ್ರನ್ನಶ್ನನ್ ಗಚ್ಛನ್ ಸ್ವಪನ್ ಶ್ವಸನ್ ॥</p>
<p class="Shlok-Number" id="toc_marker-11-9">(ಶ್ಲೋಕ-9)</p>
<p class="Shlok">ಪ್ರಲಪನ್ ವಿಸೃಜನ್ ಗೃಹ್ಣನ್ನುನ್ಮಿಷನ್ನಿಮಿಷನ್ನಪಿ ।</p>
<p class="Shlok">ಇಂದ್ರಿಯಾಣೀಂದ್ರಿಯಾರ್ಥೇಷುವರ್ತಂತ ಇತಿ ಧಾರಯನ್ ॥</p>
<p class="Text">ತತ್ತ್ವವೇತ್ತ ಸಾಂಖ್ಯಯೋಗಿಯು ನೋಡುವಾಗಲೂ, ಕೇಳುವಾಗಲೂ, ಮುಟ್ಟುವಾಗಲೂ, ಮೂಸುವಾಗಲೂ, ಊಟ ಮಾಡುವಾಗಲೂ, ನಡೆಯುವಾಗಲೂ, ಮಲಗುವಾಗಲೂ, ಉಸಿರಾಡುವಾಗಲೂ, ಮಾತನಾಡುವಾಗಲೂ, ತ್ಯಾಗ ಮಾಡುವಾಗಲೂ, ತೆಗೆದುಕೊಳ್ಳುವಾಗಲೂ, ಕಣ್ಣುಗಳನ್ನು ಮುಚ್ಚಿ ತೆರೆಯುವಾಗಲೂ ಇಂದ್ರಿಯಗಳು ತಮ್ಮ-ತಮ್ಮ ವಿಷಯಗಳಲ್ಲಿ ವರ್ತಿಸುತ್ತಿವೆ, ಹೀಗೆ ತಿಳಿದು ನಿಸ್ಸಂದೇಹವಾಗಿ ನಾನು ಏನನ್ನೂ ಮಾಡುವುದಿಲ್ಲ ಎಂಬುದಾಗಿ ತಿಳಿಯಬೇಕು. ॥8-9॥</p>
<p class="Shlok-Number" id="toc_marker-11-10">(ಶ್ಲೋಕ-10)<span class="char-style-override-4"></span></p>
<p class="Shlok">ಬ್ರಹ್ಮಣ್ಯಾಧಾಯ ಕರ್ಮಾಣಿ ಸಂಗಂ ತ್ಯಕ್ತ್ವಾ ಕರೋತಿ ಯಃ ।</p>
<p class="Shlok">ಲಿಪ್ಯತೇ ನ ಸ ಪಾಪೇನ ಪದ್ಮಪತ್ರಮಿವಾಂಭಸಾ ॥</p>
<p class="Text">ಎಲ್ಲ ಕರ್ಮಗಳನ್ನು ಪರಮಾತ್ಮನಲ್ಲಿ ಅರ್ಪಿಸಿ, ಆಸಕ್ತಿಯನ್ನು ತ್ಯಾಗಮಾಡಿ ಕರ್ಮಗಳನ್ನು ಮಾಡುವ ಪುರುಷನು ನೀರಿನಲ್ಲಿರುವ ಕಮಲದ ಎಲೆಯಂತೆ ಪಾಪಗಳಿಂದ ಲಿಪ್ತನಾಗುವುದಿಲ್ಲ. ॥10॥</p>
<p class="Shlok-Number" id="toc_marker-11-11">(ಶ್ಲೋಕ-11)<span class="char-style-override-4"></span></p>
<p class="Shlok">ಕಾಯೇನ ಮನಸಾ ಬುದ್ಧ್ಯಾ ಕೇವಲೈರಿಂದ್ರಿಯೈರಪಿ ।</p>
<p class="Shlok">ಯೋಗಿನಃ ಕರ್ಮಕುರ್ವಂತಿ ಸಂಗಂ ತ್ಯಕ್ತ್ವಾಽತ್ಮಶುದ್ಧಯೇ ॥</p>
<p class="Text">ಕರ್ಮಯೋಗಿಗಳು ಮಮತ್ವಬುದ್ಧಿರಹಿತರಾಗಿ ಕೇವಲ ಇಂದ್ರಿಯಗಳು, ಮನಸ್ಸು, ಬುದ್ಧಿ ಮತ್ತು ಶರೀರ ಇವುಗಳಿಂದ ಆಸಕ್ತಿಯನ್ನು ತ್ಯಜಿಸಿ ಅಂತಃಕರಣದ ಶುದ್ಧಿಗಾಗಿ ಕರ್ಮವನ್ನು ಮಾಡುತ್ತಾರೆ. ॥11॥</p>
<p class="Shlok-Number" id="toc_marker-11-12">(ಶ್ಲೋಕ-12)<span class="char-style-override-4"></span></p>
<p class="Shlok">ಯುಕ್ತಃ ಕರ್ಮಫಲಂ ತ್ಯಕ್ತ್ವಾ ಶಾಂತಿಮಾಪ್ನೋತಿ ನೈಷ್ಠಿಕೀಮ್ ।</p>
<p class="Shlok">ಅಯುಕ್ತಃ ಕಾಮಕಾರೇಣ ಲೇ ಸಕ್ತೋ ನಿಬಧ್ಯತೇ ॥</p>
<p class="Text">ಕರ್ಮಯೋಗಿಯು ಕರ್ಮಗಳ ಫಲವನ್ನು ತ್ಯಾಗಮಾಡಿ ಭಗವತ್ ಪ್ರಾಪ್ತಿರೂಪೀ ಶಾಂತಿಯನ್ನು ಪಡೆಯುತ್ತಾನೆ ಮತ್ತು ಸಕಾಮ ಪುರುಷನು ಕಾಮನೆಗಳ ಪ್ರೇರಣೆಯಿಂದ ಫಲದಲ್ಲಿ ಆಸಕ್ತನಾಗಿ ಬಂಧಿತನಾಗುತ್ತಾನೆ. ॥12॥</p>
<p class="Shlok-Number" id="toc_marker-11-13">(ಶ್ಲೋಕ-13)<span class="char-style-override-4"></span></p>
<p class="Shlok">ಸರ್ವಕರ್ಮಾಣಿ ಮನಸಾ ಸಂನ್ಯಸ್ಯಾಸ್ತೇ ಸುಖಂ ವಶೀ ।</p>
<p class="Shlok">ನವದ್ವಾರೇ ಪುರೇ ದೇಹೀ ನೈವ ಕುರ್ವನ್ನ ಕಾರಯನ್ ॥</p>
<p class="Text">ಅಂತಃಕರಣವು ವಶದಲ್ಲಿದ್ದು, ಸಾಂಖ್ಯಯೋಗವನ್ನು ಆಚರಿಸುವ ಪುರುಷನು ಯಾವುದೇ ಕರ್ಮ ಮಾಡದೆ ಮತ್ತು ಮಾಡಿಸದೇ ನವದ್ವಾರಗಳುಳ್ಳ ಶರೀರರೂಪೀ ಪುರದಲ್ಲಿ ಎಲ್ಲ ಕರ್ಮಗಳನ್ನು ಮನಸ್ಸಿನಿಂದ ತ್ಯಜಿಸಿ, ಆನಂದಪೂರ್ವಕ ಸಚ್ಚಿದಾನಂದಘನ ಪರಮಾತ್ಮನ ಸ್ವರೂಪದಲ್ಲಿ ಸ್ಥಿತನಾಗುತ್ತಾನೆ. ॥13॥</p>
<p class="Shlok-Number" id="toc_marker-11-14">(ಶ್ಲೋಕ-14)<span class="char-style-override-4"></span></p>
<p class="Shlok">ನ ಕರ್ತೃತ್ವಂ ನ ಕರ್ಮಾಣಿ ಲೋಕಸ್ಯ ಸೃಜತಿ ಪ್ರಭುಃ ।</p>
<p class="Shlok">ನ ಕರ್ಮಫಲಸಂಯೋಗಂ ಸ್ವಭಾವಸ್ತು ಪ್ರವರ್ತತೇ ॥</p>
<p class="Text">ಪರಮೇಶ್ವರನು ಮನುಷ್ಯರ ಕರ್ತೃತ್ವ, ಕರ್ಮಗಳು, ಇಲ್ಲವೇ ಕರ್ಮಫಲಗಳೊಂದಿಗೆ ಸಂಯೋಗ ಉಂಟುಮಾಡುವುದಿಲ್ಲ. ಆದರೆ ಪ್ರಕೃತಿಯೇ ಆಟವಾಡುತ್ತಾ ಇರುತ್ತದೆ. ॥14॥</p>
<p class="Shlok-Number" id="toc_marker-11-15">(ಶ್ಲೋಕ-15)<span class="char-style-override-4"></span></p>
<p class="Shlok">ನಾದತ್ತೇ ಕಸ್ಯಚಿತ್ಪಾಪಂ ನ ಚೈವ ಸುಕೃತಂ ವಿಭುಃ ।</p>
<p class="Shlok">ಅಜ್ಞಾನೇನಾವೃತಂ ಜ್ಞಾನಂ ತೇನ ಮುಹ್ಯಂತಿ ಜಂತವಃ ॥</p>
<p class="Text">ಸರ್ವವ್ಯಾಪೀ ಪರಮೇಶ್ವರನು ಯಾರದೇ ಪಾಪಕರ್ಮಗಳನ್ನು ಅಥವಾ ಪುಣ್ಯಕರ್ಮಗಳನ್ನು ಸ್ವೀಕರಿಸುವುದಿಲ್ಲ. ಆದರೆ ಅಜ್ಞಾನವು ಜ್ಞಾನವನ್ನು ಮುಚ್ಚಿಬಿಟ್ಟಿದೆ. ಅದರಿಂದ ಎಲ್ಲ ಅಜ್ಞಾನಿ ಜನರು ಮೋಹಿತರಾಗುತ್ತಾರೆ. ॥15॥</p>
<p class="Shlok-Number" id="toc_marker-11-16">(ಶ್ಲೋಕ-16)<span class="char-style-override-4"></span></p>
<p class="Shlok">ಜ್ಞಾನೇನ ತು ತದಜ್ಞಾನಂ ಯೇಷಾಂ ನಾಶಿತಮಾತ್ಮನಃ ।</p>
<p class="Shlok">ತೇಷಾಮಾದಿತ್ಯವಜ್ಜ್ಞಾನಂ ಪ್ರಕಾಶಯತಿ ತತ್ಪರಮ್  ॥</p>
<p class="Text">ಆದರೆ ಆ ಅಜ್ಞಾನವು ಪರಮಾತ್ಮ ಜ್ಞಾನದಿಂದ ಇಲ್ಲವಾದವರ ಜ್ಞಾನವು ಸೂರ್ಯನಂತೆ ಸಚ್ಚಿದಾನಂದಘನ ಪರಮಾತ್ಮನನ್ನು ಪ್ರಕಾಶಗೊಳಿಸುತ್ತದೆ. ॥16॥</p>
<p class="Shlok-Number" id="toc_marker-11-17">(ಶ್ಲೋಕ-17)</p>
<p class="Shlok">ತದ್ಬುದ್ಧಯಸ್ತದಾತ್ಮಾನಸ್ತನ್ನಿಷ್ಠಾಸ್ತತ್ಪರಾಯಣಾಃ ।</p>
<p class="Shlok">ಗಚ್ಛಂತ್ಯಪುನರಾವೃತ್ತಿಂ ಜ್ಞಾನನಿರ್ಧೂತಕಲ್ಮಷಾಃ ॥</p>
<p class="Text">ಯಾರ ಮನಸ್ಸು ಪರಮಾತ್ಮನಲ್ಲಿ ತದ್ರೂಪವಾಗಿದೆಯೋ, ಯಾರ ಬುದ್ಧಿಯು ಪರಮಾತ್ಮನಲ್ಲಿ ತದ್ರೂಪವಾಗಿದೆಯೋ, ಮತ್ತು ಸಚ್ಚಿದಾನಂದಘನ ಪರಮಾತ್ಮನಲ್ಲಿಯೇ ಯಾರಿಗೆ ನಿತ್ಯ ಐಕ್ಯ ಉಂಟಾಗಿದೆಯೋ, ಇಂತಹ ಈಶ್ವರಪರಾಯಣ ಪುರುಷರು ಜ್ಞಾನದಿಂದ ಪಾಪರಹಿತರಾಗಿ ಪರಮಗತಿಯನ್ನು ಪಡೆಯುತ್ತಾರೆ. ॥17॥</p>
<p class="Shlok-Number" id="toc_marker-11-18">(ಶ್ಲೋಕ-18)<span class="char-style-override-4"></span></p>
<p class="Shlok">ವಿದ್ಯಾವಿನಯಸಂಪನ್ನೇ ಬ್ರಾಹ್ಮಣೇ ಗವಿ ಹಸ್ತಿನಿ ।</p>
<p class="Shlok">ಶುನಿ ಚೈವ ಶ್ವಪಾಕೇ ಚ ಪಂಡಿತಾಃ ಸಮದರ್ಶಿನಃ ॥</p>
<p class="Shlok para-style-override-5">ಆ ಜ್ಞಾನೀ ಪುರುಷರು ವಿದ್ಯಾ, ವಿನಯಯುಕ್ತನಾದ ಬ್ರಾಹ್ಮಣ, ಹಸು, ಆನೆ, ನಾಯಿ, ಮತ್ತು ಚಾಂಡಾಲ ಇವರೆಲ್ಲರನ್ನು ಸಮದೃಷ್ಟಿಯಿಂದಲೇ ನೋಡುತ್ತಾನೆ. ॥18॥</p>
<p class="Shlok-Number" id="toc_marker-11-19">(ಶ್ಲೋಕ-19)<span class="char-style-override-4"></span></p>
<p class="Shlok">ಇಹೈವ ತೈರ್ಜಿತಃ ಸರ್ಗೋ ಯೇಷಾಂ ಸಾಮ್ಯೇ ಸ್ಥಿತಂ ಮನಃ ।</p>
<p class="Shlok">ನಿರ್ದೋಷಂ ಹಿ ಸಮಂ ಬ್ರಹ್ಮ ತಸ್ಮಾದ್ಬ್ರಹ್ಮಣಿ ತೇ ಸ್ಥಿತಾಃ ॥</p>
<p class="Text">ಸಮಭಾವದಲ್ಲಿ ಸ್ಥಿರವಾದ ಮನಸ್ಸಿನಿಂದ ಅವರು ಈ ಜನ್ಮದಲ್ಲೇ ಸಮಸ್ತ ಜಗತ್ತನ್ನು ಗೆದ್ದಿರುವರು. ಏಕೆಂದರೆ ಸಚ್ಚಿದಾನಂದಘನ ಪರಮಾತ್ಮನು ನಿರ್ದೊಷನೂ, ಸಮನೂ ಆಗಿದ್ದಾನೆ. ಆದ್ದರಿಂದ ಅವರು ಸಚ್ಚಿದಾನಂದಘನ ಪರಮಾತ್ಮನಲ್ಲಿಯೇ ಸ್ಥಿರವಾಗಿರುತ್ತಾರೆ. ॥19॥</p>
<p class="Shlok-Number" id="toc_marker-11-20">(ಶ್ಲೋಕ-20)<span class="char-style-override-4"></span></p>
<p class="Shlok">ನ ಪ್ರಹೃಷ್ಯೇತ್ಪ್ರಿಯಂ ಪ್ರಾಪ್ಯ ನೋದ್ವಿಜೇತ್ಪ್ರಾಪ್ಯ ಚಾಪ್ರಿಯಮ್  ।</p>
<p class="Shlok">ಸ್ಥಿರಬುದ್ಧಿರಸಂಮೂಢೋ ಬ್ರಹ್ಮವಿದ್ ಬ್ರಹ್ಮಣಿ ಸ್ಥಿತಃ ॥</p>
<p class="Text">ಪ್ರಿಯ ವಸ್ತು ದೊರಕಿದರೂ ಹರ್ಷಿತನಾಗದ, ಅಪ್ರಿಯ ವಸ್ತು ಪ್ರಾಪ್ತವಾದಾಗ ಉದ್ವಿಗ್ನನಾಗದ, ಸ್ಥಿರಬುದ್ಧಿಯುಳ್ಳ, ಸಂಶಯರಹಿತ ಬ್ರಹ್ಮವೇತ್ತನಾದ ಪುರುಷನು ಸಚ್ಚಿದಾನಂದಘನ ಪರಬ್ರಹ್ಮ ಪರಮಾತ್ಮನಲ್ಲಿ ಐಕ್ಯಭಾವದಿಂದ ಸದಾ ಸ್ಥಿತನಾಗಿರುತ್ತಾನೆ. ॥20॥</p>
<p class="Shlok-Number" id="toc_marker-11-21">(ಶ್ಲೋಕ-21)<span class="char-style-override-4"></span></p>
<p class="Shlok">ಬಾಹ್ಯಸ್ಪರ್ಶೇಷ್ವಸಕ್ತಾತ್ಮಾ ವಿಂದತ್ಯಾತ್ಮನಿ ಯತ್ಸುಖಮ್ ।</p>
<p class="Shlok">ಸ ಬ್ರಹ್ಮಯೋಗಯುಕ್ತಾತ್ಮಾ ಸುಖಮಕ್ಷಯಮಶ್ನುತೇ ॥</p>
<p class="Text">ಹೊರಗಿನ ವಿಷಯಗಳಲ್ಲಿ ಆಸಕ್ತಿರಹಿತವಾದ ಅಂತಃಕರಣವುಳ್ಳ ಸಾಧಕನು ಆತ್ಮನಲ್ಲಿರುವ ಧ್ಯಾನಜನಿತ ಸಾತ್ವಿಕ ಆನಂದವನ್ನು ಪಡೆಯುತ್ತಾನೆ. ಅನಂತರ ಅವನು ಸಚ್ಚಿದಾನಂದಘನ ಪರಬ್ರಹ್ಮ ಪರಮಾತ್ಮನ ಧ್ಯಾನರೂಪೀ ಯೋಗದಲ್ಲಿ ಐಕ್ಯಭಾವದಿಂದ ಸ್ಥಿತನಾದ ಪುರುಷನು ಅಕ್ಷಯ ಆನಂದವನ್ನು ಅನುಭವಿಸುತ್ತಾನೆ. ॥21॥</p>
<p class="Shlok-Number" id="toc_marker-11-22">(ಶ್ಲೋಕ-22)<span class="char-style-override-4"></span></p>
<p class="Shlok">ಯೇ ಹಿ ಸಂಸ್ಪರ್ಶಜಾ ಭೋಗಾದುಃಖಯೋನಯ ಏವ ತೇ ।</p>
<p class="Shlok">ಆದ್ಯಂತವಂತಃ ಕೌಂತೇಯ ನ ತೇಷು ರಮತೇ ಬುಧಃ ॥</p>
<p class="Text">ಈ ಇಂದ್ರಿಯ ಮತ್ತು ವಿಷಯಗಳಿಂದ ಉಂಟಾಗುವ ಭೋಗಗಳೆಲ್ಲವೂ ವಿಷಯೀ ಜನರಿಗೆ ಸುಖರೂಪಿಯಾಗಿ ಕಂಡುಬಂದರೂ ಅವು ದುಃಖಕ್ಕೇ ಕಾರಣವಾಗಿವೆ ಮತ್ತು ಅನಿತ್ಯವಾಗಿವೆ. ಆದ್ದರಿಂದ ಅರ್ಜುನನೇ! ಬುದ್ಧಿವಂತ ವಿವೇಕೀ ಪುರುಷರು ಅವುಗಳಲ್ಲಿ ರಮಿಸುವುದಿಲ್ಲ. ॥22॥</p>
<p class="Shlok-Number" id="toc_marker-11-23">(ಶ್ಲೋಕ-23)<span class="char-style-override-4"></span></p>
<p class="Shlok">ಶಕ್ನೋತೀಹೈವ ಯಃ ಸೋಢುಂ ಪ್ರಾಕ್ಶರೀರವಿಮೋಕ್ಷಣಾತ್ ।</p>
<p class="Shlok">ಕಾಮಕ್ರೋಧೋದ್ಭವಂ ವೇಗಂ ಸ ಯುಕ್ತಃ ಸ ಸುಖೀ ನರಃ ॥</p>
<p class="Text">ಈ ಶರೀರ ನಾಶವಾಗುವ ಮೊದಲೇ ಕಾಮ-ಕ್ರೋಧಗಳಿಂದ ಉಂಟಾಗುವ ವೇಗವನ್ನು ಸಹಿಸಲು ಸಮರ್ಥನಾದ ಸಾಧಕ ಪುರುಷನೇ ಯೋಗಿ ಹಾಗೂ ಅವನೇ ಸುಖಿಯಾಗಿದ್ದಾನೆ. ॥23॥</p>
<p class="Shlok-Number" id="toc_marker-11-24">(ಶ್ಲೋಕ-24)<span class="char-style-override-4"></span></p>
<p class="Shlok">ಯೋಽಂತಃಸುಖೋಽಂತರಾರಾಮಸ್ತಥಾಂತರ್ಜ್ಯೋತಿರೇವ ಯಃ ।</p>
<p class="Shlok">ಸ ಯೋಗೀ ಬ್ರಹ್ಮನಿರ್ವಾಣಂ ಬ್ರಹ್ಮಭೂತೋಽಧಿಗಚ್ಛತಿ ॥</p>
<p class="Text">ಅಂತರಾತ್ಮನಲ್ಲೆ ಸುಖವನ್ನು ಅನುಭವಿಸುವ, ಆತ್ಮನಲ್ಲೇ ರಮಮಾಣನಾದ, ಆತ್ಮನಲ್ಲಿಯೇ ಜ್ಞಾನವುಳ್ಳ ಪುರುಷನೇ ಸಚ್ಚಿದಾನಂದಘನ ಪರಬ್ರಹ್ಮ ಪರಮಾತ್ಮನೊಂದಿಗೆ ಐಕ್ಯಭಾವವನ್ನು ಪಡೆದುಕೊಂಡ ಸಾಂಖ್ಯಯೋಗಿಯು ಶಾಂತ ಬ್ರಹ್ಮನನ್ನು ಪಡೆಯುತ್ತಾನೆ. ॥24॥</p>
<p class="Shlok-Number" id="toc_marker-11-25">(ಶ್ಲೋಕ-25)<span class="char-style-override-4"></span></p>
<p class="Shlok">ಲಭಂತೇ ಬ್ರಹ್ಮನಿರ್ವಾಣಮೃಷಯಃ ಕ್ಷೀಣಕಲ್ಮಷಾಃ ।</p>
<p class="Shlok">ಛಿನ್ನದ್ವೈಧಾ ಯತಾತ್ಮಾನಃ ಸರ್ವಭೂತಹಿತೇ ರತಾಃ ॥</p>
<p class="Text">ಯಾರ ಎಲ್ಲ ಪಾಪಗಳು ನಾಶವಾಗಿಯೋ, ಯಾರ ಸಂಶಯಗಳೆಲ್ಲ ಜ್ಞಾನದ ಮೂಲಕ ಅಳಿದುಹೋಗಿವೆಯೋ, ಯಾರು ಎಲ್ಲ ಪ್ರಾಣಿಗಳ ಹಿತದಲ್ಲೇ ನಿರತನಾಗಿರುವನೋ ಮತ್ತು ಗೆಲ್ಲಲ್ಪಟ್ಟ ಮನಸ್ಸು ನಿಶ್ಚಲವಾಗಿ ಪರಮಾತ್ಮನಲ್ಲಿ ನೆಲೆಸಿದೆಯೋ, ಆ ಬ್ರಹ್ಮವೇತ್ತರು ಶಾಂತ ಬ್ರಹ್ಮನನ್ನು ಹೊಂದುತ್ತಾರೆ. ॥25॥</p>
<p class="Shlok-Number" id="toc_marker-11-26">(ಶ್ಲೋಕ-26)<span class="char-style-override-4"></span></p>
<p class="Shlok">ಕಾಮಕ್ರೋಧವಿಯುಕ್ತಾನಾಂ ಯತೀನಾಂಯತಚೇತಸಾಮ್ ।</p>
<p class="Shlok">ಅಭಿತೋ ಬ್ರಹ್ಮನಿರ್ವಾಣಂ ವರ್ತತೇ ವಿದಿತಾತ್ಮನಾಮ್ ॥</p>
<p class="Text">ಕಾಮ-ಕ್ರೋಧರಹಿತರೂ, ಮನಸ್ಸನ್ನು ಗೆದ್ದಿರುವವರೂ, ಪರಬ್ರಹ್ಮ ಪರಮಾತ್ಮನ ಸಾಕ್ಷಾತ್ಕಾರ ಪಡೆದರೂ ಆದ ಜ್ಞಾನೀ ಪುರುಷರಿಗೆ ಎಲ್ಲ ಕಡೆಯಿಂದ ಶಾಂತಬ್ರಹ್ಮ ಪರಮಾತ್ಮನೇ ಪರಿಪೂರ್ಣನಾಗಿದ್ದಾನೆ. ॥26॥</p>
<p class="Shlok-Number" id="toc_marker-11-27">(ಶ್ಲೋಕ-27)<span class="char-style-override-4"></span></p>
<p class="Shlok">ಸ್ವರ್ಶಾನ್ ಕೃತ್ವಾ ಬಹಿರ್ಬಾಹ್ಯಾಂಶ್ಚಕ್ಷುಶೈವಾಂತರೇ ಭ್ರುವೋಃ ।</p>
<p class="Shlok">ಪ್ರಾಣಾಪಾನೌ ಸವೌ ಕೃತ್ವಾ ನಾಸಾಭ್ಯಂತರಚಾರಿಣೌ ॥</p>
<p class="Shlok-Number" id="toc_marker-11-28">(ಶ್ಲೋಕ-28)<span class="char-style-override-5"></span></p>
<p class="Shlok">ಯತೇಂದ್ರಿಯಮನೋಬುದ್ಧಿರ್ಮುನಿರ್ಮೋಕ್ಷಪರಾಯಣಃ ।</p>
<p class="Shlok">ವಿಗತೇಚ್ಛಾಭಯಕ್ರೋಧೋ ಯಃ ಸದಾ ಮುಕ್ತ ಏವ ಸಃ ॥</p>
<p class="Text">ಹೊರಗಿನ ವಿಷಯಭೋಗಗಳನ್ನು ಚಿಂತಿಸದೆ ಹೊರಗೆಯೇ ತ್ಯಜಿಸಿ, ದೃಷ್ಟಿಯನ್ನು ಭೂಮಧ್ಯದಲ್ಲಿ ಸ್ಥಿರವಾಗಿಸಿ, ಹಾಗೆಯೇ ಮೂಗಿನಲ್ಲಿ ಹರಿದಾಡುವ ಪ್ರಾಣ ಮತ್ತು ಅಪಾನ ವಾಯುವನ್ನು ಸಮವಾಗಿಸಿ, ಗೆದ್ದುಕೊಂಡ ಇಂದ್ರಿಯ, ಮನಸ್ಸು, ಬುದ್ಧಿಗಳುಳ್ಳ ಮೋಕ್ಷಪರಾಯಣನಾದ ಮುನಿಯು ಇಚ್ಛೆ, ಭಯ, ಕ್ರೋಧಗಳಿಂದ ರಹಿತನಾದಾಗ ಅವನು ಸದಾ ಮುಕ್ತನೇ ಸರಿ. ॥27-28॥</p>
<p class="Shlok-Number" id="toc_marker-11-29">(ಶ್ಲೋಕ-29)<span class="char-style-override-4"></span></p>
<p class="Shlok">ಭೋಕ್ತಾರಂ ಯಜ್ಞತಪಸಾಂ ಸರ್ವಲೋಕಮಹೇಶ್ವರಮ್ ।</p>
<p class="Shlok">ಸುಹೃದಂ ಸರ್ವಭೂತಾನಾಂ ಜ್ಞಾತ್ವಾ ಮಾಂ ಶಾಂತಿಮೃಚ್ಛತಿ ॥</p>
<p class="Text">ನನ್ನ ಭಕ್ತನು ನನ್ನನ್ನು ಎಲ್ಲ ಯಜ್ಞ ಮತ್ತು ತಪಸ್ಸಿನ ಭೋಕ್ತಾ, ಸಮಸ್ತ ಲೋಕಗಳ ಒಡೆಯರಿಗೂ ಒಡೆಯ, ಸಮಸ್ತ ಪ್ರಾಣಿಗಳ ಸುಹೃದ ಅರ್ಥಾತ್ ಸ್ವಾರ್ಥರಹಿತ ದಯಾಳು ಮತ್ತು ಪ್ರೇಮಿ ಎಂದು ತಿಳಿದುಕೊಂಡು ಶಾಂತಿಯನ್ನು ಪಡೆಯುತ್ತಾನೆ. ॥29॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ಕರ್ಮಸಂನ್ಯಾಸಯೋಗೋ ನಾಮ ಪಂಚಮೋಽಧ್ಯಾಯಃ ॥5॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-12">ಆರನೆಯ ಅಧ್ಯಾಯ - ಆತ್ಮಸಂಯಮಯೋಗ</p>
<p class="Shlok-Number" id="toc_marker-12-1">(ಶ್ಲೋಕ-1)</p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಅನಾಶ್ರಿತಃ ಕರ್ಮಫಲಂ ಕಾರ್ಯಂ ಕರ್ಮಕರೋತಿ ಯಃ ।</p>
<p class="Shlok">ಸ ಸಂನ್ಯಾಸೀ ಚ ಯೋಗೀ ಚ ನ ನಿರಗ್ನಿರ್ನ ಚಾಕ್ರಿಯಃ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಕರ್ಮಫಲವನ್ನು ಆಶ್ರಯಿಸದೆ ಕರ್ತವ್ಯ ಕರ್ಮ ಮಾಡುವವನೇ ಸಂನ್ಯಾಸಿ ಮತ್ತು ಯೋಗಿಯಾಗಿದ್ದಾನೆ. ಕೇವಲ ಅಗ್ನಿಯನ್ನು ತ್ಯಾಗಮಾಡುವವನು ಸಂನ್ಯಾಸಿಯಲ್ಲ. ಹಾಗೆಯೇ ಕೇವಲ ಕ್ರಿಯೆಗಳನ್ನು ತ್ಯಜಿಸಿದವನು ಯೋಗಿಯೂ ಅಲ್ಲ. ॥1॥</p>
<p class="Shlok-Number" id="toc_marker-12-2">(ಶ್ಲೋಕ-2)<span class="char-style-override-4"></span></p>
<p class="Shlok">ಯಂ ಸಂನ್ಯಾಸಮಿತಿ ಪ್ರಾಹುರ್ಯೋಗಂ ತಂ ವಿದ್ಧಿ ಪಾಂಡವ ।</p>
<p class="Shlok">ನ ಹ್ಯಸಂನ್ಯಸ್ತಸಂಕಲ್ಪೋ ಯೋಗೀ ಭವತಿ ಕಶ್ಚನ ॥</p>
<p class="Text">ಎಲೈ ಅರ್ಜುನನೇ! ಯಾವುದನ್ನು ಸಂನ್ಯಾಸವೆಂದು ಹೇಳುವರೋ ಅದೇ ಯೋಗವಾಗಿದೆ ಎಂದು ನೀನು ತಿಳಿ. ಏಕೆಂದರೆ ಸಂಕಲ್ಪಗಳ ತ್ಯಾಗ ಮಾಡದಿರುವ ಯಾರೇ ಪುರುಷನು ಯೋಗಿಯಾಗಲಾರನು. ॥2॥</p>
<p class="Shlok-Number" id="toc_marker-12-3">(ಶ್ಲೋಕ-3)<span class="char-style-override-4"></span></p>
<p class="Shlok">ಆರುರುಕ್ಷೋರ್ಮುನೇರ್ಯೋಗಂ ಕರ್ಮ ಕಾರಣಮುಚ್ಯತೇ ।</p>
<p class="Shlok">ಯೋಗಾರೂಢಸ್ಯ ತಸ್ಯೈವ ಶಮಃ ಕಾರಣಮುಚ್ಯತೇ ॥</p>
<p class="Text">ಯೋಗದಲ್ಲಿ ನೆಲೆ ನಿಲ್ಲಬೇಕೆಂಬ ಇಚ್ಛೆಯುಳ್ಳ ಮನನಶೀಲ ಪುರುಷನಿಗೆ ಯೋಗದ ಪ್ರಾಪ್ತಿಯಾಗಲು ‘ನಿಷ್ಕಾಮ ಕರ್ಮಮಾಡುವುದೇ’ ಹೇತು ಎಂದು ಹೇಳಲಾಗಿದೆ ಮತ್ತು ಯೋಗಾರೂಢನಾದಮೇಲೆ ಆ ಯೋಗಾರೂಢ ಪುರುಷನಿಗೆ ಸರ್ವಸಂಕಲ್ಪಗಳ ಅಭಾವವನ್ನೇ ಶ್ರೇಯಸ್ಸಿಗೆ ಕಾರಣವೆಂದು ಹೇಳಲಾಗಿದೆ. ॥3॥</p>
<p class="Shlok-Number" id="toc_marker-12-4">(ಶ್ಲೋಕ-4)<span class="char-style-override-4"></span></p>
<p class="Shlok">ಯದಾ ಹಿ ನೇಂದ್ರಿಯಾರ್ಥೇಷು ನ ಕರ್ಮಸ್ವನುಷಜ್ಜತೇ ।</p>
<p class="Shlok">ಸರ್ವಸಂಕಲ್ಪಸಂನ್ಯಾಸೀ ಯೋಗಾರೂಢಸ್ತದೋಚ್ಯತೇ ॥</p>
<p class="Text">ಇಂದ್ರಿಯಗಳ ಭೋಗಗಳಲ್ಲಿ ಮತ್ತು ಕರ್ಮಗಳಲ್ಲಿ ಆಸಕ್ತನಾಗದಿದ್ದಾಗಲೇ, ಸರ್ವಸಂಕಲ್ಪಗಳ ತ್ಯಾಗ ಮಾಡುವ ಪುರುಷನನ್ನು ಯೋಗಾರೂಢನೆಂದು ಹೇಳಲಾಗುತ್ತದೆ. ॥4॥</p>
<p class="Shlok-Number" id="toc_marker-12-5">(ಶ್ಲೋಕ-5)<span class="char-style-override-4"></span></p>
<p class="Shlok">ಉದ್ಧರೇದಾತ್ಮನಾತ್ಮಾನಂ ನಾತ್ಮಾನಮವಸಾದಯೇತ್ । </p>
<p class="Shlok">ಆತ್ಮೈವ ಹ್ಯಾತ್ಮನೋ ಬಂಧುರಾತ್ಮೈವ ರಿಪುರಾತ್ಮನಃ ॥</p>
<p class="Text">ತನ್ನಿಂದಲೇ ತನ್ನನ್ನು ಸಂಸಾರಸಾಗರದಿಂದ ಉದ್ಧರಿಸಿಕೊಳ್ಳಬೇಕು ಮತ್ತು ತನ್ನನ್ನು ಅಧೋಗತಿಗೆ ಕೊಂಡೊಯ್ಯಬಾರದು. ಏಕೆಂದರೆ, ಈ ಮನುಷ್ಯನು ತನಗೆ ತಾನೇ ಮಿತ್ರನೂ ಮತ್ತು ತನಗೆ ತಾನೇ ಶತ್ರು ಆಗಿದ್ದಾನೆ. ॥5॥</p>
<p class="Shlok-Number" id="toc_marker-12-6">(ಶ್ಲೋಕ-6)<span class="char-style-override-4"></span></p>
<p class="Shlok">ಬಂಧುರಾತ್ಮಾತ್ಮನಸ್ತಸ್ಯ ಯೇನಾತ್ಮೈವಾತ್ಮನಾ ಜಿತಃ । </p>
<p class="Shlok">ಅನಾತ್ಮನಸ್ತು ಶತ್ರುತ್ವೇ ವರ್ತೇತಾತ್ಮೈವ ಶತ್ರುವತ್ ॥</p>
<p class="Text">ಯಾವ ಜೀವಾತ್ಮನು ಮನಸ್ಸು ಮತ್ತು ಇಂದ್ರಿಯಗಳ ಸಹಿತ ಶರೀರವನ್ನು ಗೆದ್ದುಕೊಂಡಿರುವನೋ, ಆ ಜೀವಾತ್ಮನಿಗೆ ತಾನೇ ತನಗೆ ಮಿತ್ರನಾಗಿದ್ದಾನೆ ಮತ್ತು ಯಾರು ಮನಸ್ಸು, ಇಂದ್ರಿಯಗಳ ಸಹಿತ ಶರೀರವನ್ನು ಗೆದ್ದುಕೊಂಡಿರುವುದಿಲ್ಲವೋ ಅವನಿಗೆ ತಾನೇ ಶತ್ರುವಿನಂತೆ ಶತ್ರುತ್ವವನ್ನಿರಿಸುವನು. ॥6॥</p>
<p class="Shlok-Number" id="toc_marker-12-7">(ಶ್ಲೋಕ-7)<span class="char-style-override-4"></span></p>
<p class="Shlok">ಜಿತಾತ್ಮನಃ ಪ್ರಶಾಂತಸ್ಯ ಪರಮಾತ್ಮಾ ಸಮಾಹಿತಃ ।</p>
<p class="Shlok">ಶೀತೋಷ್ಣಸುಖದುಃಖೇಷು ತಥಾ ಮಾನಾಪಮಾನಯೋಃ ॥ </p>
<p class="Shlok para-style-override-5">ಶೀತ - ಉಷ್ಣ - ಸುಖ - ದುಃಖ ಇತ್ಯಾದಿಗಳು ಹಾಗೂ ಮಾನ- ಅಪಮಾನಗಳಲ್ಲಿ ಅಂತಃಕರಣದ ವೃತ್ತಿಗಳು ಪೂರ್ಣವಾಗಿ ಶಾಂತವಾಗಿ, ಆತ್ಮನನ್ನು ಸ್ವಾಧೀನಪಡಿಸಿಕೊಂಡ ಪುರುಷನ ಜ್ಞಾನದಲ್ಲಿ ಸಚ್ಚಿದಾನಂದಘನ ಪರಮಾತ್ಮನು ಸಮ್ಯಕ್ ಪ್ರಕಾರದಿಂದ ಸ್ಥಿತನಾಗಿರುತ್ತಾನೆ. ಅಂದರೆ ಅವನ ಜ್ಞಾನದಲ್ಲಿ ಪರಮಾತ್ಮನಲ್ಲದೆ ಬೇರೆನೂ ಇರುವುದಿಲ್ಲ. ॥7॥</p>
<p class="Shlok-Number" id="toc_marker-12-8">(ಶ್ಲೋಕ-8)</p>
<p class="Shlok">ಜ್ಞಾನವಿಜ್ಞಾನತೃಪ್ತಾತ್ಮಾ ಕೂಟಸ್ಥೋ ವಿಜಿತೇಂದ್ರಿಯಃ ।</p>
<p class="Shlok">ಯುಕ್ತ ಇತ್ಯುಚ್ಚ್ಯತೇ ಯೋಗೀ ಸಮಲೋಷ್ಟಾಶ್ಮಕಾಂಚನಃ ॥</p>
<p class="Text">ಜ್ಞಾನ-ವಿಜ್ಞಾನದಿಂದ ತೃಪ್ತ ಅಂತಃಕರಣವುಳ್ಳವನ ಸ್ಥಿತಿಯು ವಿಕಾರರಹಿತವಾಗಿರುತ್ತದೆ. ಇಂದ್ರಿಯಗಳನ್ನು ಪೂರ್ಣವಾಗಿ ಗೆದ್ದುಕೊಂಡು, ಕಲ್ಲು, ಮಣ್ಣು ಮತ್ತು ಬಂಗಾರ ಸಮಾನವಾಗಿರುವ ಯೋಗಿಯು ಯುಕ್ತನು, ಅರ್ಥಾತ್ ಭಗವತ್ ಪ್ರಾಪ್ತನಾಗಿದ್ದಾನೆ ಎಂದು ಹೇಳಲಾಗುತ್ತದೆ. ॥8॥</p>
<p class="Shlok-Number" id="toc_marker-12-9">(ಶ್ಲೋಕ-9)<span class="char-style-override-4"></span></p>
<p class="Shlok">ಸುಹೃನ್ಮಿತ್ರಾರ್ಯುದಾಸೀನಮಧ್ಯಸ್ಥದ್ವೇಷ್ಯಬಂಧುಷು ।</p>
<p class="Shlok">ಸಾಧುಷ್ವಪಿ ಚ ಪಾಪೇಷು ಸಮಬುದ್ಧಿರ್ವಿಶಿಷ್ಯತೇ ॥</p>
<p class="Text">ಸಹೃದಯರು, ಮಿತ್ರರು, ವೈರಿಗಳು, ಉದಾಸೀನರು, ಮಧ್ಯಸ್ಥರು, ದ್ವೇಷಪಾತ್ರರು, ಬಂಧುಗಳು, ಸಜ್ಜನರು ಮತ್ತು ಪಾಪಿ ಇವರೆಲ್ಲರಲ್ಲಿ ಸಮಾನ ಭಾವವುಳ್ಳವನು ಅತ್ಯಂತ ಶ್ರೇಷ್ಠನಾಗಿದ್ದಾನೆ. ॥9॥</p>
<p class="Shlok-Number" id="toc_marker-12-10">(ಶ್ಲೋಕ-10)<span class="char-style-override-4"></span></p>
<p class="Shlok">ಯೋಗೀ ಯುಂಜೀತ ಸತತಮಾತ್ಮಾನಂ ರಹಸಿ ಸ್ಥಿತಃ ।</p>
<p class="Shlok">ಏಕಾಕೀ ಯತಚಿತ್ತಾತ್ಮಾ ನಿರಾಶೀರಪರಿಗ್ರಹಃ  ॥</p>
<p class="Text">ಮನಸ್ಸು, ಇಂದ್ರಿಯಗಳಸಹಿತ ಶರೀರವನ್ನು ಹತೋಟಿಯಲ್ಲಿ ಇಟ್ಟುಕೊಂಡಿರುವ, ಆಶಾರಹಿತ ಮತ್ತು ಸಂಗ್ರಹಮಾಡದ ಯೋಗಿಯು ಒಬ್ಬಂಟಿಗನಾಗಿ, ಏಕಾಂತದಲ್ಲಿ ಕುಳಿತು ಆತ್ಮನನ್ನು ನಿರಂತರ ಪರಮಾತ್ಮನಲ್ಲಿ ತೊಡಗಿಸಬೇಕು. ॥10॥</p>
<p class="Shlok-Number" id="toc_marker-12-11">(ಶ್ಲೋಕ-11)<span class="char-style-override-4"></span></p>
<p class="Shlok">ಶುಚೌ ದೇಶೇ ಪ್ರತಿಷ್ಠಾಪ್ಯ ಸ್ಥಿರಮಾಸನಮಾತ್ಮನಃ ।</p>
<p class="Shlok">ನಾತ್ಯುಚ್ಛ್ರಿತಂ ನಾತಿನೀಚಂ ಚೈಲಾಜಿನಕುಶೋತ್ತರಮ್ ॥</p>
<p class="Text">ಶುದ್ಧವಾದ ಭೂಮಿಯ ಮೇಲೆ ಕ್ರಮವಾಗಿ ದರ್ಭೆ, ಮೃಗಚರ್ಮ, ಮತ್ತು ವಸವನ್ನು ಹಾಸಿ, ಬಹಳ ಎತ್ತರವಲ್ಲದ ಹಾಗೂ ಬಹಳ ತಗ್ಗಿಲ್ಲದ ತನ್ನ ಆಸನವನ್ನು ಸ್ಥಿರವಾಗಿ ಸ್ಥಾಪಿಸಿ - ॥11॥</p>
<p class="Shlok-Number" id="toc_marker-12-12">(ಶ್ಲೋಕ-12)<span class="char-style-override-4"></span></p>
<p class="Shlok">ತತ್ರೈಕಾಗ್ರಂ ಮನಃ ಕೃತ್ವಾ ಯತಚಿತ್ತೇಂದ್ರಿಯಕ್ರಿಯಃ ।</p>
<p class="Shlok">ಉಪವಿಶ್ಯಾಸನೇ ಯುಂಜ್ಯಾದ್ಯೋಗಮಾತ್ಮವಿಶುದ್ಧಯೇ ॥</p>
<p class="Text">ಆ ಆಸನದಲ್ಲಿ ಕುಳಿತು ಚಿತ್ತ ಮತ್ತು ಇಂದ್ರಿಯಗಳ ಕ್ರಿಯೆಗಳನ್ನು ವಶಪಡಿಸಿಕೊಂಡು, ಮನಸ್ಸನ್ನು ಏಕಾಗ್ರಗೊಳಿಸಿ, ಅಂತಃಕರಣದ ಶುದ್ಧಿಗಾಗಿ ಯೋಗಾಭ್ಯಾಸ ಮಾಡಬೇಕು. ॥12॥</p>
<p class="Shlok-Number" id="toc_marker-12-13">(ಶ್ಲೋಕ-13)<span class="char-style-override-4"></span></p>
<p class="Shlok">ಸಮಂ ಕಾಯಶಿರೋಗ್ರೀವಂ ಧಾರಯನ್ನಚಲಂ ಸ್ಥಿರಃ ।</p>
<p class="Shlok">ಸಂಪ್ರೇಕ್ಷ್ಯ ನಾಸಿಕಾಗ್ರಂ ಸ್ವಂ ದಿಶಶ್ಚಾನವಲೋಕಯನ್ ॥</p>
<p class="Text">ಶರೀರ, ತಲೆ ಮತ್ತು ಕತ್ತನ್ನು ನೇರವಾಗಿಸಿ, ಅಚಲವಾಗಿ ಸ್ಥಿರವಾಗಿಟ್ಟುಕೊಂಡು, ತನ್ನ ಮೂಗಿನ ತುದಿಯಲ್ಲಿ ದೃಷ್ಟಿಯನ್ನು ನಿಲ್ಲಿಸಿ, ಬೇರೆ ದಿಕ್ಕುಗಳನ್ನು ನೋಡದೆ - ॥13॥</p>
<p class="Shlok-Number" id="toc_marker-12-14">(ಶ್ಲೋಕ-14)<span class="char-style-override-4"></span></p>
<p class="Shlok">ಪ್ರಶಾಂತಾತ್ಮಾ ವಿಗತಭೀರ್ಬ್ರಹ್ಮಚಾರಿವ್ರತೇ ಸ್ಥಿತಃ ।</p>
<p class="Shlok">ಮನಃ ಸಂಯಮ್ಯ ಮಚ್ಚಿತ್ತೋ ಯುಕ್ತ ಆಸೀತ ಮತ್ಪರಃ ॥</p>
<p class="Text">ಬ್ರಹ್ಮಚರ್ಯವ್ರತದಲ್ಲಿ ಇರುವ, ಭಯರಹಿತ, ಪೂರ್ಣವಾಗಿ ಶಾಂತವಾದ ಅಂತಃಕರಣವುಳ್ಳ, ಎಚ್ಚರವಾಗಿ ಉಳ್ಳ ಯೋಗಿಯು ಮನಸ್ಸನ್ನು ತಡೆದುಕೊಂಡು, ಚಿತ್ತವನ್ನು ನನ್ನಲ್ಲಿ ತೊಡಗಿಸಿ, ನನ್ನ ಆಶ್ರಯದಲ್ಲಿ ಸ್ಥಿರವಾಗಿರಬೇಕು. ॥14॥</p>
<p class="Shlok-Number" id="toc_marker-12-15">(ಶ್ಲೋಕ-15)<span class="char-style-override-4"></span></p>
<p class="Shlok">ಯುಂಜನ್ನೆವಂ ಸದಾತ್ಮಾನಂ ಯೋಗೀ ನಿಯತಮಾನಸಃ ।</p>
<p class="Shlok">ಶಾಂತಿಂ ನಿರ್ವಾಣಪರಮಾಂ ಮತ್ಸಂಸ್ಥಾಮಧಿಗಚ್ಛತಿ ॥</p>
<p class="Text">ಮನಸ್ಸನ್ನು ಹತೋಟಿಯಲ್ಲಿಟ್ಟುಕೊಂಡ ಯೋಗಿಯು ಹೀಗೆ ಆತ್ಮನನ್ನು ಪರಮೇಶ್ವರ ಸ್ವರೂಪನಾದ ನಿನ್ನಲ್ಲಿ ನಿರಂತರವಾಗಿ ತೊಡಗಿಸಿ, ನನ್ನಲ್ಲಿರುವ ಪರಮಾನಂದ ಪರಾಕಾಷ್ಠೆಯಾದ ಶಾಂತಿಯನ್ನು ಪಡೆದುಕೊಳ್ಳುವನು. ॥15॥</p>
<p class="Shlok-Number" id="toc_marker-12-16">(ಶ್ಲೋಕ-16)<span class="char-style-override-4"></span></p>
<p class="Shlok">ನಾತ್ಯಶ್ನತಸ್ತು ಯೋಗೋಽಸ್ತಿ ನ ಚೈಕಾಂತಮನಶ್ನತಃ ।</p>
<p class="Shlok">ನ ಚಾತಿ ಸ್ವಪ್ನಶೀಲಸ್ಯ ಜಾಗ್ರತೋ ನೈವ ಚಾರ್ಜುನ ॥</p>
<p class="Text">ಎಲೈ ಅರ್ಜುನ! ಹೆಚ್ಚು ತಿನ್ನುವವನಿಗೆ, ಏನನ್ನೂ, ತಿನ್ನದವನಿಗೆ, ಹೆಚ್ಚಾಗಿ ನಿದ್ದೆಮಾಡುವವನಿಗೆ, ಹಾಗೆಯೇ ಎಂದೂ ನಿದ್ದೆಯೇ ಮಾಡದವನಿಗೂ ಈ ಯೋಗವು ಸಿದ್ಧಿಸುವುದಿಲ್ಲ. ॥16॥</p>
<p class="Shlok-Number" id="toc_marker-12-17">(ಶ್ಲೋಕ-17)<span class="char-style-override-4"></span></p>
<p class="Shlok">ಯುಕ್ತಾಹಾರವಿಹಾರಸ್ಯ ಯಕ್ತಚೇಷ್ಟಸ್ಯ ಕರ್ಮಸು ।</p>
<p class="Shlok">ಯುಕ್ತಸ್ವಪ್ನಾವಬೋಧಸ್ಯ ಯೋಗೋ ಭವತಿ ದುಃಖಹಾ ॥</p>
<p class="Text">ದುಃಖಗಳನ್ನು ನಾಶಮಾಡುವ ಈ ಯೋಗವು - ಯಥಾಯೋಗ್ಯ ಆಹಾರ-ವಿಹಾರ ಮಾಡುವವನಿಗೆ, ಕರ್ಮಗಳಲ್ಲಿ ಯಥಾಯೋಗ್ಯ ವ್ಯವಹರಿಸುವವನಿಗೆ ಮತ್ತು ನಿದ್ದೆ, ಎಚ್ಚರ ಯಥಾಯೋಗ್ಯವಾಗಿರುವವನಿಗೇ ಸಾಧ್ಯವಾಗುತ್ತದೆ. ॥17॥</p>
<p class="Shlok-Number" id="toc_marker-12-18">(ಶ್ಲೋಕ-18)<span class="char-style-override-4"></span></p>
<p class="Shlok">ಯದಾ ವಿನಿಯತಂ ಚಿತ್ತಮಾತ್ಮನ್ಯೇವಾವತಿಷ್ಠತೇ ।</p>
<p class="Shlok">ನಿಃಸ್ಪೃಹಃ ಸರ್ವಕಾಮೇಭ್ಯೋ ಯುಕ್ತ ಇತ್ಯುಚ್ಯತೇ ತದಾ ॥</p>
<p class="Text">ಸಂಪೂರ್ಣವಾಗಿ ವಶಪಡಿಸಿಕೊಂಡ ಚಿತ್ತವು ಪರಮಾತ್ಮನಲ್ಲಿ ಪೂರ್ಣವಾಗಿ ಸ್ಥಿರವಾದಾಗ ಸಮಸ್ತ ಭೋಗಗಳ ಇಚ್ಛೆಯು ಇಲ್ಲವಾದ ಪುರುಷನನ್ನು ಯೋಗ ಯುಕ್ತನೆಂದು ಹೇಳಲಾಗುತ್ತದೆ. ॥18॥</p>
<p class="Shlok-Number" id="toc_marker-12-19">(ಶ್ಲೋಕ-19)<span class="char-style-override-4"></span></p>
<p class="Shlok">ಯಥಾ ದೀಪೋ ನಿವಾತಸ್ಥೋ ನೇಂಗತೇ ಸೋಪಮಾ ಸ್ಮೃತಾ ।</p>
<p class="Shlok">ಯೋಗಿನೋ ಯತಚಿತ್ತಸ್ಯ ಯುಂಜತೋ ಯೋಗಮಾತ್ಮನಃ ॥</p>
<p class="Text">ಗಾಳಿ ಬೀಸದ ಜಾಗದಲ್ಲಿನ ದೀಪಶಿಖೆಯು ಅಲುಗಾಡುವುದಿಲ್ಲ. ಇದೇ ಉಪಮೆಯನ್ನು ಪರಮಾತ್ಮನ ಧ್ಯಾನದಲ್ಲಿ ತನ್ಮಯನಾದ ಯೋಗಿಯ ಗೆದ್ದಿರುವ ಚಿತ್ತಕ್ಕೆ ಕೊಡಲಾಗಿದೆ. ॥19॥</p>
<p class="Shlok-Number" id="toc_marker-12-20">(ಶ್ಲೋಕ-20)<span class="char-style-override-4"></span></p>
<p class="Shlok">ಯತ್ರೋಪರಮತೇ ಚಿತ್ತಂ ನಿರುದ್ಧಂ ಯೋಗಸೇವಯಾ ।</p>
<p class="Shlok">ಯತ್ರ ಚೈವಾತ್ಮನಾತ್ಮಾನಂ ಪಶ್ಯನ್ನಾತ್ಮನಿ ತುಷ್ಯತಿ ॥</p>
<p class="Text">ಯೋಗಾಭ್ಯಾಸದಿಂದ ನಿಯಮನ ಮಾಡಿದ ಚಿತ್ತವು ಯಾವ ಸ್ಥಿತಿಯಲ್ಲಿ ಶಾಂತವಾಗುತ್ತದೋ ಮತ್ತು ಯಾವ ಸ್ಥಿತಿಯಲ್ಲಿ ಪರಮಾತ್ಮನ ಧ್ಯಾನದಿಂದ ಶುದ್ಧವಾದ ಸೂಕ್ಷ್ಮಬುದ್ಧಿಯ ಮೂಲಕ ಪರಮಾತ್ಮನ ಸಾಕ್ಷಾತ್ಕರವಾಗಿ ಸಚ್ಚಿದಾನಂದಘನ ಪರಮಾತ್ಮನಲ್ಲೇ ಸಂತುಷ್ಟನಾಗುತ್ತಾನೋ - ॥20॥</p>
<p class="Shlok-Number" id="toc_marker-12-21">(ಶ್ಲೋಕ-21)<span class="char-style-override-4"></span></p>
<p class="Shlok">ಸುಖಮಾತ್ಯಂತಿಕಂ ಯತ್ತದ್ಭುದ್ಧಿಗ್ರಾಹ್ಯಮತೀಂದ್ರಿಯಮ್ ।</p>
<p class="Shlok">ವೇತ್ತಿ ಯತ್ರ ನ ಚೈವಾಯಂ ಸ್ಥಿತಶ್ಚಲತಿ ತತ್ತ್ವತಃ ॥</p>
<p class="Text">ಮತ್ತು ಇಂದ್ರಿಯಾತೀತ ಕೇವಲ ಶುದ್ಧವಾದ ಸೂಕ್ಷ್ಮಬುದ್ಧಿಯಿಂದ ಗ್ರಹಿಸಲಾಗುವ ಅನಂತವಾದ ಆನಂದವನ್ನು ಯಾವ ಅವಸ್ಥೆಯಲ್ಲಿ ಅನುಭವಿಸುತ್ತಾನೋ ಮತ್ತು ಯಾವ ಅವಸ್ಥೆಯಲ್ಲಿ ಸ್ಥಿತನಾದ ಈ ಯೋಗಿಯು ಪರಮಾತ್ಮನ ಸ್ವರೂಪದಿಂದ ಎಂದಿಗೂ ವಿಚಲಿತನಾಗುವುದಿಲ್ಲವೋ- ॥21॥</p>
<p class="Shlok-Number" id="toc_marker-12-22">(ಶ್ಲೋಕ-22)<span class="char-style-override-4"></span></p>
<p class="Shlok">ಯಂ ಲಬ್ಧ್ವಾ ಚಾಪರಂ ಲಾಭಂ ಮನ್ಯತೇ ನಾಧಿಕಂ ತತಃ ।</p>
<p class="Shlok">ಯಸ್ಮಿನ್ ಸ್ಥಿತೋ ನ ದುಃಖೇನ ಗುರುಣಾಪಿ ವಿಚಾಲ್ಯತೇ ॥</p>
<p class="Text">ಮತ್ತು ಪರಮಾತ್ಮನ ಪ್ರಾಪ್ತಿರೂಪೀ ಯಾವ ಲಾಭವನ್ನು ಪಡೆದುಕೊಂಡು ಅದಕ್ಕಿಂತ ಹೆಚ್ಚಾದ ಬೇರೆ ಯಾವುದೇ ಲಾಭವನ್ನು ಮನ್ನಿಸುವುದಿಲ್ಲವೋ ಮತ್ತು ಪರಮಾತ್ಮನ ಪ್ರಾಪ್ತಿರೂಪಿ ಅವಸ್ಥೆಯಲ್ಲಿ ಸ್ಥಿತನಾದ ಯೋಗಿಯು ಭಾರೀ ದೊಡ್ಡ ದುಃಖದಿಂದಲೂ ವಿಚಲಿತನಾಗುವುದಿಲ್ಲವೋ - ॥22॥</p>
<p class="Shlok-Number" id="toc_marker-12-23">(ಶ್ಲೋಕ-23)<span class="char-style-override-4"></span></p>
<p class="Shlok">ತಂ ವಿದ್ಯಾದ್ದುಃಖಸಂಯೋಗವಿಯೋಗಂ ಯೋಗಸಂಜ್ಞಿತಮ್ ।</p>
<p class="Shlok">ಸ ನಿಶ್ಚಯೇನ ಯೋಕ್ತವ್ಯೋ ಯೋಗೋಽನಿರ್ವಿಣ್ಣಚೇತಸಾ ॥</p>
<p class="Text">ಯಾವುದು ದುಃಖರೂಪೀ ಸಂಸಾರದ ಸಂಯೋಗದಿಂದ ರಹಿತವಾಗಿದೆಯೋ ಹಾಗೂ ಯಾವುದರ ಹೆಸರು ಯೋಗವೆಂಬುದಾಗಿದೆಯೋ, ಅದನ್ನು ತಿಳಿಯಬೇಕು. ಆ ಯೋಗವನ್ನು ಬೇಸರಿಸದೆ ಅರ್ಥಾತ್ ಧೈರ್ಯ ಮತ್ತು ಉತ್ಸಾಹದಿಂದ ಕೂಡಿದ ಚಿತ್ತದಿಂದ ನಿಶ್ಚಯವಾಗಿ ಮಾಡುವುದು ಕರ್ತವ್ಯವಾಗಿದೆ. ॥23॥</p>
<p class="Shlok-Number" id="toc_marker-12-24">(ಶ್ಲೋಕ-24)<span class="char-style-override-4"></span></p>
<p class="Shlok">ಸಂಕಲ್ಪಪ್ರಭವಾನ್ ಕಾಮಾಂಸ್ತ್ಯಕ್ತ್ಯಾ ಸರ್ವಾನಶೇಷತಃ । </p>
<p class="Shlok">ಮನಸೈವೇಂದ್ರಿಯಗ್ರಾಮಂ ವಿನಿಯಮ್ಯ ಸಮಂತತಃ ॥</p>
<p class="Text">ಸಂಕಲ್ಪದಿಂದ ಉಂಟಾಗುವ ಎಲ್ಲ ಕಾಮನೆಗಳನ್ನು ಪೂರ್ಣವಾಗಿ ತ್ಯಜಿಸಿ ಮತ್ತು ಮನಸ್ಸಿನಿಂದ ಇಂದ್ರಿಯ ಸಮುದಾಯವನ್ನು ಎಲ್ಲ ಕಡೆಗಳಿಂದ ಪೂರ್ಣವಾಗಿ ತಡೆದುಕೊಂಡು - ॥24॥</p>
<p class="Shlok-Number" id="toc_marker-12-25">(ಶ್ಲೋಕ-25)<span class="char-style-override-4"></span></p>
<p class="Shlok">ಶನೈಃ ಶನೈರುಪರಮೇದ್ಬುದ್ಧ್ಯಾ ಧೃತಿಗೃಹೀತಯಾ ।</p>
<p class="Shlok">ಆತ್ಮಸಂಸ್ಥಂ ಮನಃ ಕೃತ್ವಾ ನ ಕಿಂಚಿದಪಿ ಚಿಂತಯೇತ್ ॥</p>
<p class="Text">ಕ್ರಮ-ಕ್ರಮವಾಗಿ ಅಭ್ಯಾಸಮಾಡುತ್ತಾ ಉಪರತವಾಗಬೇಕು. ಹಾಗೂ ಧೈರ್ಯದಿಂದ ಕೂಡಿದ ಬುದ್ಧಿಯಿಂದ ಮನಸ್ಸನ್ನು ಪರಮಾತ್ಮನಲ್ಲಿ ಸ್ಥಿರಗೊಳಿಸಿ ಪರಮಾತ್ಮನಲ್ಲದೆ ಬೇರೆ ಯಾವ ವಿಚಾರವನ್ನೂ ಮಾಡಬಾರದು. ॥25॥</p>
<p class="Shlok-Number" id="toc_marker-12-26">(ಶ್ಲೋಕ-26)</p>
<p class="Shlok">ಯತೋ ಯತೋ ನಿಶ್ಚರತಿ ಮನಶ್ಚಂಚಲಮಸ್ಥಿರಮ್ ।</p>
<p class="Shlok">ತತಸ್ತತೋ ನಿಯಮ್ಯೈತದಾತ್ಮನ್ಯೇವ ವಶಂ ನಯೇತ್ ॥</p>
<p class="Text">ಈ ಅಸ್ಥಿರ ಮತ್ತು ಚಂಚಲವಾದ ಮನಸ್ಸು ಯಾವ-ಯಾವ ಶಬ್ದಾದಿ ವಿಷಯಗಳ ನಿಮಿತ್ತದಿಂದ ಜಗತ್ತಿನಲ್ಲಿ ವಿಚರಿಸುತ್ತದೋ, ಆಯಾ ವಿಷಯಗಳಿಂದ ಹಿಂದಕ್ಕೆಳೆದುಕೊಂಡು ಪದೇ-ಪದೇ ಪರಮಾತ್ಮನಲ್ಲಿ ಸ್ಥಿರಗೊಳಿಸಬೇಕು. ॥26॥</p>
<p class="Shlok-Number" id="toc_marker-12-27">(ಶ್ಲೋಕ-27)</p>
<p class="Shlok">ಪ್ರಶಾಂತಮನಸಂ ಹ್ಯೇನಂ ಯೋಗಿನಂ ಸುಖಮುತ್ತಮಮ್ ।</p>
<p class="Shlok">ಉಪೈತಿ ಶಾಂತರಜಸಂ ಬ್ರಹ್ಮಭೂತಮಕಲ್ಮಷಮ್ ॥</p>
<p class="Text">ಏಕೆಂದರೆ ಚೆನ್ನಾಗಿ ಶಾಂತವಾದ ಮನಸ್ಸುಳ್ಳ, ಪಾಪರಹಿತನಾದ, ಮತ್ತು ರಜೋಗುಣವು ಶಾಂತವಾಗಿ, ಸಚ್ಚಿದಾನಂದಘನನಾದ ಬ್ರಹ್ಮನೊಡನೆ ಐಕ್ಯಹೊಂದಿದ ಯೋಗಿಗೆ ಉತ್ತಮವಾದ ಆನಂದ ಪ್ರಾಪ್ತವಾಗುತ್ತದೆ. ॥27॥</p>
<p class="Shlok-Number" id="toc_marker-12-28">(ಶ್ಲೋಕ-28)</p>
<p class="Shlok">ಯುಂಜನ್ನೇವಂ ಸದಾಽಽತ್ಮಾನಂ ಯೋಗೀ ವಿಗತಕಲ್ಮಷಃ ।</p>
<p class="Shlok">ಸುಖೇನ ಬ್ರಹ್ಮಸಂಸ್ಪರ್ಶಮತ್ಯಂತಂ ಸುಖಮಶ್ಯುತೇ ॥</p>
<p class="Text">ಆ ಪಾಪರಹಿತನಾದ ಯೋಗಿಯು ಹೀಗೆ ನಿರಂತರವಾಗಿ ಆತ್ಮನನ್ನು ಪರಮಾತ್ಮನೊಂದಿಗೆ ಜೋಡಿಸಿ, ಸಹಜವಾಗಿ ಪರಬ್ರಹ್ಮ ಪರಮಾತ್ಮನ ಪ್ರಾಪ್ತಿಯ ಅಪಾರ ಆನಂದವನ್ನು ಅನುಭವಿಸುತ್ತಾನೆ. ॥28॥</p>
<p class="Shlok-Number" id="toc_marker-12-29">(ಶ್ಲೋಕ-29)</p>
<p class="Shlok">ಸರ್ವಭೂತಸ್ಥಮಾತ್ಮಾನಂ ಸರ್ವಭೂತಾನಿ ಚಾತ್ಮನಿ ।</p>
<p class="Shlok">ಈಕ್ಷತೇ ಯೋಗಯುಕ್ತಾತ್ಮಾ ಸರ್ವತ್ರ ಸಮದರ್ಶನಃ ॥</p>
<p class="Text">ಸರ್ವವ್ಯಾಪಿಯಾದ ಅನಂತ ಚೈತನ್ಯದಲ್ಲಿ ಐಕ್ಯಸ್ಥಿತಿರೂಪವಾದ ಯೋಗದಿಂದ ಕೂಡಿದ ಆತ್ಮವುಳ್ಳ, ಎಲ್ಲರನ್ನು ಸಮಭಾವದಿಂದ ನೋಡುವ ಯೋಗಿಯು ಆತ್ಮನನ್ನು ಸಮಸ್ತ ಪ್ರಾಣಿಗಳಲ್ಲಿ ಸ್ಥಿತ ಮತ್ತು ಸಮಸ್ತ ಪ್ರಾಣಿಗಳು ಆತ್ಮನಲ್ಲಿ ಕಲ್ಪಿತವಾಗಿ ನೋಡುತ್ತಾನೆ. ॥29॥</p>
<p class="Shlok-Number" id="toc_marker-12-30">(ಶ್ಲೋಕ-30)</p>
<p class="Shlok">ಯೋ ಮಾಂ ಪಶ್ಯತಿ ಸರ್ವತ್ರ ಸರ್ವಂ ಚ ಮಯಿ ಪಶ್ಯತಿ । </p>
<p class="Shlok">ತಸ್ಯಾಹಂ ನ ಪ್ರಣಶ್ಯಾಮಿ ಸ ಚ ಮೇ ನ ಪ್ರಣಶ್ಯತಿ ॥</p>
<p class="Text">ಯಾವ ಪುರುಷನು ಸರ್ವ ಜೀವಿಗಳಲ್ಲಿ ಎಲ್ಲರ ಆತ್ಮರೂಪೀ ವಾಸುದೇವನಾದ ನನ್ನನ್ನು ವ್ಯಾಪಕವಾಗಿ ನೋಡುತ್ತಾನೋ ಮತ್ತು ಸರ್ವಪ್ರಾಣಿಗಳನ್ನು ವಾಸುದೇವನಾದ ನನ್ನಲ್ಲಿ ನೋಡುತ್ತಾನೋ, ಅವನಿಗೆ ನಾನು ಅದೃಶ್ಯನಾಗಿರುವುದಿಲ್ಲ ಹಾಗೂ ನನಗೆ ಅವನು ಅದೃಶ್ಯನಾಗುವುದಿಲ್ಲ. ॥30॥</p>
<p class="Shlok-Number" id="toc_marker-12-31">(ಶ್ಲೋಕ-31)</p>
<p class="Shlok">ಸರ್ವಭೂತಸ್ಥಿತಂ ಯೋ ಮಾಂ ಭಜತ್ಯೇಕತ್ವಮಾಸ್ಥಿತಃ । </p>
<p class="Shlok">ಸರ್ವಥಾ ವರ್ತಮಾನೋಽಪಿ ಸಯೋಗೀ ಮಯಿ ವರ್ತತೇ ॥</p>
<p class="Text">ಐಕ್ಯಭಾವವನ್ನು ಹೊಂದಿ, ಸರ್ವ ಪ್ರಾಣಿಮಾತ್ರರಲ್ಲಿ ಆತ್ಮರೂಪದಿಂದ ಇರುವ ಸಚ್ಚಿದಾನಂದಘನ ವಾಸುದೇವನಾದ ನನ್ನನ್ನು ಭಜಿಸುವ ಯೋಗಿಯು ಎಲ್ಲ ರೀತಿಯ ವ್ಯವಹಾರಗಳನ್ನು ಮಾಡುತ್ತಾ ಇದ್ದರೂ, ಅವನ ಸಮಸ್ತ ವ್ಯವಹಾರಗಳು ನನ್ನಲ್ಲೇ ಆಗುತ್ತಾ ಇರುತ್ತವೆ. ॥31॥</p>
<p class="Shlok-Number" id="toc_marker-12-32">(ಶ್ಲೋಕ-32)<span class="char-style-override-4"></span></p>
<p class="Shlok">ಆತ್ಮೌಪಮ್ಯೇನ ಸರ್ವತ್ರ ಸಮಂ ಪಶ್ಯತಿ ಯೋಽರ್ಜುನ ।</p>
<p class="Shlok">ಸುಖಂ ವಾ ಯದಿ ವಾ ದುಃಖಂ ಸ ಯೋಗೀ ಪರಮೋ ಮತಃ ॥</p>
<p class="Text">ಎಲೈ ಅರ್ಜುನ! ತನ್ನಂತೆಯೇ ಸರ್ವ ಪ್ರಾಣಿಗಳನ್ನು ಸಮದೃಷ್ಟಿಯಿಂದ ನೋಡುವ ಮತ್ತು ಸುಖ ಅಥವಾ ದುಃಖಗಳನ್ನು ಎಲ್ಲರಲ್ಲಿ ಸಮದೃಷ್ಟಿಯಿಂದ ನೋಡುವ ಯೋಗಿಯು ಪರಮಶ್ರೇಷ್ಠನೆಂದು ತಿಳಿಯಲಾಗಿದೆ. ॥32॥</p>
<p class="Shlok-Number" id="toc_marker-12-33">(ಶ್ಲೋಕ-33)<span class="char-style-override-4"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಯೋಽಯಂ ಯೋಗಸ್ತ್ವಯಾಪ್ರೋಕ್ತಃ ಸಾಮ್ಯೇನ ಮಧುಸೂದನ ।</p>
<p class="Shlok">ಏತಸ್ಯಾಹಂ ನ ಪಶ್ಯಾಮಿ ಚಂಚಲತ್ವಾತ್ಸ್ಥಿತಿಂ ಸ್ಥಿರಾಮ್ ॥</p>
<p class="Text"><span class="char-style-override-2">ಅರ್ಜುನನು ಹೇಳಿದನು -</span> ಎಲೈ ಮಧುಸೂದನನೇ! ನೀನು ಸಮಭಾವದಿಂದ ಹೇಳಿದ ಈ ಯೋಗವು ಮನಸ್ಸು ಚಂಚಲವಾಗಿದ್ದರಿಂದ ಅದು ಸ್ಥಿರವಾದೀತು ಎಂದು ನನಗನಿಸುವುದಿಲ್ಲ. ॥33॥</p>
<p class="Shlok-Number" id="toc_marker-12-34">(ಶ್ಲೋಕ-34)<span class="char-style-override-4"></span></p>
<p class="Shlok">ಚಂಚಲಂ ಹಿ ಮನಃ ಕೃಷ್ಣ ಪ್ರಮಾಥಿ ಬಲವದ್ಧೃಢಮ್ ।</p>
<p class="Shlok">ತಸ್ಯಾಹಂ ನಿಗ್ರಹಂ ಮನ್ಯೇವಾಯೋರಿವ ಸುದುಷ್ಕರಮ್ ॥</p>
<p class="Text">ಏಕೆಂದರೆ ಶ್ರೀಕೃಷ್ಣಾ! ಈ ಮನಸ್ಸು ಬಹಳ ಚಂಚಲ, ಮಥಿಸುವ ಸ್ವಭಾವವುಳ್ಳದ್ದು, ತುಂಬಾ ದೃಢ ಮತ್ತು ಬಲಶಾಲಿಯಾಗಿದೆ. ಆದಕಾರಣ ಇದನ್ನು ವಶದಲ್ಲಿಡುವುದು ವಾಯುವನ್ನು ತಡೆಹಿಡಿದಿಡುವಂತೆ ಅತ್ಯಂತ ದುಷ್ಕರವೆಂದು ನಾನು ತಿಳಿಯುತ್ತೇನೆ. ॥34॥</p>
<p class="Shlok-Number" id="toc_marker-12-35">(ಶ್ಲೋಕ-35)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಅಸಂಶಯಂ ಮಹಾಬಾಹೋ ಮನೋ ದುರ್ನಿಗ್ರಹಂ ಚಲಮ್ । </p>
<p class="Shlok">ಅಭ್ಯಾಸೇನ ತು ಕೌಂತೇಯ ವೈರಾಗ್ಯೇಣ ಚ ಗೃಹ್ಯತೇ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಎಲೈ ಮಹಾಬಾಹು ! ಮನಸ್ಸು ಚಂಚಲ ಮತ್ತು ವಶವಾಗಲು ಅತಿ ಕಷ್ಟವಾಗಿದೆ, ಇದರಲ್ಲಿ ಸಂಶಯವೇ ಇಲ್ಲ. ಆದರೆ ಕುಂತೀಪುತ್ರನೇ ! ಅದು ಅಭ್ಯಾಸದಿಂದ ಮತ್ತು ವೈರಾಗ್ಯದಿಂದ ವಶವಾಗುತ್ತದೆ. ॥35॥</p>
<p class="Shlok-Number" id="toc_marker-12-36">(ಶ್ಲೋಕ-36)<span class="char-style-override-4"></span></p>
<p class="Shlok">ಅಸಂಯತಾತ್ಮನಾ ಯೋಗೋ ದುಷ್ಟ್ರಾಪ ಇತಿ ಮೇ ಮತಿಃ ।</p>
<p class="Shlok">ವಶ್ಯಾತ್ಮನಾ ತು ಯತತಾ ಶಕ್ಯೋಽವಾಪ್ತುಮುಪಾಯತಃ ॥</p>
<p class="Text">ಮನಸ್ಸನ್ನು ವಶಪಡಿಸದೇ ಇರುವ ಪುರುಷನಿಗೆ ಯೋಗ ಸಾಧನೆ ಕಷ್ಟವಾಗಿದೆ, ಆದರೆ ಮನಸ್ಸನ್ನು ವಶಪಡಿಸಿಕೊಂಡಿರುವ ಪ್ರಯತ್ನಶೀಲ ಮನುಷ್ಯನಿಗೆ ಸಾಧನೆಯಿಂದ ಅದು ಪ್ರಾಪ್ತವಾಗುವುದು ಸಹಜವಾಗಿದೆ. ಇದು ನನ್ನ ಮತವಾಗಿದೆ. ॥36॥</p>
<p class="Shlok-Number" id="toc_marker-12-37">(ಶ್ಲೋಕ-37)<span class="char-style-override-4"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಅಯತಿಃ ಶ್ರದ್ಧಯೋಪೇತೋ ಯೋಗಾಚ್ಚಲಿತಮಾನಸಃ । </p>
<p class="Shlok">ಅಪ್ರಾಪ್ಯ ಯೋಗಸಂಸಿದ್ಧಿಂ ಕಾಂ ಗತಿಂ ಕೃಷ್ಣ ಗಚ್ಛತಿ ॥</p>
<p class="Text"><span class="char-style-override-2">ಅರ್ಜುನ ಕೇಳಿದನು - </span>ಹೇ ಕೃಷ್ಣಾ! ಯೋಗದಲ್ಲಿ ಶ್ರದ್ಧೆಯಿದ್ದು ಸಂಯಮಿಯಲ್ಲವಾದ್ದರಿಂದ ಅವನ ಮನಸ್ಸು ಅಂತ್ಯಕಾಲದಲ್ಲಿ ಯೋಗದಿಂದ ವಿಚಲಿತವಾಗುತ್ತದೆ. ಇಂತಹ ಸಾಧಕನು ಯೋಗಸಿದ್ಧಿಯನ್ನು ಅಂದರೆ ಭಗವತ್ ಸಾಕ್ಷಾತ್ಕಾರವನ್ನು ಪಡೆಯದೆ ಯಾವ ಗತಿಯನ್ನು ಪಡೆಯುತ್ತಾನೆ? ॥37॥</p>
<p class="Shlok-Number" id="toc_marker-12-38">(ಶ್ಲೋಕ-38)<span class="char-style-override-4"></span></p>
<p class="Shlok">ಕಚ್ಚಿನ್ನೋಭಯವಿಭ್ರಷ್ಟಶ್ಛಿನ್ನಾಭ್ರಮಿವ ನಶ್ಯತಿ ।</p>
<p class="Shlok">ಅಪ್ರತಿಷ್ಠೋ ಮಹಾಬಾಹೋ ವಿಮುಢೋ ಬ್ರಹ್ಮಣಃ ಪಥಿ ॥</p>
<p class="Text">ಹೇ ಮಹಾಬಾಹುವೇ! ಭಗವತ್ ಪ್ರಾಪ್ತಿಯ ಮಾರ್ಗದಲ್ಲಿ ಮೋಹಿತನಾದ ಹಾಗೂ ಆಶ್ರಯರಹಿತನಾದ ಪುರುಷನು ಛಿನ್ನ-ವಿಚ್ಛಿನ್ನವಾದ ಮೋಡದಂತೆ ಎರಡೂ ಕಡೆಗಳಿಂದ ಭ್ರಷ್ಟನಾಗಿ ನಷ್ಟನಾಗುವುದಿಲ್ಲ ತಾನೇ? ॥38॥</p>
<p class="Shlok-Number" id="toc_marker-12-39">(ಶ್ಲೋಕ-39)<span class="char-style-override-4"></span></p>
<p class="Shlok">ಏತನ್ಮೇ ಸಂಶಯಂ ಕೃಷ್ಣ ಛೇತ್ತುಮರ್ಹಸ್ಯಶೇಷತಃ ।</p>
<p class="Shlok">ತ್ವದನ್ಯಃ ಸಂಶಯಸ್ಯಾಸ್ಯ ಛೇತ್ತಾ ನ ಹ್ಯುಪಪದ್ಯತೇ ॥</p>
<p class="Text">ಎಲೈ ಕೃಷ್ಣಾ! ನನ್ನ ಈ ಸಂಶಯವನ್ನು ಸಮೂಲವಾಗಿ ನೀನೇ ಇಲ್ಲವಾಗಿಸಬಲ್ಲೆ. ಏಕೆಂದರೆ ನೀನಲ್ಲದೆ ಬೇರೆ ಯಾರೂ ಈ ಸಂಶಯವನ್ನು ದೂರಗೊಳಿಸುವವನು ಸಿಕ್ಕುವ ಸಂಭವವಿಲ್ಲ. ॥39॥</p>
<p class="Shlok-Number" id="toc_marker-12-40">(ಶ್ಲೋಕ-40)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಪಾರ್ಥ ನೈವೇಹ ನಾಮುತ್ರ ವಿನಾಶಸ್ತಸ್ಯ ವಿದ್ಯತೇ ।</p>
<p class="Shlok">ನ ಹಿ ಕಲ್ಯಾಣಕೃತ್ ಕಶ್ಚಿದ್ದುರ್ಗತಿಂ ತಾತ ಗಚ್ಛತಿ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು - </span>ಎಲೈ ಪಾರ್ಥ! ಆ ಪುರುಷನು ಇಹಲೋಕದಲ್ಲಿ ಮತ್ತು ಪರಲೋಕದಲ್ಲಿಯೂ ನಾಶವಾಗುವುದಿಲ್ಲ. ಏಕೆಂದರೆ ಅಯ್ಯಾ! ಆತ್ಮೋದ್ಧಾರಕ್ಕಾಗಿ ಅರ್ಥಾತ್ ಭಗವತ್ ಪ್ರಾಪ್ತಿಗಾಗಿ ಕರ್ಮಮಾಡುವ ಯಾರೇ ಮನುಷ್ಯನು ಅಧೋಗತಿಗೆ ಹೋಗುವುದಿಲ್ಲ. ॥40॥</p>
<p class="Shlok-Number" id="toc_marker-12-41">(ಶ್ಲೋಕ-41)<span class="char-style-override-4"></span></p>
<p class="Shlok">ಪ್ರಾಪ್ಯ ಪುಣ್ಯಕೃತಾಂ ಲೋಕಾನುಷಿತ್ವಾ ಶಾಶ್ವತೀಃ ಸಮಾಃ ।</p>
<p class="Shlok">ಶುಚೀನಾಂ ಶ್ರೀಮತಾಂ ಗೇಹೇ ಯೋಗಭ್ರಷ್ಟೋಽಭಿಜಾಯತೇ ॥</p>
<p class="Text">ಯೋಗಭ್ರಷ್ಟ ಪುರುಷನು ಪುಣ್ಯವಂತರಿಗೆ ಸಿಗುವ ಲೋಕಗಳಿಗೆ ಅರ್ಥಾತ್ ಸ್ವರ್ಗಾದಿ ಉತ್ತಮ ಲೋಕಗಳಿಗೆ ಹೋಗಿ, ಅಲ್ಲಿ ಬಹಳಷ್ಟು ವರ್ಷಗಳಿದ್ದು ಬಳಿಕ ಶುದ್ಧ ಆಚರಣೆಯುಳ್ಳ ಶ್ರೀಮಂತರ ಮನೆಯಲ್ಲಿ ಹುಟ್ಟುವನು. ॥41॥</p>
<p class="Shlok-Number" id="toc_marker-12-42">(ಶ್ಲೋಕ-42)<span class="char-style-override-4"></span></p>
<p class="Shlok">ಅಥವಾ ಯೋಗಿನಾಮೇವ ಕುಲೇ ಭವತಿ ಧೀಮತಾಮ್ ।</p>
<p class="Shlok">ಏತದ್ಧಿ ದುರ್ಲಭತರಂ ಲೋಕೇ ಜನ್ಮ ಯದೀದೃಶಮ್ ॥</p>
<p class="Shlok para-style-override-4">ಅಥವಾ ವೈರಾಗ್ಯಶೀಲನಾದ ಪುರುಷನು ಆ ಲೋಕಗಳಿಗೆ ಹೋಗದೆ ಜ್ಞಾನವಂತರಾದ ಯೋಗಿಗಳ ಕುಲದಲ್ಲೇ ಜನಿಸುತ್ತಾನೆ. ಆದರೆ ಇಂತಹ ಜನ್ಮವು ಈ ಜಗತ್ತಿನಲ್ಲಿ ನಿಸ್ಸಂದೇಹವಾಗಿ ಅತ್ಯಂತ ದುರ್ಲಭವಾಗಿದೆ. ॥42॥</p>
<p class="Shlok-Number" id="toc_marker-12-43">(ಶ್ಲೋಕ-43)<span class="char-style-override-4"></span></p>
<p class="Shlok">ತತ್ರ ತಂ ಬುದ್ಧಿಸಂಯೋಗಂ ಲಭತೇ ಪೌರ್ವದೇಹಿಕಮ್ ।</p>
<p class="Shlok">ಯತತೇ ಚ ತತೋ ಭೂಯಃ ಸಂಸಿದ್ಧೌ ಕುರುನಂದನ ॥</p>
<p class="Text">ಅಲ್ಲಿ ಹಿಂದಿನ ಶರೀರದಲ್ಲಿ ಸಂಗ್ರಹಿಸಿದ ಬುದ್ಧಿಸಂಯೋಗವನ್ನು ಅಂದರೆ ಸಮತ್ವಬುದ್ಧಿರೂಪೀ ಯೋಗದ ಸಂಸ್ಕಾರಗಳನ್ನು ಆಯಾಸವಿಲ್ಲದೆ ಪಡೆಯುತ್ತಾನೆ ಮತ್ತು ಕುರುನಂದನನೇ! ಅದರ ಪ್ರಭಾವದಿಂದ ಅವನು ಪುನಃ ಪರಮಾತ್ಮ ಪ್ರಾಪ್ತಿರೂಪೀ ಸಿದ್ಧಿಗಾಗಿ ಹಿಂದಿನಿಗಿಂತ ಹೆಚ್ಚು ಪ್ರಯತ್ನ ಮಾಡುತ್ತಾನೆ. ॥43॥</p>
<p class="Shlok-Number" id="toc_marker-12-44">(ಶ್ಲೋಕ-44)<span class="char-style-override-4"></span></p>
<p class="Shlok">ಪೂರ್ವಾಭ್ಯಾಸೇನ ತೇನೈವ ಹ್ರಿಯತೇ ಹ್ಯವಶೋಽಪಿ ಸಃ । </p>
<p class="Shlok">ಜಿಜ್ಞಾಸುರಪಿ ಯೋಗಸ್ಯ ಶಬ್ದಬ್ರಹ್ಮಾತಿವರ್ತತೇ ॥</p>
<p class="Text">ಆ ಶ್ರೀಮಂತರ ಮನೆಯಲ್ಲಿ ಹುಟ್ಟಿದ ಯೋಗಭ್ರಷ್ಟನು ಪರಾಧೀನನಾಗಿದ್ದರೂ ಆ ಮೊದಲ ಜನ್ಮದ ಅಭ್ಯಾಸದಿಂದಲೇ ನಿಸ್ಸಂದೇಹವಾಗಿ ಭಗವಂತನ ಕಡೆಗೆ ಆಕರ್ಷಿತನಾಗುತ್ತಾನೆ. ಹಾಗೆಯೇ ಸಮಬುದ್ಧಿರೂಪೀ ಯೋಗದ ಜಿಜ್ಞಾಸುವೂ ವೇದದಲ್ಲಿ ಹೇಳಿದ ಸಕಾಮ ಕರ್ಮಗಳ ಫಲವನ್ನು ದಾಟಿಹೋಗುತ್ತಾನೆ. ॥44॥</p>
<p class="Shlok-Number" id="toc_marker-12-45">(ಶ್ಲೋಕ-45)<span class="char-style-override-4"></span></p>
<p class="Shlok">ಪ್ರಯತ್ನಾದ್ಯತಮಾನಸ್ತು ಯೋಗೀ ಸಂಶುದ್ಧಕಿಲ್ಬಿಷಃ ।</p>
<p class="Shlok">ಅನೇಕಜನ್ಮಸಂಸಿದ್ಧಸ್ತತೋ ಯಾತಿ ಪರಾಂ ಗತಿಮ್ ॥</p>
<p class="Text">ಆದರೆ ಪ್ರಯತ್ನಪೂರ್ವಕ ಅಭ್ಯಾಸ ಮಾಡುವ ಯೋಗಿಯಾದರೋ ಹಿಂದಿನ ಅನೇಕ ಜನ್ಮಗಳ ಸಂಸ್ಕಾರ ಬಲದಿಂದ ಇದೇ ಜನ್ಮದಲ್ಲಿ ಸಿದ್ಧನಾಗಿ ಎಲ್ಲ ಪಾಪಗಳಿಂದ ಮುಕ್ತನಾಗಿ ತತ್ಕಾಲದಲ್ಲೇ ಪರಮಗತಿಯನ್ನು ಪಡೆಯುವನು. ॥45॥</p>
<p class="Shlok-Number" id="toc_marker-12-46">(ಶ್ಲೋಕ-46)<span class="char-style-override-4"></span></p>
<p class="Shlok">ತಪಸ್ವಿಭ್ಯೋಽಧಿಕೋ ಯೋಗೀ ಜ್ಞಾನಿಭ್ಯೋಽಪಿ ಮತೋಽಧಿಕಃ ।</p>
<p class="Shlok">ಕರ್ಮಿಭ್ಯಶ್ಚಾಧಿಕೋ ಯೋಗೀ ತಸ್ಮಾದ್ಯೋಗೀ ಭವಾರ್ಜುನ ॥</p>
<p class="Text">ಯೋಗಿಯು ತಪಸ್ವಿಗಳಿಗಿಂತ ಶ್ರೇಷ್ಠನಾಗಿದ್ದಾನೆ. ಶಾಸ್ತ್ರಜ್ಞಾನಿಗಳಿಗಿಂತಲೂ ಶ್ರೇಷ್ಠನೆಂದು ತಿಳಿಯಲಾಗಿದೆ ಮತ್ತು ಸಕಾಮ ಕರ್ಮಗಳನ್ನು ಮಾಡುವವರಿಗಿಂತಲೂ ಯೋಗಿಯು ಶ್ರೇಷ್ಠನಾಗಿದ್ದಾನೆ. ಆದ್ದರಿಂದ ಅರ್ಜುನನೇ! ನೀನು ಯೋಗಿಯಾಗು.॥46॥</p>
<p class="Shlok-Number" id="toc_marker-12-47">(ಶ್ಲೋಕ-47)<span class="char-style-override-4"></span></p>
<p class="Shlok">ಯೋಗಿನಾಮಪಿ ಸರ್ವೇಷಾಂ ಮದ್ಗತೇನಾಂತರಾತ್ಮನಾ ।</p>
<p class="Shlok">ಶ್ರದ್ಧಾವಾನ್ ಭಜತೇ ಯೋ ಮಾಂ ಸ ಮೇ ಯುಕ್ತತಮೋ ಮತಃ ॥</p>
<p class="Text">ಎಲ್ಲ ಯೋಗಿಗಳಲ್ಲಿ ಯಾವ ಶ್ರದ್ಧಾವಂತ ಯೋಗಿಯು ನನ್ನಲ್ಲಿ ಅಂತರಾತ್ಮನನ್ನು ಸ್ಥಾಪಿಸಿ ನನ್ನನ್ನು ಅಖಂಡವಾಗಿ ಭಜಿಸುತ್ತಾನೋ, ಅಂತಹ ಯೋಗಿಯು ನನಗೆ ಪರಮ ಶ್ರೇಷ್ಠನೆಂದು ಮಾನ್ಯನಾಗಿದ್ದಾನೆ. ॥47॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-6">ಆತ್ಮಸಂಯಮಯೋಗೋ ನಾಮ ಷಷ್ಠೋಽಧ್ಯಾಯಃ ॥ 6 ॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-13">ಏಳನೆಯ ಅಧ್ಯಾಯ - ಜ್ಞಾನವಿಜ್ಞಾನಯೋಗ</p>
<p class="Shlok-Number" id="toc_marker-13-1">(ಶ್ಲೋಕ-1)<span class="char-style-override-6"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಮಯ್ಯಾಸಕ್ತಮನಾಃ ಪಾರ್ಥ ಯೋಗಂ ಯುಂಜನ್ಮದಾಶ್ರಯಃ । </p>
<p class="Shlok">ಅಸಂಶಯಂ ಸಮಗ್ರಂ ಮಾಂ ಯಥಾ ಜ್ಞಾಸ್ಯಸಿ ತಚ್ಛೃಣು ॥ </p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು - </span>ಎಲೈ ಪಾರ್ಥನೇ! ಅನನ್ಯ ಪ್ರೇಮದಿಂದ ನನ್ನಲ್ಲಿ ಆಸಕ್ತಚಿತ್ತನಾಗಿ, ಅನನ್ಯ ಭಾವದಿಂದ ನನ್ನ ಆಶ್ರಯಪಡೆದು, ಯೋಗಯುಕ್ತನಾಗಿ ನೀನು ಅದರಿಂದ ಸಂಪೂರ್ಣ ವಿಭೂತಿ, ಶಕ್ತಿ, ಐಶ್ವರ್ಯಾದಿ ಗುಣಗಳಿಂದ ಯುಕ್ತನಾಗಿ ಎಲ್ಲರ ಆತ್ಮರೂಪನಾದ ನನ್ನನ್ನು ಸಂಶಯರಹಿತನಾಗಿ ತಿಳಿಯುವೆ, ಅದನ್ನು ಕೇಳು. ॥1॥</p>
<p class="Shlok-Number" id="toc_marker-13-2">(ಶ್ಲೋಕ-2)<span class="char-style-override-4"></span></p>
<p class="Shlok">ಜ್ಞಾನಂ ತೇಽಹಂ ಸವಿಜ್ಞಾನಮಿದಂ ವಕ್ಷ್ಯಾಮ್ಯಶೇಷತಃ ।</p>
<p class="Shlok">ಯಜ್ಜ್ಞಾತ್ವಾ ನೇಹ ಭೂಯೋನ್ಯಜ್ಜ್ಞಾತವ್ಯಮವಶಿಷ್ಯತೇ ॥</p>
<p class="Text">ನಾನು ನಿನಗೆ ವಿಜ್ಞಾನಸಹಿತ ತತ್ತ್ವಜ್ಞಾನವನ್ನು ಪೂರ್ಣವಾಗಿ ಹೇಳುವೆನು. ಅದನ್ನು ತಿಳಿದ ಮೇಲೆ ಈ ಜಗತ್ತಿನಲ್ಲಿ ಮತ್ತೆ ಬೇರೆ ಯಾವುದೂ ತಿಳಿಯಬೇಕಾದುದು ಬಾಕಿ ಇರುವುದಿಲ್ಲ. ॥2॥</p>
<p class="Shlok-Number" id="toc_marker-13-3">(ಶ್ಲೋಕ-3)<span class="char-style-override-4"></span></p>
<p class="Shlok">ಮನುಷ್ಯಾಣಾಂ ಸಹಸ್ರೇಷು ಕಶ್ಚಿದ್ಯತತಿ ಸಿದ್ಧಯೇ ।</p>
<p class="Shlok">ಯತತಾಮಪಿ ಸಿದ್ಧಾನಾಂ ಕಶ್ಚಿನ್ಮಾಂ ವೇತ್ತಿ ತತ್ತ್ವತಃ ॥</p>
<p class="Text">ಸಾವಿರಾರು ಮನುಷ್ಯರಲ್ಲಿ ಯಾರೋ ಒಬ್ಬನು ನನ್ನ ಪ್ರಾಪ್ತಿಗಾಗಿ ಪ್ರಯತ್ನಿಸುತ್ತಾನೆ ಮತ್ತು ಹಾಗೆ ಪ್ರಯತ್ನಿಸುವ ಯೋಗಿಗಳಲ್ಲಿಯೂ ಯಾರೋ ಒಬ್ಬನೇ ನನ್ನ ಪರಾಯಣನಾಗಿ ನನ್ನನ್ನು ಯಥಾರ್ಥ ರೂಪದಿಂದ ತಿಳಿಯುತ್ತಾನೆ. ॥3॥</p>
<p class="Shlok-Number" id="toc_marker-13-4">(ಶ್ಲೋಕ-4)<span class="char-style-override-4"></span></p>
<p class="Shlok">ಭೂಮಿರಾಪೋಽನಲೋ ವಾಯುಃ ಖಂ ಮನೋ ಬುದ್ಧಿರೇವ ಚ ।</p>
<p class="Shlok">ಅಹಂಕಾರ ಇತೀಯಂ ಮೇ ಭಿನ್ನಾ ಪ್ರಕೃತಿರಷ್ಟಧಾ ॥</p>
<p class="Shlok-Number" id="toc_marker-13-5">(ಶ್ಲೋಕ-5)<span class="char-style-override-5"></span></p>
<p class="Shlok">ಅಪರೇಯಮಿತಸ್ತ್ವನ್ಯಾಂ ಪ್ರಕೃತಿಂ ವಿದ್ಧಿ ಮೇ ಪರಾಮ್ ।</p>
<p class="Shlok">ಜೀವಭೂತಾಂ ಮಹಾಬಾಹೋ ಯಯೇದಂ ಧಾರ್ಯತೇ ಜಗತ್ ॥</p>
<p class="Text">ಪೃಥ್ವಿ, ಜಲ, ಅಗ್ನಿ, ವಾಯು, ಆಕಾಶ, ಮನಸ್ಸು, ಬುದ್ಧಿ ಮತ್ತು ಅಹಂಕಾರ ಹೀಗೆ ಎಂಟು ಪ್ರಕಾರದಲ್ಲಿ ವಿಭಾಗಿಸಿದ ನನ್ನ ಪ್ರಕೃತಿಯಾಗಿದೆ. ಇದು ಎಂಟು ರೀತಿಯ ಭೇದಗಳುಳ್ಳ ನನ್ನ ‘ಅಪರಾ’ ಅಂದರೆ ಜಡ ಪ್ರಕೃತಿಯಾಗಿದೆ. ಎಲೈ ಮಹಾಬಾಹೋ! ಇದಕ್ಕಿಂತ ಬೇರೆಯಾದ ಸಂಪೂರ್ಣ ಜಗತ್ತು ಧರಿಸಲ್ಪಡುವ ನನ್ನ ಜೀವರೂಪೀ ‘ಪರಾ’ ಅಂದರೆ ಸಚೇತನ ಪ್ರಕೃತಿಯೆಂದು ತಿಳಿ. ॥4-5॥</p>
<p class="Shlok-Number" id="toc_marker-13-6">(ಶ್ಲೋಕ-6)<span class="char-style-override-4"></span></p>
<p class="Shlok">ಏತದ್ಯೋನೀನಿ ಭೂತಾನಿ ಸರ್ವಾಣೀತ್ಯುಪಧಾರಯ ।</p>
<p class="Shlok">ಅಹಂ ಕೃತ್ಸ್ನಸ್ಯ ಜಗತಃ ಪ್ರಭವಃ ಪ್ರಲಯಸ್ತಥಾ ॥</p>
<p class="Text">ಎಲೈ ಅರ್ಜುನ! ಸರ್ವ ಪ್ರಾಣಿಗಳು ಈ ಎರಡು ಪ್ರಕೃತಿಗಳಿಂದಲೇ ಉತ್ಪನ್ನವಾಗಿವೆ ಮತ್ತು ನಾನು ಸಮಸ್ತ ಜಗತ್ತಿನ ಉತ್ಪತ್ತಿ ಮತ್ತು ಪ್ರಳಯನಾಗಿದ್ದೇನೆ, ಅರ್ಥಾತ್ ಸರ್ವ ಜಗತ್ತಿನ ಮೂಲಕಾರಣನಾಗಿದ್ದೇನೆ, ಎಂದು ನೀನು ತಿಳಿ. ॥6॥</p>
<p class="Shlok-Number" id="toc_marker-13-7">(ಶ್ಲೋಕ-7)<span class="char-style-override-4"></span></p>
<p class="Shlok">ಮತ್ತಃ ಪರತರಂ ನಾನ್ಯತ್ಕಿಂಚಿದಸ್ತಿ ಧನಂಜಯ ।</p>
<p class="Shlok">ಮಯಿ ಸರ್ವಮಿದಂ ಪ್ರೋತಂ ಸೂತ್ರೇ ಮಣಿಗಣಾ ಇವ ॥</p>
<p class="Text">ಎಲೈ ಧನಂಜಯನೇ! ನನಗಿಂತ ಬೇರೆಯಾದ ಯಾವುದೇ ಪರಮ ಕಾರಣವು ಇಲ್ಲ. ಈ ಸಂಪೂರ್ಣ ಜಗತ್ತು ನೂಲಿನಲ್ಲಿ ನೂಲಿನಮಣಿಗಳನ್ನು ಪೋಣಿಸಿದಂತೆ ನನ್ನಲ್ಲಿ ಪೋಣಿಸಲಾಗಿದೆ. ॥7॥</p>
<p class="Shlok-Number" id="toc_marker-13-8">(ಶ್ಲೋಕ-8)<span class="char-style-override-4"></span></p>
<p class="Shlok">ರಸೋಽಹಮಪ್ಸು ಕೌಂತೇಯಪ್ರಭಾಸ್ಮಿ ಶಶಿಸೂರ್ಯಯೋಃ ।</p>
<p class="Shlok">ಪ್ರಣವಃ ಸರ್ವವೇದೇಷು ಶಬ್ಧಃ ಖೇ ಪೌರುಷಂ ನೃಷು ॥</p>
<p class="Text">ಎಲೈ ಅರ್ಜುನ! ನಾನು ನೀರಿನಲ್ಲಿ ರಸವಾಗಿದ್ದೇನೆ. ಚಂದ್ರ-ಸೂರ್ಯರಲ್ಲಿ ಪ್ರಕಾಶನಾಗಿದ್ದೇನೆ. ಎಲ್ಲ ವೇದಗಳಲ್ಲಿ ಓಂಕಾರ ನಾನು, ಆಕಾಶದಲ್ಲಿ ಶಬ್ದ ಮತ್ತು ಪುರುಷರಲ್ಲಿನ ಪುರುಷತ್ವನಾಗಿದ್ದೇನೆ. ॥8॥</p>
<p class="Shlok-Number" id="toc_marker-13-9">(ಶ್ಲೋಕ-9)<span class="char-style-override-4"></span></p>
<p class="Shlok">ಪುಣ್ಯೋ ಗಂಧಃ ಪೃಥಿವ್ಯಾಂ ಚ ತೇಜಶ್ಚಾಸ್ಮಿ ವಿಭಾವಸೌ ।</p>
<p class="Shlok">ಜೀವನಂ ಸರ್ವಭೂತೇಷು ತಪಶ್ಚಾಸ್ಮಿ ತಪಸ್ವಿಷು ॥</p>
<p class="Text">ನಾನು ಪೃಥಿವಿಯಲ್ಲಿ ಪವಿತ್ರ ಪರಿಮಳ ಮತ್ತು ಅಗ್ನಿಯಲ್ಲಿ ತೇಜಸ್ಸು ಆಗಿದ್ದೇನೆ. ಹಾಗೆಯೇ ಸಮಸ್ತ ಪ್ರಾಣಿಗಳ ಜೀವನ ನಾನಾಗಿದ್ದೇನೆ ಹಾಗೂ ತಪಸ್ವಿಗಳಲ್ಲಿ ತಪಸ್ಸು ಆಗಿದ್ದೇನೆ. ॥9॥</p>
<p class="Shlok-Number" id="toc_marker-13-10">(ಶ್ಲೋಕ-10)<span class="char-style-override-4"></span></p>
<p class="Shlok">ಬೀಜಂ ಮಾಂ ಸರ್ವಭೂತಾನಾಂ ವಿದ್ಧಿ ಪಾರ್ಥ ಸನಾತನಮ್ ।</p>
<p class="Shlok">ಬುದ್ಧಿರ್ಬುದ್ಧಿಮತಾಮಸ್ಮಿ ತೇಜಸ್ತೇಜಸ್ವಿನಾಮಹಮ್ ॥</p>
<p class="Text">ಹೇ ಅರ್ಜುನ! ನಾನು ಸಮಸ್ತ ಪ್ರಾಣಿಗಳ ಸನಾತನ ಬೀಜ ಎಂದು ನೀನು ತಿಳಿ. ಬುದ್ಧಿವಂತರ ಬುದ್ಧಿಯೂ, ತೇಜಸ್ವಿಗಳ ತೇಜಸ್ಸೂ ನಾನೇ ಆಗಿದ್ದೇನೆ. ॥10॥</p>
<p class="Shlok-Number" id="toc_marker-13-11">(ಶ್ಲೋಕ-11)<span class="char-style-override-4"></span></p>
<p class="Shlok">ಬಲಂ ಬಲವತಾಂ ಚಾಹಂ ಕಾಮರಾಗವಿವರ್ಜಿತಮ್ ।</p>
<p class="Shlok">ಧರ್ಮಾವಿರುದ್ಧೋ ಭೂತೇಷು ಕಾಮೋಽಸ್ಮಿ ಭರತರ್ಷಭ ॥</p>
<p class="Text">ಎಲೈ ಭರತಶ್ರೇಷ್ಠನೇ! ಬಲಶಾಲಿಗಳ ಆಸಕ್ತಿ ಮತ್ತು ಕಾಮನೆಗಳಿಂದರಹಿತವಾದ ಸಾಮರ್ಥ್ಯ ನಾನಾಗಿದ್ದೇನೆ ಮತ್ತು ಸರ್ವ ಪ್ರಾಣಿಗಳಲ್ಲಿನ ಧರ್ಮಾನುಕೂಲ, ಅಂದರೆ ಶಾಸ್ತ್ರಕ್ಕೆ ಅನುಕೂಲವಾದ ಕಾಮವು ಆಗಿದ್ದೇನೆ. ॥11॥</p>
<p class="Shlok-Number" id="toc_marker-13-12">(ಶ್ಲೋಕ-12)<span class="char-style-override-4"></span></p>
<p class="Shlok">ಯೇ ಚೈವ ಸಾತ್ತ್ವಿಕಾ ಭಾವಾ ರಾಜಸಾಸ್ತಾಮಸಾಶ್ಚ ಯೇ ।</p>
<p class="Shlok">ಮತ್ತ ಏವೇತಿ ತಾನ್ವಿದ್ಧಿ ನ ತ್ವಹಂ ತೇಷುತೇ ಮಯಿ ॥</p>
<p class="Text">ಇನ್ನೂ ಸತ್ವಗುಣದಿಂದ, ರಜೋಗುಣದಿಂದ, ತಮೋಗುಣದಿಂದ ಉತ್ಪನ್ನವಾಗುವ ಭಾವ ಮತ್ತು ಪದಾರ್ಥಗಳೆಲ್ಲವೂ ನನ್ನಿಂದಲೇ ಉಂಟಾಗುತ್ತವೆ ಎಂದು ನೀನು ತಿಳಿ. ಆದರೆ ನಿಜವಾಗಿ ನೋಡಿದರೆ ಅವುಗಳಲ್ಲಿ ನಾನು ಮತ್ತು ನನ್ನಲ್ಲಿ ಅವುಗಳು ಇಲ್ಲ. ॥12॥</p>
<p class="Shlok-Number" id="toc_marker-13-13">(ಶ್ಲೋಕ-13)</p>
<p class="Shlok">ತ್ರಿಭಿರ್ಗುಣಮಯೈರ್ಭಾವೈರೇಭಿಃ ಸರ್ವಮಿದಂ ಜಗತ್ ।</p>
<p class="Shlok">ಮೋಹಿತಂ ನಾಭಿಜಾನಾತಿ ಮಾಮೇಭ್ಯಃ ಪರಮವ್ಯಯಮ್ ॥</p>
<p class="Text">ಗುಣಗಳ ಕಾರ್ಯರೂಪ ಸಾತ್ವಿಕ, ರಾಜಸ ಮತ್ತು ತಾಮಸ ಈ ಮೂರು ಪ್ರಕಾರದ ಭಾವಗಳಿಂದ ಎಲ್ಲ ಜಗತ್ತಿನ ಪ್ರಾಣಿಸಮುದಾಯವು ಮೋಹಿತವಾಗಿದೆ. ಆದ್ದರಿಂದ ಈ ತ್ರಿಗುಣಗಳಿಗೆ ಅತೀತನಾದ, ಅವಿನಾಶಿಯಾದ ನನ್ನನ್ನು ಅವರು ತಿಳಿಯುವುದಿಲ್ಲ. ॥13॥</p>
<p class="Shlok-Number" id="toc_marker-13-14">(ಶ್ಲೋಕ-14)</p>
<p class="Shlok">ದೈವೀ ಹ್ಯೇಷಾ ಗುಣಮಯೀ ಮಮ ಮಾಯಾ ದುರತ್ಯಯಾ ।</p>
<p class="Shlok">ಮಾಮೇವ ಯೇ ಪ್ರಪದ್ಯಂತೇ ಮಾಯಾಮೇತಾಂ ತರಂತಿ ತೇ ॥</p>
<p class="Text">ಏಕೆಂದರೆ ಈ ಅಲೌಕಿಕವಾದ ಅರ್ಥಾತ್ ಅದ್ಭುತ ತ್ರಿಗುಣಾತ್ಮಕ ನನ್ನ ಮಾಯೆಯನ್ನು ದಾಟುವುದು ಬಹಳ ಕಷ್ಟವಾಗಿದೆ. ಆದರೆ ಕೇವಲ ನನ್ನನ್ನೇ ನಿರಂತರವಾಗಿ ಭಜಿಸುವವರು ಈ ಮಾಯೆಯನ್ನು ದಾಟಿ ಬಿಡುತ್ತಾರೆ ಅಂದರೆ ಜಗತ್ತಿನಿಂದ ಪಾರಾಗಿ ಹೋಗುತ್ತಾರೆ. ॥14॥</p>
<p class="Shlok-Number" id="toc_marker-13-15">(ಶ್ಲೋಕ-15)</p>
<p class="Shlok">ನ ಮಾಂ ದುಷ್ಕೃತಿನೋ ಮೂಢಾಃ ಪ್ರಪದ್ಯಂತೇ ನರಾಧಮಾಃ ।</p>
<p class="Shlok">ಮಾಯಯಾಪಹೃತಜ್ಞಾನಾ ಆಸುರಂ ಭಾವಮಾಶ್ರಿತಾಃ ॥</p>
<p class="Text">ಮಾಯೆಯು ಯಾರ ಜ್ಞಾನವನ್ನು ಅಪಹರಿಸಿದೆಯೋ, ಅಂತಹ ಆಸುರೀ ಸ್ವಭಾವವನ್ನು ಆಶ್ರಯಿಸಿರುವ ಮನುಷ್ಯರಲ್ಲಿ ನೀಚ ಮತ್ತು ದೂಷಿತ ಕರ್ಮ ಮಾಡುವ ಮೂಢಜನರು ನನ್ನನ್ನು ಭಜಿಸುವುದಿಲ್ಲ. ॥15॥</p>
<p class="Shlok-Number" id="toc_marker-13-16">(ಶ್ಲೋಕ-16)</p>
<p class="Shlok">ಚತುರ್ವಿಧಾ ಭಜಂತೇ ಮಾಂ ಜನಾಃ ಸುಕೃತಿನೋಽರ್ಜುನ ।</p>
<p class="Shlok">ಆರ್ತೋ ಜಿಜ್ಞಾಸುರರ್ಥಾರ್ಥೀ ಜ್ಞಾನೀಚ ಭರತರ್ಷಭ ॥</p>
<p class="Text">ಎಲೈ ಭರತವಂಶೀಯರಲ್ಲಿ ಶ್ರೇಷ್ಠ ಅರ್ಜುನ! ಉತ್ತಮ ಕರ್ಮಗಳನ್ನು ಮಾಡುವ ಅರ್ಥಾರ್ಥಿ, ಆರ್ತ, ಜಿಜ್ಞಾಸು ಮತ್ತು ಜ್ಞಾನೀ - ಹೀಗೆ ನಾಲ್ಕು ಪ್ರಕಾರದ ಭಕ್ತಜನರು ನನ್ನನ್ನು ಭಜಿಸುತ್ತಾರೆ. ॥16॥</p>
<p class="Shlok-Number" id="toc_marker-13-17">(ಶ್ಲೋಕ-17)</p>
<p class="Shlok">ತೇಷಾಂ ಜ್ಞಾನೀ ನಿತ್ಯಯುಕ್ತಃ ಏಕಭಕ್ತಿರ್ವಿಶಿಷ್ಯತೇ ।</p>
<p class="Shlok">ಪ್ರಿಯೋ ಹಿ ಜ್ಞಾನಿನೋಽತ್ಯರ್ಥಮಹಂ ಸ ಚ ಮಮ ಪ್ರಿಯಃ ॥</p>
<p class="Text">ಅವರಲ್ಲಿ ಯಾವಾಗಲೂ ನನ್ನಲ್ಲಿ ಐಕ್ಯಭಾವದಿಂದ ಸ್ಥಿತರಾದ ಅನನ್ಯ ಪ್ರೇಮ ಭಕ್ತಿಯುಳ್ಳ ಜ್ಞಾನೀ ಭಕ್ತನು ಅತಿ ಉತ್ತಮನಾಗಿದ್ದಾನೆ. ಏಕೆಂದರೆ ನನ್ನನ್ನು ತತ್ತ್ವದಿಂದ ತಿಳಿದ ಜ್ಞಾನಿಗೆ ನಾನು ಅತ್ಯಂತ ಪ್ರಿಯನಾಗಿದ್ದೇನೆ ಮತ್ತು ಆ ಜ್ಞಾನಿಯು ನನಗೆ ಹೆಚ್ಚು ಪ್ರಿಯವಾಗಿದ್ದಾನೆ. ॥17॥</p>
<p class="Shlok-Number" id="toc_marker-13-18">(ಶ್ಲೋಕ-18)</p>
<p class="Shlok">ಉದಾರಾಃ ಸರ್ವ ಏವೈತೇ ಜ್ಞಾನೀತ್ವಾತ್ಮೈವ ಮೇ ಮತಮ್ ।</p>
<p class="Shlok">ಆಸ್ಥಿತಃ ಸ ಹಿಯುಕ್ತಾತ್ಮಾ ಮಾಮೇವಾನುತ್ತಮಾಂ ಗತಿಮ್ ॥</p>
<p class="Text">ಇವರೆಲ್ಲರೂ ಉದಾರರಾಗಿದ್ದಾರೆ, ಆದರೆ ಜ್ಞಾನಿಯಾದರೋ ಸಾಕ್ಷಾತ್ ನನ್ನ ಸ್ವರೂಪವೇ ಆಗಿದ್ದಾನೆ ಎಂಬುದು ನನ್ನ ಮತವಾಗಿದೆ. ಏಕೆಂದರೆ ನನ್ನಲ್ಲಿ ಮನ-ಬುದ್ಧಿಗಳುಳ್ಳ ಜ್ಞಾನೀ ಭಕ್ತನು ಅತ್ಯುತ್ತಮ ಗತಿಸ್ವರೂಪ ನನ್ನಲ್ಲಿಯೇ ಚೆನ್ನಾಗಿ ಸ್ಥಿತನಾಗಿದ್ದಾನೆ. ॥18॥</p>
<p class="Shlok-Number" id="toc_marker-13-19">(ಶ್ಲೋಕ-19)<span class="char-style-override-4"></span></p>
<p class="Shlok">ಬಹೂನಾಂ ಜನ್ಮನಾಮಂತೇ ಜ್ಞಾನವಾನ್ಮಾಂ ಪ್ರಪದತ್ಯೇ । </p>
<p class="Shlok">ವಾಸುದೇವಃ ಸರ್ವಮಿತಿ ಸ ಮಹಾತ್ಮಾ ಸುದುರ್ಲಭಃ॥</p>
<p class="Text">ಅನೇಕ ಜನ್ಮಗಳ ಕೊನೆಯ ಜನ್ಮದಲ್ಲಿ ತತ್ತ್ವಜ್ಞಾನವನ್ನು ಪಡೆದ ಪುರುಷನು ‘ಎಲ್ಲವೂ ವಾಸುದೇವನಾಗಿದ್ದಾನೆ’ ಹೀಗೆ ತಿಳಿದು ನನ್ನನ್ನು ಭಜಿಸುತ್ತಾನೆ. ಅಂತಹ ಮಹಾತ್ಮನು ಅತ್ಯಂತ ದುರ್ಲಭನು. ॥19॥</p>
<p class="Shlok-Number" id="toc_marker-13-20">(ಶ್ಲೋಕ-20)<span class="char-style-override-4"></span></p>
<p class="Shlok">ಕಾಮೈಸ್ತೈಸ್ತೈರ್ಹೃತಜ್ಞಾನಾಃ ಪ್ರಪದ್ಯಂತೇಽನ್ಯದೇವತಾಃ ।</p>
<p class="Shlok">ತಂ ತಂ ನಿಯಮಮಾಸ್ಥಾಯ ಪ್ರಕೃತ್ಯಾ ನಿಯತಾಃ ಸ್ವಯಾ ॥</p>
<p class="Text">ಆಯಾಯಾ ಭೋಗಗಳ ಕಾಮನೆಯಿಂದ ಯಾರ ಜ್ಞಾನ ಅಪಹೃತವಾಗಿದೆಯೋ ಇಂತಹ ಜನರು ತಮ್ಮ ಸ್ವಭಾವದಿಂದ ಪ್ರೇರಿತರಾಗಿ ಬೇರೆ-ಬೇರೆ ನಿಯಮಗಳನ್ನು ಪಾಲಿಸುತ್ತಾ ಇತರ ದೇವತೆಗಳನ್ನು ಪೂಜಿಸುತ್ತಾರೆ. ॥20॥</p>
<p class="Shlok-Number" id="toc_marker-13-21">(ಶ್ಲೋಕ-21)<span class="char-style-override-4"></span></p>
<p class="Shlok">ಯೋ ಯೋ ಯಾಂ ಯಾಂ ತನುಂ ಭಕ್ತಃಶ್ರದ್ಧಯಾರ್ಚಿತುಮಿಚ್ಛತಿ ।</p>
<p class="Shlok">ತಸ್ಯ ತಸ್ಯಾಚಲಾಂ ಶ್ರದ್ಧಾಂ ತಾಮೇವ ವಿದಧಾಮ್ಯಹಮ್ ॥</p>
<p class="Text">ಯಾವ ಯಾವ ಸಕಾಮ ಭಕ್ತರು ಯಾವ ಯಾವ ದೇವತಾಸ್ವರೂಪವನ್ನು ಶ್ರದ್ಧೆಯಿಂದ ಪೂಜಿಸಲು ಬಯಸುತ್ತಾರೋ, ಆಯಾ ಭಕ್ತನ ಶ್ರದ್ಧೆಯನ್ನು ನಾನು ಆಯಾ ದೇವತೆಯಲ್ಲಿ ಸ್ಥಿರಗೊಳಿಸುತ್ತೇನೆ. ॥21॥</p>
<p class="Shlok-Number" id="toc_marker-13-22">(ಶ್ಲೋಕ-22)<span class="char-style-override-4"></span></p>
<p class="Shlok">ಸ ತಯಾ ಶ್ರದ್ಧಯಾ ಯುಕ್ತಸ್ತಸ್ಯಾರಾಧನಮೀಹತೇ ।</p>
<p class="Shlok">ಲಭತೇ ಚ ತತಃ ಕಾಮಾನ್ಮಯೈವ ವಿಹಿತಾನ್ಹಿ ತಾನ್ ॥</p>
<p class="Text">ಅವನು ಆ ಶ್ರದ್ಧೆಯಿಂದ ಯುಕ್ತನಾಗಿ ಆಯಾ ದೇವತೆಯನ್ನು ಪೂಜಿಸುತ್ತಾನೆ ಹಾಗೂ ಆ ದೇವತೆಯಿಂದ ನಾನೇ ವಿಧಿಸಿದ ಇಚ್ಛಿತ ಭೋಗಗಳನ್ನು ನಿಶ್ಚಿತವಾಗಿ ಪಡೆದುಕೊಳ್ಳುವನು. ॥22॥</p>
<p class="Shlok-Number" id="toc_marker-13-23">(ಶ್ಲೋಕ-23)<span class="char-style-override-4"></span></p>
<p class="Shlok">ಅಂತವತ್ತು ಫಲಂ ತೇಷಾಂ ತದ್ಭವತ್ಯಲ್ಪಮೇಧಸಾಮ್ ।</p>
<p class="Shlok">ದೇವಾನ್ ದೇವಯಜೋ ಯಾಂತಿ ಮದ್ಭಕ್ತಾ ಯಾಂತಿ ಮಾಮಪಿ ॥ </p>
<p class="Shlok para-style-override-5">ಆದರೆ ಆ ಮಂದಬುದ್ಧಿಯ ಜನರ ಫಲವು ನಾಶಯುಕ್ತವಾಗಿದೆ. ಹಾಗೆಯೇ ದೇವತೆಗಳನ್ನು ಪೂಜಿಸುವವರು ದೇವತೆಗಳನ್ನು ಪಡೆಯುತ್ತಾರೆ ಮತ್ತು ನನ್ನ ಭಕ್ತರು ಹೇಗೆ ಭಜಿಸಿದರೂ ಕೊನೆಗೆ ನನ್ನನ್ನೇ ಸೇರುತ್ತಾರೆ. ॥23॥</p>
<p class="Shlok-Number" id="toc_marker-13-24">(ಶ್ಲೋಕ-24)<span class="char-style-override-4"></span></p>
<p class="Shlok">ಅವ್ಯಕ್ತಂ ವ್ಯಕ್ತಿಮಾಪನ್ನಂ ಮನ್ಯಂತೇ ಮಾಮಬುದ್ಧಯಃ ।</p>
<p class="Shlok">ಪರಂ ಭಾವಮಜಾನಂತೋ ಮಾಮಾವ್ಯಯಮನುತ್ತಮಮ್ ॥</p>
<p class="Text">ಬುದ್ಧಿಹೀನರಾದ ಜನರು ನನ್ನ ಸರ್ವಶ್ರೇಷ್ಠ, ಅವಿನಾಶೀಯಾದ ಪರಮಭಾವವನ್ನು ತಿಳಿಯದೆ, ಮನಸ್ಸು, ಇಂದ್ರಿಯಗಳ ಅತೀತನಾಗಿರುವ ಸಚ್ಚಿದಾನಂದಘನ ಪರಮಾತ್ಮ ಸ್ವರೂಪನಾದ ನನ್ನನ್ನು ಮನುಷ್ಯರಂತೆ ಹುಟ್ಟಿ ವ್ಯಕ್ತಿಭಾವವನ್ನು ಪಡೆದವನೆಂದು ತಿಳಿಯುತ್ತಾರೆ. ॥24॥</p>
<p class="Shlok-Number" id="toc_marker-13-25">(ಶ್ಲೋಕ-25)<span class="char-style-override-4"></span></p>
<p class="Shlok">ನಾಹಂ ಪ್ರಕಾಶಃ ಸರ್ವಸ್ಯ ಯೋಗಮಾಯಾಸಮಾವೃತಃ । </p>
<p class="Shlok">ಮೂಢೋಽಯಂ ನಾಭಿಜಾನಾತಿ ಲೋಕೋಮಾಮಜಮವ್ಯಯಮ್ ॥</p>
<p class="Text">ನನ್ನ ಯೋಗಮಾಯೆಯಿಂದ ಅಡಗಿರುವ ನಾನು ಎಲ್ಲರಿಗೆ ಪ್ರತ್ಯಕ್ಷನಾಗುವುದಿಲ್ಲ. ಆದ್ದರಿಂದ ಈ ಅಜ್ಞಾನೀ ಜನರು ಜನ್ಮರಹಿತನಾದ, ಅವಿನಾಶಿಯಾದ, ಪರಮೇಶ್ವರನಾದ ನನ್ನನ್ನು ತಿಳಿಯುವುದಿಲ್ಲ. ಅಂದರೆ ನನ್ನನ್ನು ಜನ್ಮ-ಮರಣ ಉಳ್ಳವನೆಂದು ತಿಳಿಯುತ್ತಾರೆ. ॥25॥</p>
<p class="Shlok-Number" id="toc_marker-13-26">(ಶ್ಲೋಕ-26)<span class="char-style-override-4"></span></p>
<p class="Shlok">ವೇದಾಹಂ ಸಮತೀತಾನಿ ವರ್ತಮಾನಾನಿ ಚಾರ್ಜುನ । </p>
<p class="Shlok">ಭವಿಷ್ಯಾಣಿ ಚ ಭೂತಾನಿ ಮಾಂ ತು ವೇದ ನ ಕಶ್ಚನ ॥</p>
<p class="Text">ಎಲೈ ಅರ್ಜುನ! ಹಿಂದೆ ಆಗಿಹೋದ, ವರ್ತಮಾನದಲ್ಲಿ ಇರುವ ಮತ್ತು ಮುಂದೆ ಹುಟ್ಟಲಿರುವ ಎಲ್ಲ ಪ್ರಾಣಿಗಳನ್ನು ನಾನು ಬಲ್ಲೆನು. ಆದರೆ ಶ್ರದ್ಧೆ, ಭಕ್ತಿಯಿಲ್ಲದ ಯಾರೂ ನನ್ನನ್ನು ತಿಳಿಯಲಾರರು. ॥26॥</p>
<p class="Shlok-Number" id="toc_marker-13-27">(ಶ್ಲೋಕ-27)<span class="char-style-override-4"></span></p>
<p class="Shlok">ಇಚ್ಛಾದ್ವೇಷಸಮುತ್ಥೇನ ದ್ವಂದ್ವಮೋಹೇನ ಭಾರತ ।</p>
<p class="Shlok">ಸರ್ವಭೂತಾನಿ ಸಮ್ಮೋಹಂ ಸರ್ಗೇ ಯಾಂತಿ ಪರಂತಪ ॥</p>
<p class="Text">ಎಲೈ ಭರತವಂಶೀ ಅರ್ಜುನ! ಸೃಷ್ಟಿಯಲ್ಲಿ, ಇಚ್ಛೆ ಮತ್ತು ದ್ವೇಷಗಳಿಂದ ಉಂಟಾಗುವ ಸುಖ-ದುಃಖರೂಪ ದ್ವಂದ್ವಗಳ ಮೋಹದಿಂದ ಸರ್ವ ಪ್ರಾಣಿಗಳು ಅತ್ಯಂತ ಅಜ್ಞತೆಯನ್ನು ಹೊಂದುತ್ತಿದ್ದಾರೆ. ॥27॥</p>
<p class="Shlok-Number" id="toc_marker-13-28">(ಶ್ಲೋಕ-28)<span class="char-style-override-4"></span></p>
<p class="Shlok">ಯೇಷಾಂ ತ್ವಂತಗತಂ ಪಾಪಂ ಜನಾನಾಂ ಪುಣ್ಯಕರ್ಮಣಾಮ್ । </p>
<p class="Shlok">ತೇ ದ್ವಂದ್ವಮೋಹನಿರ್ಮುಕ್ತಾ ಭಜಂತೇ ಮಾಂ ದೃಢವ್ರತಾಃ ॥</p>
<p class="Text">ಆದರೆ ನಿಷ್ಕಾಮ ಭಾವದಿಂದ ಶ್ರೇಷ್ಠ ಕರ್ಮಗಳನ್ನು ಆಚರಿಸುವ ಪುರುಷರ ಪಾಪಗಳು ನಾಶವಾಗಿ, ರಾಗ-ದ್ವೇಷಜನಿತ ದ್ವಂದ್ವರೂಪೀ ಮೋಹದಿಂದ ಮುಕ್ತರಾದ ದೃಢನಿಶ್ಚಯೀ ಭಕ್ತರು ನನ್ನನ್ನು ಎಲ್ಲ ರೀತಿಯಿಂದ ಭಜಿಸುತ್ತಾರೆ. ॥28॥</p>
<p class="Shlok-Number" id="toc_marker-13-29">(ಶ್ಲೋಕ-29)<span class="char-style-override-4"></span></p>
<p class="Shlok">ಜರಾಮರಣಮೋಕ್ಷಾಯ ಮಾಮಾಶ್ರಿತ್ಯ ಯತಂತಿ ಯೇ ।</p>
<p class="Shlok">ತೇ ಬ್ರಹ್ಮ ತದ್ವಿದುಃ ಕೃತ್ಸ್ನಮಧ್ಯಾತ್ಮಂ ಕರ್ಮ ಚಾಖಿಲಮ್ ॥</p>
<p class="Text">ನನ್ನಲ್ಲಿ ಶರಣಾಗಿ ಮುಪ್ಪು ಮತ್ತು ಸಾವಿನಿಂದ ಬಿಡುಗಡೆ ಹೊಂದಲು ಪ್ರಯತ್ನ ಮಾಡುವ ಪುರುಷರು ಆ ಬ್ರಹ್ಮನನ್ನು, ಸಂಪೂರ್ಣ ಅಧ್ಯಾತ್ಮವನ್ನು ಹಾಗೂ ಸಮಸ್ತ ಕರ್ಮಗಳನ್ನು ತಿಳಿಯುತ್ತಾರೆ. ॥29॥</p>
<p class="Shlok-Number" id="toc_marker-13-30">(ಶ್ಲೋಕ-30)<span class="char-style-override-4"></span></p>
<p class="Shlok">ಸಾಧಿಭೂತಾಧಿದೈವಂ ಮಾಂ ಸಾಧಿಯಜ್ಞಂ ಚ ಯೇ ವಿದುಃ ।</p>
<p class="Shlok">ಪ್ರಯಾಣಕಾಲೇಽಪಿ ಚ ಮಾಂ ತೇ ವಿದುರ್ಯುಕ್ತಚೇತಸಃ ॥</p>
<p class="Text">ಅಧಿಭೂತ, ಅಧಿದೈವ ಮತ್ತು ಅಧಿಯಜ್ಞ ಇವುಗಳೊಂದಿಗೆ (ಎಲ್ಲರ ಆತ್ಮರೂಪಿಯಾದ) ನನ್ನನ್ನು ಅಂತ್ಯಕಾಲದಲ್ಲಿಯೂ ತಿಳಿಯುವ ಯುಕ್ತ ಚಿತ್ತರಾದ ಪುರುಷರು ನನ್ನನ್ನು ಅರಿಯುತ್ತಾರೆ, ಅಂದರೆ ನನ್ನನ್ನೇ ಪಡೆಯುತ್ತಾರೆ. ॥30॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd">ಜ್ಞಾನವಿಜ್ಞಾನಯೋಗೋ ನಾಮ ಸಪ್ತಮೋಽಧ್ಯಾಯಃ ॥ 7 ॥ </p>
<p class="ChapterEnd para-style-override-2"><span> </span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-14">ಎಂಟನೆಯ ಅಧ್ಯಾಯ - ಅಕ್ಷರಬ್ರಹ್ಮಯೋಗ</p>
<p class="Uvach">ಅರ್ಜುನ ಉವಾಚ</p>
<p class="Shlok-Number" id="toc_marker-14-1">(ಶ್ಲೋಕ-1)<span class="char-style-override-6"></span></p>
<p class="Shlok">ಕಿಂ ತದ್ಬ್ರಹ್ಮ ಕಿಮಧ್ಯಾತ್ಮಂ ಕಿಂಕರ್ಮ ಪುರುಷೋತ್ತಮ । </p>
<p class="Shlok">ಅಧಿಭೂತಂ ಚ ಕಿಂ ಪ್ರೋಕ್ತಮಧಿದೈವಂ ಕಿಮುಚ್ಯತೇ ॥</p>
<p class="Text"><span class="char-style-override-2">ಅರ್ಜುನನು ಕೇಳಿದನು -</span> ಎಲೈ ಪುರುಷೋತ್ತಮಾ! ಆ ಬ್ರಹ್ಮ ಯಾವುದು? ಅಧ್ಯಾತ್ಮವೆಂದರೇನು? ಕರ್ಮವೆಂದರೆ ಯಾವುದು? ಅಧಿಭೂತ ಎಂಬ ಹೆಸರಿನಿಂದ ಏನನ್ನು ಹೇಳಿದೆ? ಮತ್ತು ಅಧಿದೈವ ಎಂದು ಯಾವುದನ್ನು ಹೇಳುತ್ತಾರೆ? ॥1॥</p>
<p class="Shlok-Number" id="toc_marker-14-2">(ಶ್ಲೋಕ-2)<span class="char-style-override-5"></span></p>
<p class="Shlok">ಅಧಿಯಜ್ಞಃ ಕಥಂ ಕೋಽತ್ರ ದೇಹೇಽಸ್ಮಿನ್ ಮಧುಸೂದನ ।</p>
<p class="Shlok">ಪ್ರಯಾಣಕಾಲೇ ಚ ಕಥಂ ಜ್ಞೇಯೋಽಸಿ ನಿಯತಾತ್ಮಭಿಃ ॥</p>
<p class="Text">ಎಲೈ ಮಧುಸೂದನಾ! ಇಲ್ಲಿ ಅಧಿಯಜ್ಞ ಎಂದರೆ ಯಾರು? ಮತ್ತು ಅವನು ಈ ಶರೀರದಲ್ಲಿ ಹೇಗಿರುತ್ತಾನೆ? ಹಾಗೆಯೇ ಯುಕ್ತಚಿತ್ತವುಳ್ಳ ಪುರುಷರು ಅಂತ್ಯಕಾಲದಲ್ಲಿ ನಿನ್ನನ್ನು ಹೇಗೆ ತಿಳಿಯುತ್ತಾರೆ? ॥2॥</p>
<p class="Shlok-Number" id="toc_marker-14-3">(ಶ್ಲೋಕ-3)<span class="char-style-override-6"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಅಕ್ಷರಂ ಬ್ರಹ್ಮ ಪರಮಂ ಸ್ವಭಾವೋಽಧ್ಯಾತ್ಮಮುಚ್ಯತೇ ।</p>
<p class="Shlok">ಭೂತಭಾವೋದ್ಭವಕರೋ ವಿಸರ್ಗಃ ಕರ್ಮಸಂಜ್ಞಿತಃ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಪರಮ ಅಕ್ಷರವು ‘ಬ್ರಹ್ಮ’ವಾಗಿದೆ. ತನ್ನ ಸ್ವರೂಪ ಅರ್ಥಾತ್ ಜೀವಾತ್ಮನನ್ನು ಅಧ್ಯಾತ್ಮ ಎಂಬ ಹೆಸರಿನಿಂದ ಹೇಳಲಾಗುತ್ತದೆ. ಹಾಗೆಯೇ ಭೂತಗಳ ಭಾವವನ್ನು ಉತ್ಪನ್ನಮಾಡುವ ತ್ಯಾಗವನ್ನು ಕರ್ಮ ಎಂದು ಸಂಬೋಧಿಸಲಾಗುತ್ತದೆ. ॥3॥</p>
<p class="Shlok-Number" id="toc_marker-14-4">(ಶ್ಲೋಕ-4)<span class="char-style-override-4"></span></p>
<p class="Shlok">ಅಧಿಭೂತಂ ಕ್ಷರೋ ಭಾವಃ ಪುರುಷಶ್ಚಾಧಿದೈವತಮ್ ।</p>
<p class="Shlok">ಅಧಿಯಜ್ಞೋಽಹಮೇವಾತ್ರ ದೇಹೇ ದೇಹಭೃತಾಂ ವರ ॥</p>
<p class="Text">ಉತ್ಪತ್ತಿ - ವಿನಾಶವಿರುವ ಎಲ್ಲ ಪದಾರ್ಥಗಳು ಅಧಿಭೂತವಾಗಿವೆ. ಹಿರಣ್ಯಮಯ ಪುರುಷನು ಅಧಿದೈವವಾಗಿದ್ದಾನೆ ಮತ್ತು ದೇಹಧಾರಿಗಳಲ್ಲಿ ಶ್ರೇಷ್ಠನಾದ ಅರ್ಜುನನೇ! ಈ ಶರೀರದಲ್ಲಿ ವಾಸುದೇವನಾದ ನಾನೇ ಅಂತರ್ಯಾಮಿ ರೂಪದಿಂದ ಅಧಿಯಜ್ಞನಾಗಿದ್ದೇನೆ. ॥4॥</p>
<p class="Shlok-Number" id="toc_marker-14-5">(ಶ್ಲೋಕ-5)<span class="char-style-override-4"></span></p>
<p class="Shlok">ಅಂತಕಾಲೇ ಚ ಮಾಮೇವ ಸ್ಮರನ್ಮುಕ್ತ್ವಾ ಕಲೇವರಮ್  । </p>
<p class="Shlok">ಯಃ ಪ್ರಯಾತಿ ಸ ಮದ್ಬಾವಂ ಯಾತಿ ನಾಸ್ತ್ಯತ್ರ ಸಂಶಯಃ ॥</p>
<p class="Text">ಅಂತ್ಯಕಾಲದಲ್ಲಿಯೂ ನನ್ನನ್ನೇ ಸ್ಮರಿಸುತ್ತಾ ಶರೀರವನ್ನು ತ್ಯಾಗಮಾಡುವ ಪುರುಷನು ನನ್ನ ಸಾಕ್ಷಾತ್ ಸ್ವರೂಪವನ್ನು ಹೊಂದುತ್ತಾನೆ. ಇದರಲ್ಲಿ ಯಾವುದೇ ಸಂಶಯವಿಲ್ಲ. ॥5॥</p>
<p class="Shlok-Number" id="toc_marker-14-6">(ಶ್ಲೋಕ-6)<span class="char-style-override-4"></span></p>
<p class="Shlok">ಯಂ ಯಂ ವಾಪಿ ಸ್ಮರನ್ಭಾವಂ ತ್ಯಜತ್ಯಂತೆ ಕಲೇವರಮ್ ।</p>
<p class="Shlok">ತಂ ತಮೇವೈತಿ ಕೌಂತೇಯ ಸದಾ ತದ್ಭಾವಭಾವಿತಃ ॥</p>
<p class="Text">ಎಲೈ ಕೌಂತೇಯನೇ! ಈ ಮನುಷ್ಯನು ಅಂತ್ಯಕಾಲದಲ್ಲಿ ಯಾವ-ಯಾವ ಭಾವವನ್ನು ಸ್ಮರಿಸುತ್ತಾ ಶರೀರವನ್ನು ತ್ಯಜಿಸುತ್ತಾನೋ, ಅದನ್ನೇ ಪಡೆಯುತ್ತಾನೆ; ಏಕೆಂದರೆ ಅವನು ಸದಾಕಾಲ ಅದೇ ಭಾವವನ್ನು ಚಿಂತಿಸುತ್ತಾ ಇರುತ್ತಾನೆ. ॥6॥</p>
<p class="Shlok-Number" id="toc_marker-14-7">(ಶ್ಲೋಕ-7)<span class="char-style-override-5"></span></p>
<p class="Shlok">ತಸ್ಮಾತ್ಸರ್ವೇಷು ಕಾಲೇಷು ಮಾಮನುಸ್ಮರ ಯುಧ್ಯ ಚ ।</p>
<p class="Shlok">ಮಯ್ಯರ್ಪಿತಮನೋಬುದ್ಧಿರ್ಮಾಮೇವೈಷ್ಯಸ್ಯಸಂಶಯಮ್ ॥</p>
<p class="Text">ಆದ್ದರಿಂದ ಅರ್ಜುನನೇ! ನೀನು ಯಾವಾಗಲೂ ನಿರಂತರವಾಗಿ ನನ್ನನ್ನು ಸ್ಮರಿಸು ಹಾಗೂ ಯುದ್ಧವನ್ನೂ ಮಾಡು. ಹೀಗೆ ನನ್ನಲ್ಲಿ ಮನಸ್ಸು - ಬುದ್ಧಿಗಳನ್ನು ಅರ್ಪಿಸಿದ್ದರಿಂದ ನೀನು ನಿಃಸಂದೇಹವಾಗಿ ನನ್ನನ್ನೇ ಪಡೆಯುವೆ. ॥7॥</p>
<p class="Shlok-Number" id="toc_marker-14-8">(ಶ್ಲೋಕ-8)<span class="char-style-override-4"></span></p>
<p class="Shlok">ಅಭ್ಯಾಸಯೋಗಯುಕ್ತೇನ ಚೇತಸಾ ನಾನ್ಯಗಾಮಿನಾ ।</p>
<p class="Shlok">ಪರಮಂ ಪುರುಷಂ ದಿವ್ಯಂ ಯಾತಿ ಪಾರ್ಥಾನುಚಿಂತಯನ್ ॥</p>
<p class="Text">ಎಲೈ ಪಾರ್ಥನೇ! ಪರಮೇಶ್ವರನ ಧ್ಯಾನದ ಅಭ್ಯಾಸರೂಪೀ ಯೋಗದಿಂದ ಯುಕ್ತನಾಗಿ ಬೇರೆಡೆಗೆ ಹೋಗದಿರುವ ಚಿತ್ತದಿಂದ ನಿರಂತರ ಚಿಂತನೆ ಮಾಡುವ ಮನುಷ್ಯನು, ಪರಮ ಪ್ರಕಾಶಸ್ವರೂಪೀ ದಿವ್ಯ ಪುರುಷನನ್ನು ಅಂದರೆ ಪರಮೇಶ್ವರನನ್ನೇ ಹೊಂದುತ್ತಾನೆ. ಇದು ನಿಯಮವಾಗಿದೆ. ॥8॥</p>
<p class="Shlok-Number" id="toc_marker-14-9">(ಶ್ಲೋಕ-9)<span class="char-style-override-4"></span></p>
<p class="Shlok">ಕವಿಂ ಪುರಾಣಮನುಶಾಸಿತಾರ-</p>
<p class="Shlok">ಮಣೋರಣೀಯಾಂಸಮನುಸ್ಮರೇದ್ಯಃ ।</p>
<p class="Shlok">ಸರ್ವಸ್ಯ ಧಾತಾರಮಚಿಂತ್ಯರೂಪ-</p>
<p class="Shlok">ಮಾದಿತ್ಯವರ್ಣಂ ತಮಸಃ ಪರಸ್ತಾತ್ ॥</p>
<p class="Text">ಸರ್ವಜ್ಞನೂ, ಅನಾದಿಯೂ, ಎಲ್ಲರನ್ನೂ ಆಳುವವನೂ, ಸೂಕ್ಷ್ಮಕ್ಕಿಂತ ಅತಿಸೂಕ್ಷ್ಮನೂ, ಎಲ್ಲರ ಧಾರಣೆ - ಪೋಷಣೆ ಮಾಡುವವನೂ, ಅಚಿಂತ್ಯ ಸ್ವರೂಪನೂ, ಸೂರ್ಯನಂತೆ ನಿತ್ಯಚೇತನ ಪ್ರಕಾಶರೂಪನೂ, ಅವಿದ್ಯೆಗಿಂತ ಪರನೂ, ಶುದ್ಧನೂ ಆದ ಸಚ್ಚಿದಾನಂದಘನ ಪರಮೇಶ್ವರನ ಸ್ಮರಣೆಯನ್ನು ಯಾವ ಪುರುಷನು ಮಾಡುವನೋ, - ॥9॥</p>
<p class="Shlok-Number" id="toc_marker-14-10">(ಶ್ಲೋಕ-10)<span class="char-style-override-4"></span></p>
<p class="Shlok">ಪ್ರಯಾಣಕಾಲೇ ಮನಸಾಚಲೇನ</p>
<p class="Shlok">ಭಕ್ತ್ಯಾ ಯುಕ್ತೋಯೋಗಬಲೇನ ಚೈವ ।</p>
<p class="Shlok">ಭ್ರುವೋರ್ಮಧ್ಯೇ ಪ್ರಾಣಮಾವೇಶ್ಯ ಸಮ್ಯಕ್</p>
<p class="Shlok">ಸ ತಂ ಪರಂ ಪುರುಷಮುಪೈತಿದಿವ್ಯಮ್ ॥</p>
<p class="Text">ಆ ಭಕ್ತಿಯುಕ್ತ ಪುರುಷನು ಅಂತ್ಯಕಾಲದಲ್ಲಿಯೂ ಯೋಗಬಲದಿಂದ ಭ್ರೂಮಧ್ಯದಲ್ಲಿ ಪ್ರಾಣವನ್ನು ಚೆನ್ನಾಗಿ ಸ್ಥಾಪನೆಮಾಡಿ ಮತ್ತೆ ನಿಶ್ಚಲವಾದ ಮನಸ್ಸಿನಿಂದ ಸ್ಮರಣೆ ಮಾಡುತ್ತ ಆ ದಿವ್ಯ ಸ್ವರೂಪನಾದ ಪರಮ ಪುರುಷ ಪರಮಾತ್ಮನನ್ನೇ ಪಡೆಯುತ್ತಾನೆ. ॥10॥</p>
<p class="Shlok-Number" id="toc_marker-14-11">(ಶ್ಲೋಕ-11)<span class="char-style-override-4"></span></p>
<p class="Shlok">ಯದಕ್ಷರಂ ವೇದವಿದೋ ವದಂತಿ</p>
<p class="Shlok">ವಿಶಂತಿ ಯದ್ಯತಯೋ ವೀತರಾಗಾಃ ।</p>
<p class="Shlok">ಯದಿಚ್ಛಂತೋ ಬ್ರಹ್ಮಚರ್ಯಂ ಚರಂತಿ</p>
<p class="Shlok">ತತ್ತೇ ಪದಂ ಸಂಗ್ರಹೇಣ ಪ್ರವಕ್ಷ್ಯೇ ॥</p>
<p class="Text">ವೇದವನ್ನು ತಿಳಿದ ವಿದ್ವಾಂಸರು ಯಾವ ಸಚ್ಚಿದಾನಂದಘನರೂಪೀ ಪರಮಪದವನ್ನು ಅವಿನಾಶೀ ಎಂದು ಹೇಳುವರೋ, ಆಸಕ್ತಿರಹಿತರಾದ ಯತ್ನಶೀಲ ಸಂನ್ಯಾಸಿ ಮಹಾತ್ಮರು ಯಾವುದರಲ್ಲಿ ಪ್ರವೇಶಮಾಡುತ್ತಾರೋ, ಮತ್ತು ಯಾವ ಪರಮಪದವನ್ನು ಬಯಸುವ ಬ್ರಹ್ಮಚಾರಿಗಳು ಬ್ರಹ್ಮಚರ್ಯದ ಆಚರಣೆಯನ್ನು ಮಾಡುತ್ತಾರೋ ಆ ಪರಮಪದವನ್ನು ನಾನು ನಿನಗಾಗಿ ಸಂಕ್ಷೇಪವಾಗಿ ಹೇಳುವೆನು. ॥11॥</p>
<p class="Shlok-Number" id="toc_marker-14-12">(ಶ್ಲೋಕ-12)<span class="char-style-override-4"></span></p>
<p class="Shlok">ಸರ್ವದ್ವಾರಾಣಿ ಸಂಯಮ್ಯ ಮನೋ ಹೃದಿ ನಿರುಧ್ಯ ಚ ।</p>
<p class="Shlok">ಮೂರ್ಧ್ನ್ಯಾಧಾಯಾತ್ಮನಃ ಪ್ರಾಣಮಾಸ್ಥಿತೋ ಯೋಗಧಾರಣಾಮ್ ॥</p>
<p class="Shlok-Number" id="toc_marker-14-13">(ಶ್ಲೋಕ-13)<span class="char-style-override-5"></span></p>
<p class="Shlok">ಓಮಿತ್ಯೇಕಾಕ್ಷರಂ ಬ್ರಹ್ಮ ವ್ಯಾಹರನ್ಮಾಮನುಸ್ಮರನ್ ।</p>
<p class="Shlok">ಯಃ ಪ್ರಯಾತಿ ತ್ಯಜನ್ ದೇಹಂ ಸ ಯಾತಿ ಪರಮಾಂ ಗತಿಮ್ ॥</p>
<p class="Text">ಎಲ್ಲ ಇಂದ್ರಿಯಗಳ ದ್ವಾರಗಳನ್ನು ತಡೆದು, ಮನಸ್ಸನ್ನು ಹೃದಯದಲ್ಲಿ ಸ್ಥಿರಗೊಳಿಸಿ ಮತ್ತೆ ಗೆದ್ದಿರುವ ಮನಸ್ಸಿನಿಂದ ಪ್ರಾಣವನ್ನು ಮಸ್ತಕದಲ್ಲಿ ಸ್ಥಾಪಿಸಿ, ಪರಮಾತ್ಮ ಸಂಬಂಧೀ ಯೋಗಧಾರಣೆಯಲ್ಲಿ ಸ್ಥಿರನಾಗಿ ಯಾವ ಪುರುಷನು ‘ಓಂ’ ಎಂಬ ಏಕಾಕ್ಷರರೂಪೀ ಬ್ರಹ್ಮವನ್ನು ಉಚ್ಚರಿಸುತ್ತಾ ಮತ್ತು ಅದರ ಅರ್ಥಸ್ವರೂಪ ನಿರ್ಗುಣ ಬ್ರಹ್ಮನಾದ ನನ್ನನ್ನು ಚಿಂತಿಸುತ್ತಾ ಶರೀರವನ್ನು ತ್ಯಜಿಸಿ ಹೋಗುವನೋ, ಅವನು ಪರಮಗತಿಯನ್ನು ಹೊಂದುತ್ತಾನೆ. ॥12-13॥</p>
<p class="Shlok-Number" id="toc_marker-14-14">(ಶ್ಲೋಕ-14)<span class="char-style-override-4"></span></p>
<p class="Shlok">ಅನನ್ಯಚೇತಾಃ ಸತತಂ ಯೋ ಮಾಂ ಸ್ಮರತಿ ನಿತ್ಯಶಃ ।</p>
<p class="Shlok">ತಸ್ಯಾಹಂ ಸುಲಭಃ ಪಾರ್ಥ ನಿತ್ಯಯುಕ್ತಸ್ಯ ಯೋಗಿನಃ ॥</p>
<p class="Text">ಎಲೈ ಅರ್ಜುನ! ನನ್ನಲ್ಲಿ ಅನನ್ಯಚಿತ್ತನಾಗಿ ಸದಾಕಾಲ ಪುರುಷೋತ್ತಮನಾದ ನನ್ನನ್ನು ಸ್ಮರಿಸುತ್ತಾ, ನಿತ್ಯ ನಿರಂತರ ನನ್ನಲ್ಲಿ ಯುಕ್ತನಾದ ಆ ಯೋಗಿಗೆ ನಾನು ಸುಲಭವಾಗಿ ಪ್ರಾಪ್ತವಾಗುತ್ತೇನೆ. ॥14॥</p>
<p class="Shlok-Number" id="toc_marker-14-15">(ಶ್ಲೋಕ-15)<span class="char-style-override-4"></span></p>
<p class="Shlok">ಮಾಮುಪೇತ್ಯ ಪುನರ್ಜನ್ಮ ದುಃಖಾಲಯಮಶಾಶ್ವತಮ್ ।</p>
<p class="Shlok">ನಾಪ್ನುವಂತಿ ಮಹಾತ್ಮಾನಃ ಸಂಸಿದ್ಧಿಂ ಪರಮಾಂ ಗತಾಃ ॥</p>
<p class="Text">ಪರಮ ಸಿದ್ಧಿಯನ್ನು ಪಡೆದ ಮಹಾತ್ಮರು ನನ್ನನ್ನು ಒಮ್ಮೆ ಪಡೆದುಕೊಂಡ ಬಳಿಕ ದುಃಖದ ಆಲಯವಾದ ಕ್ಷಣಭಂಗುರ ಪುನರ್ಜನ್ಮವನ್ನು ಪಡೆಯುವುದಿಲ್ಲ. ॥15॥</p>
<p class="Shlok-Number" id="toc_marker-14-16">(ಶ್ಲೋಕ-16)<span class="char-style-override-4"></span></p>
<p class="Shlok">ಆಬ್ರಹ್ಮಭುವನಾಲ್ಲೋಕಾಃ ಪುನರಾವರ್ತಿನೋಽರ್ಜುನ । </p>
<p class="Shlok">ಮಾಮುಪೇತ್ಯ ತು ಕೌಂತೇಯ ಪುನರ್ಜನ್ಮ ನ ವಿದ್ಯತೇ ॥</p>
<p class="Text">ಎಲೈ ಅರ್ಜುನ! ಬ್ರಹ್ಮಲೋಕದವರೆಗಿನ ಎಲ್ಲ ಲೋಕಗಳು ಪುನರಾವರ್ತಿ ಗಳಾಗಿವೆ. ಆದರೆ ಕುಂತೀಪುತ್ರನೇ! ನನ್ನನ್ನು ಪಡೆದ ಬಳಿಕ ಪುನರ್ಜನ್ಮ ಇರುವುದಿಲ್ಲ. ಏಕೆಂದರೆ ನಾನು ಕಾಲಾತೀತನಾಗಿದ್ದೇನೆ ಮತ್ತು ಈ ಎಲ್ಲ ಬ್ರಹ್ಮಾದಿ ಲೋಕಗಳು ಕಾಲದಿಂದ ಸೀಮಿತವಾಗಿರುವುದರಿಂದ ಅನಿತ್ಯವಾಗಿವೆ. ॥16॥</p>
<p class="Shlok-Number" id="toc_marker-14-17">(ಶ್ಲೋಕ-17)<span class="char-style-override-4"></span></p>
<p class="Shlok">ಸಹಸ್ರಯುಗಪರ್ಯಂತಮಹರ್ಯದ್ಬ್ರಹ್ಮಣೋ ವಿದುಃ ।</p>
<p class="Shlok">ರಾತ್ರಿಂ ಯುಗಸಹಸ್ರಾಂತಾಂ ತೇಽಹೋರಾತ್ರವಿದೋ ಜನಾಃ ॥</p>
<p class="Text">ಬ್ರಹ್ಮದೇವರ ಒಂದು ಹಗಲನ್ನು ಒಂದು ಸಾವಿರ ಚತುರ್ಯುಗಗಳದ್ದಾಗಿದ್ದು, ರಾತ್ರಿಯೂ ಕೂಡ ಒಂದು ಸಾವಿರ ಚತುರ್ಯುಗಗಳದ್ದಾಗಿದೆ. ಇದನ್ನು ತತ್ತ್ವಶಃ ತಿಳಿದ ಯೋಗಿಗಳು ಕಾಲದ ತತ್ತ್ವವನ್ನು ತಿಳಿದವರಾಗಿದ್ದಾರೆ. ॥17॥</p>
<p class="Shlok-Number" id="toc_marker-14-18">(ಶ್ಲೋಕ-18)<span class="char-style-override-4"></span></p>
<p class="Shlok">ಅವ್ಯಕ್ತಾದ್ವ್ಯಕ್ತಯಃ ಸರ್ವಾಃ ಪ್ರಭವಂತ್ಯಹರಾಗಮೇ ।</p>
<p class="Shlok">ರಾತ್ರ್ಯಾಗಮೇ ಪ್ರಲೀಯಂತೇ ತತ್ರೈವಾವ್ಯಕ್ತಸಂಜ್ಞಕೇ ॥</p>
<p class="Text">ಸಮಸ್ತ ಚರಾಚರ ಪ್ರಾಣಿಗಳು ಬ್ರಹ್ಮದೇವರ ಹಗಲಿನ ಪ್ರಾರಂಭದಲ್ಲಿ ಅವ್ಯಕ್ತದಿಂದ ಅಂದರೆ ಬ್ರಹ್ಮದೇವರ ಸೂಕ್ಷ್ಮ ಶರೀರದಿಂದ ಉತ್ಪನ್ನವಾಗುತ್ತವೆ ಮತ್ತು ಬ್ರಹ್ಮದೇವರ ರಾತ್ರಿಯ ಪ್ರಾರಂಭದಲ್ಲಿ ಆ ಅವ್ಯಕ್ತ ಹೆಸರಿನ ಬ್ರಹ್ಮದೇವರ ಸೂಕ್ಷ್ಮ ಶರೀರದಲ್ಲಿ ವಿಲೀನವಾಗುತ್ತವೆ. ॥18॥</p>
<p class="Shlok-Number" id="toc_marker-14-19">(ಶ್ಲೋಕ-19)<span class="char-style-override-4"></span></p>
<p class="Shlok">ಭೂತಗ್ರಾಮಃ ಸ ಏವಾಯಂ ಭೂತ್ವಾ ಭೂತ್ವಾಪ್ರಲೀಯತೇ ।</p>
<p class="Shlok">ರಾತ್ರ್ಯಾಗಮೇಽವಶಃ ಪಾರ್ಥ ಪ್ರಭವತ್ಯಹರಾಗಮೇ ॥</p>
<p class="Text">ಎಲೈ ಪಾರ್ಥನೆ! ಅದೇ ಆ ಪ್ರಾಣಿಸಮುದಾಯವು ಪುನಃ ಪುನಃ ಉತ್ಪನ್ನವಾಗಿ ಪ್ರಕೃತಿಯ ಅಧೀನವಾಗಿದ್ದರಿಂದ ರಾತ್ರಿಯ ಪ್ರಾರಂಭದಲ್ಲಿ ವಿಲೀನವಾಗುತ್ತದೆ ಹಾಗೂ ಹಗಲಿನ ಪ್ರಾರಂಭದಲ್ಲಿ ಪುನಃ ಉತ್ಪನ್ನವಾಗುತ್ತದೆ. ॥19॥</p>
<p class="Shlok-Number" id="toc_marker-14-20">(ಶ್ಲೋಕ-20)<span class="char-style-override-4"></span></p>
<p class="Shlok">ಪರಸ್ತಸ್ಮಾತ್ತು ಭಾವೋಽನ್ಯೋಽವಕ್ತೋಽವ್ಯಕ್ತಾತ್ ಸನಾತನಃ ।</p>
<p class="Shlok">ಯಃ ಸ ಸರ್ವೇಷು ಭೂತೇಷು ನಶ್ಯತ್ಸು ನ ವಿನಶ್ಯತಿ ॥</p>
<p class="Text">ಆ ಅವ್ಯಕ್ತಕ್ಕಿಂತಲೂ ಬಹಳ ಅತೀತವಾದ ಇನ್ನೊಂದು ಅರ್ಥಾತ್ ವಿಲಕ್ಷಣ ಸನಾತನ ಅವ್ಯಕ್ತಭಾವವಿದೆಯೋ ಆ ಪರಮದಿವ್ಯ ಪುರುಷನು ಎಲ್ಲ ಭೂತಗಳು ಇಲ್ಲವಾದರೂ ನಾಶವಾಗುವುದಿಲ್ಲ. ॥20॥</p>
<p class="Shlok-Number" id="toc_marker-14-21">(ಶ್ಲೋಕ-21)<span class="char-style-override-4"></span></p>
<p class="Shlok">ಅವ್ಯಕ್ತೋಽಕ್ಷರ ಇತ್ಯುಕ್ತಸ್ತಮಾಹುಃ ಪರಮಾಂ ಗತಿಮ್ ।</p>
<p class="Shlok">ಯಂ ಪ್ರಾಪ್ಯ ನ ನಿವರ್ತಂತೇ ತದ್ಧಾಮ ಪರಮಂ ಮಮ  ॥</p>
<p class="Text">ಅದನ್ನು ಅವ್ಯಕ್ತ, ಅಕ್ಷರ ಎಂದು ಹೇಳುತ್ತಾರೆ, ಅದನ್ನೇ ಶ್ರೇಷ್ಠ ಗತಿ ಎಂದೂ ಹೇಳುತ್ತಾರೆ. ಆ ಸನಾತನ ಅವ್ಯಕ್ತ ಭಾವವನ್ನು ಪಡೆದುಕೊಂಡ ಬಳಿಕ ಮನುಷ್ಯನು ಮರಳಿ ಹುಟ್ಟುವುದಿಲ್ಲ. ಅದು ನನ್ನ ಸರ್ವಶ್ರೇಷ್ಠ ಸ್ಥಾನವಾಗಿದೆ. ॥21॥</p>
<p class="Shlok-Number" id="toc_marker-14-22">(ಶ್ಲೋಕ-22)<span class="char-style-override-4"></span></p>
<p class="Shlok">ಪುರುಷಃ ಸ ಪರಃ ಪಾರ್ಥ ಭಕ್ತ್ಯಾ ಲಭ್ಯಸ್ತ್ವನನ್ಯಯಾ ।</p>
<p class="Shlok">ಯಸ್ಯಾಂತಃಸ್ಥಾನಿ ಭೂತಾನಿ ಯೇನ ಸರ್ವಮಿದಂ ತತಮ್ ॥</p>
<p class="Text">ಎಲೈ ಪಾರ್ಥ! ಆ ಪರಮಾತ್ಮನಲ್ಲಿ ಸರ್ವಭೂತಗಳು ಇವೆ. ಮತ್ತು ಆ ಸಚ್ಚಿದಾನಂದಘನ ಪರಮಾತ್ಮನು ಈ ಜಗತ್ತೆಲ್ಲವನ್ನು ವ್ಯಾಪಿಸಿರುವನು. ಆ ಸನಾತನ ಅವ್ಯಕ್ತ ಪರಮ ಪುರುಷನು ಅನನ್ಯ ಭಕ್ತಿಯಿಂದಲೇ ದೊರೆಯುವನು. ॥22॥</p>
<p class="Shlok-Number" id="toc_marker-14-23">(ಶ್ಲೋಕ-23)<span class="char-style-override-4"></span></p>
<p class="Shlok">ಯತ್ರ ಕಾಲೇ ತ್ವನಾವೃತ್ತಿಮಾವೃತ್ತಿಂ ಚೈವ ಯೋಗಿನಃ ।</p>
<p class="Shlok">ಪ್ರಯಾತಾ ಯಾಂತಿ ತಂ ಕಾಲಂ ವಕ್ಷ್ಯಾಮಿ ಭರತರ್ಷಭ ॥</p>
<p class="Text">ಎಲೈ ಅರ್ಜುನಾ! ಯಾವ ಕಾಲದಲ್ಲಿ ಶರೀರವನ್ನು ತ್ಯಜಿಸಿ ಹೋದ ಯೋಗಿಗಳು ಮರಳಿ ಹುಟ್ಟಿಬಾರದಿರುವ ಗತಿಯನ್ನು ಪಡೆಯುವರೋ, ಮತ್ತು ಯಾವ ಕಾಲದಲ್ಲಿ ತೆರಳಿದವರು ಮರಳಿ ಹುಟ್ಟಿ ಬರುತ್ತಾರೋ ಆ ಕಾಲವನ್ನು ಅರ್ಥಾತ್ ಎರಡು ಮಾರ್ಗಗಳನ್ನೂ ನಾನು ಹೇಳುವೆನು. ॥23॥</p>
<p class="Shlok-Number" id="toc_marker-14-24">(ಶ್ಲೋಕ-24)<span class="char-style-override-4"></span></p>
<p class="Shlok">ಅಗ್ನಿರ್ಜ್ಯೋತಿರಹಃ ಶುಕ್ಲಃ ಷಣ್ಮಾಸಾ ಉತ್ತರಾಯಣಮ್ ।</p>
<p class="Shlok">ತತ್ರ ಪ್ರಯಾತಾ ಗಚ್ಛಂತಿ ಬ್ರಹ್ಮ ಬ್ರಹ್ಮವಿದೋ ಜನಾಃ ॥</p>
<p class="Text">ಯಾವ ಮಾರ್ಗದಲ್ಲಿ ಜ್ಯೋತಿರ್ಮಯ ಅಗ್ನಿಯ ಅಭಿಮಾನೀ ದೇವತೆಯಿದೆಯೋ, ಹಗಲಿನ ಅಭಿಮಾನೀ ದೇವತೆಯಿದೆಯೋ, ಶುಕ್ಲಪಕ್ಷದ ಅಭಿಮಾನೀ ದೇವತೆಯಿದೆಯೋ, ಉತ್ತರಾಯಣದ ಆರು ತಿಂಗಳ ಅಭಿಮಾನೀ ದೇವತೆಯಿದೆಯೋ, ಆ ಮಾರ್ಗದಿಂದ ಸತ್ತಬಳಿಕ ತೆರಳಿದ ಬ್ರಹ್ಮವೇತ್ತರಾದ ಯೋಗಿಗಳು ಮೇಲಿನ ದೇವತೆಗಳಿಂದ ಕ್ರಮವಾಗಿ ಕರೆದುಕೊಂಡು ಹೋದವರಾಗಿ ಬ್ರಹ್ಮನನ್ನು ಹೊಂದುವರು. ॥24॥</p>
<p class="Shlok-Number" id="toc_marker-14-25">(ಶ್ಲೋಕ-25)<span class="char-style-override-4"></span></p>
<p class="Shlok">ಧೂಮೋ ರಾತ್ರಿಸ್ತಥಾ ಕೃಷ್ಣಃ ಷಣ್ಮಾಸಾ ದಕ್ಷಿಣಾಯನಮ್ ।</p>
<p class="Shlok">ತತ್ರ ಚಾಂದ್ರಮಸಂ ಜ್ಯೋತಿರ್ಯೋಗೀ ಪ್ರಾಪ್ಯ ನಿವರ್ತತೇ ॥</p>
<p class="Text">ಯಾವ ಮಾರ್ಗದಲ್ಲಿ ಹೊಗೆಯ ಅಭಿಮಾನೀ ದೇವತೆಯಿದೆಯೋ, ರಾತ್ರಿಯ ಅಭಿಮಾನೀ ದೇವತೆಯಿದೆಯೋ, ಕೃಷ್ಣ ಪಕ್ಷದ ಅಭಿಮಾನೀ ದೇವತೆ ಇದೆಯೋ, ದಕ್ಷಿಣಾಯನದ ಆರು ತಿಂಗಳ ಅಭಿಮಾನೀ ದೇವತೆಯಿದೆಯೋ, ಆ ಮಾರ್ಗದಿಂದ ಸತ್ತ ಬಳಿಕ ಹೋದ ಸಕಾಮಕರ್ಮ ಮಾಡಿದ ಯೋಗಿಯು ಮೇಲಿನ ದೇವತೆಗಳಿಂದ ಒಯ್ಯಲ್ಪಡುವನು, ಮುಂದೆ ಅವನು ಚಂದ್ರತೇಜವನ್ನು ಪಡೆದು ಸ್ವರ್ಗದಲ್ಲಿ ತನ್ನ ಶುಭ ಕರ್ಮಗಳ ಫಲಗಳನ್ನು ಅನುಭವಿಸಿ ಮರಳಿ ಬರುತ್ತಾನೆ. ॥25॥</p>
<p class="Shlok-Number" id="toc_marker-14-26">(ಶ್ಲೋಕ-26)<span class="char-style-override-4"></span></p>
<p class="Shlok">ಶುಕ್ಲಕೃಷ್ಣೇ ಗತೀ ಹ್ಯೇತೇ ಜಗತಃ ಶಾಶ್ವತೇ ಮತೇ।</p>
<p class="Shlok">ಏಕಯಾ ಯಾತ್ಯನಾವೃತ್ತಿಮನ್ಯಯಾವರ್ತತೇ ಪುನಃ ॥</p>
<p class="Text">ಏಕೆಂದರೆ ಜಗತ್ತಿನ ಇವೆರಡು ವಿಧದ ಶುಕ್ಲ ಮತ್ತು ಕೃಷ್ಣ ಅಂದರೆ ದೇವಯಾನ ಹಾಗೂ ಪಿತೃಯಾನ ಮಾರ್ಗಗಳು ಸನಾತನವೆಂದು ತಿಳಿಯಲಾಗಿದೆ. ಇವುಗಳಲ್ಲಿ ಮರಳಿ ಬರಲಾರದ, ಅರ್ಚಿ ಮಾರ್ಗದಿಂದ ಹೋದವರು ಪರಮಗತಿಯನ್ನು ಪಡೆಯುತ್ತಾರೆ. ಇನ್ನೊಂದು ಧೂಮಮಾರ್ಗದಿಂದ ಹೋದವರು ಮರಳಿ ಬರುತ್ತಾರೆ ಅರ್ಥಾತ್ ಹುಟ್ಟು-ಸಾವನ್ನು ಪಡೆಯುತ್ತಾರೆ. ॥26॥</p>
<p class="Shlok-Number" id="toc_marker-14-27">(ಶ್ಲೋಕ-27)<span class="char-style-override-4"></span></p>
<p class="Shlok">ನೈತೇ ಸೃತೀ ಪಾರ್ಥ ಜಾನನ್ಯೋಗೀ ಮುಹ್ಯತಿ ಕಶ್ಚನ ।</p>
<p class="Shlok">ತಸ್ಮಾತ್ಸರ್ವೇಷು ಕಾಲೇಷು ಯೋಗಯುಕ್ತೋ ಭವಾರ್ಜುನ ॥</p>
<p class="Text">ಎಲೈ ಪಾರ್ಥನೇ! ಈ ಪ್ರಕಾರ ಎರಡು ಮಾರ್ಗಗಳನ್ನೂ ತತ್ತ್ವದಿಂದ ತಿಳಿದ ಯಾವುದೇ ಯೋಗಿಯೂ ಮೋಹಿತನಾಗುವುದಿಲ್ಲ. ಆದ್ದರಿಂದ ಅರ್ಜುನನೇ! ನೀನು ಎಲ್ಲ ಕಾಲಗಳಲ್ಲಿ ಸಮಬುದ್ಧಿರೂಪೀ ಯೋಗದಿಂದ ಯುಕ್ತನಾಗು, ಅರ್ಥಾತ್ ನಿರಂತರ ನನ್ನ ಪ್ರಾಪ್ತಿಗಾಗಿ ಸಾಧನೆ ಮಾಡು. ॥27॥</p>
<p class="Shlok-Number" id="toc_marker-14-28">(ಶ್ಲೋಕ-28)<span class="char-style-override-4"></span></p>
<p class="Shlok">ವೇದೇಷು ಯಜ್ಞೇಷು ತಪಃಸು ಚೈವ</p>
<p class="Shlok">ದಾನೇಷು ಯತ್ಪುಣ್ಯಲಂ ಪ್ರದಿಷ್ಟಮ್ ।</p>
<p class="Shlok">ಅತ್ಯೇತಿ ತತ್ಸರ್ವಮಿದಂ ವಿದಿತ್ವಾ</p>
<p class="Shlok">ಯೋಗೀ ಪರಂ ಸ್ಥಾನಮುಪೈತಿ ಚಾದ್ಯಮ್ ॥</p>
<p class="Text">ಯೋಗೀ ಪುರುಷನು ಈ ರಹಸ್ಯವನ್ನು ತತ್ತ್ವದಿಂದ ತಿಳಿದು ವೇದಗಳ ಅಧ್ಯಯನ, ಯಜ್ಞ, ತಪಸ್ಸು ಮತ್ತು ದಾನಾದಿಗಳನ್ನು ಮಾಡುವುದರಲ್ಲಿ ಹೇಳಲಾದ ಪುಣ್ಯ ಫಲಗಳನ್ನು ನಿಃಸಂದೇಹವಾಗಿ ದಾಟಿ ಹೋಗುವನು ಮತ್ತು ಸನಾತನ ಪರಮ ಪದವನ್ನು ಪಡೆಯುತ್ತಾನೆ. ॥28॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ಅಕ್ಷರ ಬ್ರಹ್ಮಯೋಗೋ ನಾಮ ಅಷ್ಟಮೋಽಧ್ಯಾಯಃ ॥ 8 ॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-15">ಒಂಭತ್ತನೆಯ ಅಧ್ಯಾಯ - ರಾಜವಿದ್ಯಾರಾಜಗುಹ್ಯಯೋಗ</p>
<p class="Shlok-Number" id="toc_marker-15-1">(ಶ್ಲೋಕ-1)<span class="char-style-override-6"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಇದಂ ತು ತೇ ಗುಹ್ಯತಮಂ ಪ್ರವಕ್ಷ್ಯಾಮ್ಯನಸೂಯವೇ ।</p>
<p class="Shlok">ಜ್ಞಾನಂ ವಿಜ್ಞಾನಸಹಿತಂ ಯಜ್ಜ್ಞಾತ್ವಾ ಮೋಕ್ಷ್ಯಸೇಽಶುಭಾತ್ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ದೋಷ ದೃಷ್ಟಿರಹಿತ ಭಕ್ತನಾದ ನಿನಗೆ ಈ ಪರಮ ಗೋಪ್ಯವಾದ, ವಿಜ್ಞಾನಸಹಿತ ಜ್ಞಾನವನ್ನು ಪುನಃ ಚೆನ್ನಾಗಿ ಹೇಳುವೆನು. ಅದನ್ನು ತಿಳಿದು ನೀನು ದುಃಖರೂಪ ಸಂಸಾರದಿಂದ ಪಾರಾಗುವೆ. ॥1॥</p>
<p class="Shlok-Number" id="toc_marker-15-2">(ಶ್ಲೋಕ-2)<span class="char-style-override-4"></span></p>
<p class="Shlok">ರಾಜವಿದ್ಯಾ ರಾಜಗುಹ್ಯಂ ಪವಿತ್ರಮಿದಮುತ್ತಮಮ್ ।</p>
<p class="Shlok">ಪ್ರತ್ಯಕ್ಷಾವಗಮಂ ಧರ್ಮ್ಯಂಸುಸುಖಂಕರ್ತುಮವ್ಯಯಮ್ ॥</p>
<p class="Text">ಈ ವಿಜ್ಞಾನಸಹಿತವಾದ ಜ್ಞಾನವು ಎಲ್ಲ ವಿದ್ಯೆಗಳ ರಾಜನೂ, ಎಲ್ಲ ರಹಸ್ಯಗಳ ರಾಜನೂ, ಅತಿಪವಿತ್ರವೂ, ಅತ್ಯುತ್ತಮವೂ, ಪ್ರತ್ಯಕ್ಷ ಫಲವುಳ್ಳದ್ದೂ, ಧರ್ಮಯುಕ್ತವೂ, ಸಾಧನೆಗೆ ತುಂಬಾ ಸುಲಭವೂ ಮತ್ತು ಅವಿನಾಶಿಯೂ ಆಗಿದೆ. ॥2॥</p>
<p class="Shlok-Number" id="toc_marker-15-3">(ಶ್ಲೋಕ-3)<span class="char-style-override-4"></span></p>
<p class="Shlok">ಅಶ್ರದ್ಧಧಾನಾಃ ಪುರುಷಾ ಧರ್ಮಸ್ಯಾಸ್ಯ ಪರಂತಪ ।</p>
<p class="Shlok">ಅಪ್ರಾಪ್ಯ ಮಾಂ ನಿವರ್ತಂತೇ ಮೃತ್ಯುಸಂಸಾರವರ್ತ್ಮನಿ ॥</p>
<p class="Text">ಎಲೈ ಪರಂತಪ! ಮೇಲೆ ಹೇಳಿದ ಈ ಧರ್ಮದಲ್ಲಿ ಶ್ರದ್ಧಾರಹಿತರಾದ ಪುರುಷರು ನನ್ನನ್ನು ಪಡೆಯದೆ ಮೃತ್ಯುರೂಪೀ ಸಂಸಾರಚಕ್ರದಲ್ಲಿ ಸುತ್ತುತ್ತಾ ಇರುತ್ತಾರೆ. ॥3॥</p>
<p class="Shlok-Number" id="toc_marker-15-4">(ಶ್ಲೋಕ-4)<span class="char-style-override-4"></span></p>
<p class="Shlok">ಮಯಾ ತತಮಿದಂ ಸರ್ವಂ ಜಗದವ್ಯಕ್ತಮೂರ್ತಿನಾ ।</p>
<p class="Shlok">ಮತ್ಸ್ಥಾನಿ ಸರ್ವಭೂತಾನಿ ನ ಚಾಹಂ ತೇಷ್ವವಸ್ಥಿತಃ ॥</p>
<p class="Text">ನೀರಿನಿಂದ ಮಂಜುಗಡ್ಡೆಯು ವ್ಯಾಪಿಸಿರುವಂತೆಯೇ, ನಿರಾಕಾರ ಪರಮಾತ್ಮನಾದ ನನ್ನಿಂದ ಈ ಜಗತ್ತೆಲ್ಲವೂ ಪರಿಪೂರ್ಣ ವ್ಯಾಪಿಸಿದೆ. ಹಾಗೆಯೇ ಎಲ್ಲ ಪ್ರಾಣಿಗಳು ನನ್ನೊಳಗೆ ಸಂಕಲ್ಪದ ಆಧಾರದಿಂದ ನೆಲೆಸಿವೆ. ಆದರೆ ವಾಸ್ತವಿಕವಾಗಿ ನಾನು ಅವುಗಳಲ್ಲಿ ನೆಲೆಸಿರುವುದಿಲ್ಲ. ॥4॥</p>
<p class="Shlok-Number" id="toc_marker-15-5">(ಶ್ಲೋಕ-5)<span class="char-style-override-4"></span></p>
<p class="Shlok">ನ ಚ ಮತ್ಸ್ಥಾನಿ ಭೂತಾನಿ ಪಶ್ಯ ಮೇ ಯೋಗಮೈಶ್ವರಮ್ ।</p>
<p class="Shlok">ಭೂತಭೃನ್ನ ಚ ಭೂತಸ್ಥೋ ಮಮಾತ್ಮಾ ಭೂತಭಾವನಃ ॥</p>
<p class="Text">ಆ ಸಮಸ್ತ ಪ್ರಾಣಿಗಳು ನನ್ನಲ್ಲಿ ನೆಲೆಸಿರುವುದಿಲ್ಲ. ಆದರೆ ಅವುಗಳ ಧಾರಣೆ ಪೋಷಣೆ ಮಾಡುವ ಮತ್ತು ಅವನ್ನು ಉತ್ಪನ್ನ ಮಾಡುವವನಾಗಿದ್ದರೂ ನನ್ನ ಆತ್ಮನು ವಾಸ್ತವಿಕವಾಗಿ ಭೂತಗಳಲ್ಲಿ ನೆಲೆಸಿರುವುದಿಲ್ಲ. ಇಂತಹ ನನ್ನ ಈಶ್ವರೀಯ ಯೋಗಶಕ್ತಿಯನ್ನು ನೋಡು. ॥5॥</p>
<p class="Shlok-Number" id="toc_marker-15-6">(ಶ್ಲೋಕ-6)</p>
<p class="Shlok">ಯಥಾಕಾಶಸ್ಥಿತೋ ನಿತ್ಯಂ ವಾಯುಃ ಸರ್ವತ್ರಗೋ ಮಹಾನ್ । </p>
<p class="Shlok">ತಥಾ ಸರ್ವಾಣಿ ಭೂತಾನಿ ಮತ್ಸ್ಥಾನೀತ್ಯುಪಧಾರಯ ॥</p>
<p class="Text">ಆಕಾಶದಿಂದ ಉತ್ಪನ್ನವಾಗಿ ಎಲ್ಲೆಡೆ ಸಂಚರಿಸುವ ಮಹಾನ್ ವಾಯು ಸದಾಕಾಲ ಆಕಾಶದಲ್ಲೇ ಇರುವಂತೆಯೇ, ನನ್ನ ಸಂಕಲ್ಪದಿಂದ ಉತ್ಪನ್ನವಾದ್ದರಿಂದ ಸರ್ವಭೂತಗಳು ನನ್ನಲ್ಲಿ ನೆಲೆಸಿವೆ ಎಂದು ತಿಳಿ. ॥6॥</p>
<p class="Shlok-Number" id="toc_marker-15-7">(ಶ್ಲೋಕ-7)</p>
<p class="Shlok">ಸರ್ವಭೂತಾನಿ ಕೌಂತೇಯ ಪ್ರಕೃತಿಂ ಯಾಂತಿ ಮಾಮಿಕಾಮ್ । </p>
<p class="Shlok">ಕಲ್ಪಕ್ಷಯೇ ಪುನಸ್ತಾನಿ ಕಲ್ಪಾದೌ ವಿಸೃಜಾಮ್ಯಹಮ್ ॥</p>
<p class="Text">ಎಲೈ ಅರ್ಜುನ! ಕಲ್ಪದ ಕೊನೆಯಲ್ಲಿ ಸರ್ವ ಜೀವಕೋಟಿಯು ನನ್ನ ಪ್ರಕೃತಿಯಲ್ಲಿ ಲೀನವಾಗುತ್ತವೆ ಹಾಗೂ ಕಲ್ಪದ ಪ್ರಾರಂಭದಲ್ಲಿ ಪುನಃ ಅವುಗಳನ್ನು ನಾನು ಸೃಷ್ಟಿಸುತ್ತೇನೆ. ॥7॥</p>
<p class="Shlok-Number" id="toc_marker-15-8">(ಶ್ಲೋಕ-8)</p>
<p class="Shlok">ಪ್ರಕೃತಿಂ ಸ್ವಾಮವಷ್ಟಭ್ಯ ವಿಸೃಜಾಮಿ ಪುನಃ ಪುನಃ ।</p>
<p class="Shlok">ಭೂತಗ್ರಾಮಮಿಮಂ ಕೃತ್ಸ್ನಮವಶಂ ಪ್ರಕೃತೇರ್ವಶಾತ್ ॥</p>
<p class="Text">ನನ್ನ ಮಾಯೆಯನ್ನು ಅಂಗೀಕರಿಸಿ, ಪ್ರಕೃತಿಯ ಹತೋಟಿಯಲ್ಲಿದ್ದುದರಿಂದ ಪರಾಧೀನವಾದ ಈ ಪ್ರಾಣಿ ಸಮುದಾಯವನ್ನು ನಾನು ಪದೇ-ಪದೇ ಅವುಗಳ ಕರ್ಮಗಳಿಗನುಸಾರವಾಗಿ ರಚಿಸುತ್ತೇನೆ. ॥8॥</p>
<p class="Shlok-Number" id="toc_marker-15-9">(ಶ್ಲೋಕ-9)</p>
<p class="Shlok">ನ ಚ ಮಾಂ ತಾನಿ ಕರ್ಮಾಣಿ ನಿಬಧ್ನಂತಿ ಧನಂಜಯ । </p>
<p class="Shlok">ಉದಾಸೀನವದಾಸೀನಮಸಕ್ತಂ ತೇಷು ಕರ್ಮಸು ॥</p>
<p class="Text">ಎಲೈ ಅರ್ಜುನ! ಆ ಕರ್ಮಗಳಲ್ಲಿ ಆಸಕ್ತಿಯಿಲ್ಲದೆ, ಹಾಗೂ ಉದಾಸೀನನಂತೆ ಇರುವ ಪರಮಾತ್ಮನಾದ ನನ್ನನ್ನು ಆ ಕರ್ಮಗಳು ಬಂಧಿಸುವುದಿಲ್ಲ. ॥9॥</p>
<p class="Shlok-Number" id="toc_marker-15-10">(ಶ್ಲೋಕ-10)</p>
<p class="Shlok">ಮಯಾಧ್ಯಕ್ಷೇಣ ಪ್ರಕೃತಿಃ ಸೂಯತೇ ಸಚರಾಚರಮ್ । </p>
<p class="Shlok">ಹೇತುನಾನೇನ ಕೌಂತೇಯ ಜಗದ್ವಿಪರಿವರ್ತತೇ ॥</p>
<p class="Text">ಎಲೈ ಅರ್ಜುನ! ನನ್ನ ಅಧಿಷ್ಠಾನದಿಂದಾಗಿ ಪ್ರಕೃತಿಯು ಚರಾಚರಸಹಿತ ಸರ್ವ ಜಗತ್ತನ್ನು ರಚಿಸುತ್ತದೆ. ಇದೇ ಕಾರಣದಿಂದ ಈ ಸಂಸಾರಚಕ್ರ ಸುತ್ತುತ್ತಾ ಇದೆ. ॥10॥</p>
<p class="Shlok-Number" id="toc_marker-15-11">(ಶ್ಲೋಕ-11)</p>
<p class="Shlok">ಅವಜಾನಂತಿ ಮಾಂ ಮೂಢಾಮಾನುಷೀಂ ತನುಮಾಶ್ರಿತಮ್ ।</p>
<p class="Shlok">ಪರಂ ಭಾವಮಜಾನಂತೋ ಮಮ ಭೂತಮಹೇಶ್ವರಮ್ ॥</p>
<p class="Text">ನನ್ನ ಪರಮಭಾವವನ್ನು ತಿಳಿಯದ ಮೂಢಜನರು ಮನುಷ್ಯ ಶರೀರವನ್ನು ಧರಿಸಿರುವ, ಸಂಪೂರ್ಣ ಪ್ರಾಣಿಗಳ ಮಹಾ ಈಶ್ವರನಾದ ನನ್ನನ್ನು ತುಚ್ಛವಾಗಿ ಕಾಣುತ್ತಾರೆ. ಅರ್ಥಾತ್ ನನ್ನ ಯೋಗ ಮಾಯೆಯಿಂದ ಜಗತ್ತಿನ ಉದ್ಧಾರಕ್ಕಾಗಿ ಮನುಷ್ಯರೂಪದಿಂದ ವಿಚರಿಸುವ ಪರಮೇಶ್ವರನಾದ ನನ್ನನ್ನು ಸಾಮಾನ್ಯ ಮನುಷ್ಯನೆಂದು ತಿಳಿಯುತ್ತಾರೆ. ॥11॥</p>
<p class="Shlok-Number" id="toc_marker-15-12">(ಶ್ಲೋಕ-12)</p>
<p class="Shlok">ಮೋಘಾಶಾ ಮೋಘಕರ್ಮಾಣೋ ಮೋಘಜ್ಞಾನಾ ವಿಚೇತಸಃ ।</p>
<p class="Shlok">ರಾಕ್ಷಸೀಮಾಸುರೀಂ ಚೈವ ಪ್ರಕೃತಿಂ ಮೋಹಿನೀಂಶ್ರಿತಾಃ ॥</p>
<p class="Text">ವ್ಯರ್ಥವಾದ ಆಸೆಯುಳ್ಳ, ವ್ಯರ್ಥಕರ್ಮ ಮತ್ತು ವ್ಯರ್ಥವಾದ ಜ್ಞಾನವುಳ್ಳ ವಿಕ್ಷಿಪ್ತಚಿತ್ತರಾದ ಅಜ್ಞಾನೀ ಜನರು ರಾಕ್ಷಸೀ ಆಸುರೀ ಮತ್ತು ಮೋಹಿನೀ ಪ್ರಕೃತಿಯನ್ನೇ ಆಶ್ರಯಿಸಿಕೊಂಡಿರುತ್ತಾರೆ. ॥12॥</p>
<p class="Shlok-Number" id="toc_marker-15-13">(ಶ್ಲೋಕ-13)</p>
<p class="Shlok">ಮಹಾತ್ಮಾನಸ್ತು ಮಾಂ ಪಾರ್ಥ ದೈವೀಂ ಪ್ರಕೃತಿಮಾಶ್ರಿತಾಃ ।</p>
<p class="Shlok">ಭಜಂತ್ಯನನ್ಯಮನಸೋ ಜ್ಞಾತ್ವಾ ಭೂತಾದಿಮವ್ಯಯಮ್ ॥</p>
<p class="Text">ಆದರೆ ಕುಂತೀಪುತ್ರನೇ! ದೈವೀ ಪ್ರಕೃತಿಯನ್ನು ಆಶ್ರಯಿಸಿರುವ ಮಹಾತ್ಮರು ನನ್ನನ್ನು ಸರ್ವ ಪ್ರಾಣಿಗಳ ಸನಾತನ ಕಾರಣ ಮತ್ತು ಅವಿನಾಶೀ ಅಕ್ಷರಸ್ವರೂಪವೆಂದು ತಿಳಿದು ಅನನ್ಯ ಮನಸ್ಸಿನಿಂದ ಯುಕ್ತರಾಗಿ ನಿರಂತರ ಭಜಿಸುತ್ತಾರೆ. ॥13॥</p>
<p class="Shlok-Number" id="toc_marker-15-14">(ಶ್ಲೋಕ-14)</p>
<p class="Shlok">ಸತತಂ ಕೀರ್ತಯಂತೋ ಮಾಂ ಯತಂತಶ್ಚ ದೃಢವ್ರತಾಃ ।</p>
<p class="Shlok">ನಮಸ್ಯಂತಶ್ಚ ಮಾ ಭಕ್ತ್ಯಾ ನಿತ್ಯಯುಕ್ತಾ ಉಪಾಸತೇ ॥</p>
<p class="Text">ಆ ದೃಢ ನಿಶ್ಚಯವುಳ್ಳ ಭಕ್ತರು ನಿರಂತರ ನನ್ನ ನಾಮ ಮತ್ತು ಗುಣಗಳನ್ನು ಕೀರ್ತಿಸುತ್ತಾ, ನನ್ನ ಪ್ರಾಪ್ತಿಗಾಗಿ ಪ್ರಯತ್ನ ಮಾಡುತ್ತಾ, ಪದೇ-ಪದೇ ನನಗೆ ನಮಸ್ಕರಿಸುತ್ತಾ ಸದಾಕಾಲ ನನ್ನ ಧ್ಯಾನದಲ್ಲಿ ಮಗ್ನರಾಗಿ ಅನನ್ಯ ಪ್ರೇಮದಿಂದ ನನ್ನನ್ನು ಉಪಾಸಿಸುತ್ತಾರೆ. ॥14॥</p>
<p class="Shlok-Number" id="toc_marker-15-15">(ಶ್ಲೋಕ-15)</p>
<p class="Shlok">ಜ್ಞಾನಯಜ್ಞೇನ ಚಾಪ್ಯನ್ಯೇ ಯಜಂತೋಮಾಮುಪಾಸತೇ ।</p>
<p class="Shlok">ಏಕತ್ವೇನ ಪೃಥಕ್ತ್ವೇನ ಬಹುಧಾ ವಿಶ್ವತೋಮುಖಮ್ ॥</p>
<p class="Text">ಇತರ ಕೆಲವು ಜ್ಞಾನಯೋಗಿಗಳು ನಿರ್ಗುಣ-ನಿರಾಕಾರ ಬ್ರಹ್ಮನಾದ ನನ್ನನ್ನು ಜ್ಞಾನಯಜ್ಞದ ಮೂಲಕ ಅಭೇದ ಭಾವದಿಂದ ಪೂಜಿಸುತ್ತಾ ಉಪಾಸನೆ ಮಾಡುತ್ತಾರೆ ಹಾಗೂ ಬೇರೆ ಕೆಲವರು ಅನೇಕ ರೂಪದಿಂದ ಇರುವ ವಿರಾಟ್ಸ್ವರೂಪೀ ಪರಮೇಶ್ವರನಾದ ನನ್ನನ್ನು ಪೃಥಕ್ಭಾವದಿಂದ ಉಪಾಸನೆ ಮಾಡುತ್ತಾರೆ. ॥15॥</p>
<p class="Shlok-Number" id="toc_marker-15-16">(ಶ್ಲೋಕ-16)</p>
<p class="Shlok">ಅಹಂ ಕ್ರತುರಹಂ ಯಜ್ಞಃ ಸ್ವಧಾಹಮಹವೌಷಧಮ್ ।</p>
<p class="Shlok">ಮಂತ್ರೋಽಹಮಹಮೇವಾಜ್ಯಮಹಮಗ್ನಿರಹಂ ಹುತಮ್ ॥</p>
<p class="Text">ಶ್ರೌತಯಜ್ಞ ನಾನಾಗಿದ್ದೇನೆ, ಸ್ಮಾರ್ತಯಜ್ಞವೂ ನಾನಾಗಿದ್ದೇನೆ, ಪಿತೃಯಜ್ಞವು ನಾನೇ, ವನಸ್ಪತಿ, ಅನ್ನ ಮತ್ತು ಔಷಧಿ ನಾನೇ; ಮಂತ್ರ, ಘೃತ, ಅಗ್ನಿ ಮತ್ತು ಹವನಕ್ರಿಯೆಯೂ ನಾನೇ ಆಗಿದ್ದೇನೆ. ॥16॥</p>
<p class="Shlok-Number" id="toc_marker-15-17">(ಶ್ಲೋಕ-17)</p>
<p class="Shlok">ಪಿತಾಹಮಸ್ಯ ಜಗತೋ ಮಾತಾ ಧಾತಾ ಪಿತಾಮಹಃ ।</p>
<p class="Shlok">ವೇದ್ಯಂ ಪವಿತ್ರಮೋಂಕಾರ ಋಕ್ಸಾಮ ಯಜುರೇವ ಚ ॥ </p>
<p class="Text">ಈ ಜಗತ್ತನ್ನು ಧರಿಸುವವನು ಮತ್ತು ಕರ್ಮಫಲವನ್ನು ಕೊಡುವವನು, ತಂದೆ, ತಾಯಿ, ಅಜ್ಜ, ತಿಳಿಯಲು ಯೋಗ್ಯವಾದ ಪವಿತ್ರ ಓಂಕಾರ, ಹಾಗೆಯೇ ಋಗ್ವೇದ, ಸಾಮವೇದ ಮತ್ತು ಯಜುರ್ವೇದ, ನಾನೇ ಆಗಿದ್ದೇನೆ. ॥17॥</p>
<p class="Shlok-Number" id="toc_marker-15-18">(ಶ್ಲೋಕ-18)</p>
<p class="Shlok">ಗತಿರ್ಭರ್ತಾ ಪ್ರಭುಃ ಸಾಕ್ಷೀ ನಿವಾಸಃ ಶರಣಂ ಸುಹೃತ್ ।</p>
<p class="Shlok">ಪ್ರಭವಃ ಪ್ರಲಯಃ ಸ್ಥಾನಂ ನಿಧಾನಂ ಬೀಜಮವ್ಯಯಮ್  ॥</p>
<p class="Text">ಪಡೆಯಲು ಯೋಗ್ಯವಾದ ಪರಮಧಾಮ, ಪಾಲನೆ-ಪೋಷಣೆ ಮಾಡುವವನೂ, ಎಲ್ಲರ ಒಡೆಯ, ಶುಭಾಶುಭವನ್ನು ನೋಡುವವನು, ಎಲ್ಲರ ನಿವಾಸಸ್ಥಾನವೂ, ಶರಣಾಗಲು ಯೋಗ್ಯನೂ, ಪ್ರತ್ಯುಪಕಾರ ಬಯಸದೆ ಹಿತವನ್ನು ಮಾಡುವವನೂ, ಎಲ್ಲರ ಉತ್ಪತ್ತಿ-ಪ್ರಳಯಕ್ಕೆ ಕಾರಣನೂ, ಇರುವಿಕೆಗೆ ಆಧಾರನೂ, ನಿಧಾನನೂ ಮತ್ತು ಅವಿನಾಶೀ ಕಾರಣನೂ ನಾನೇ ಆಗಿದ್ದೇನೆ. ॥18॥</p>
<p class="Shlok-Number" id="toc_marker-15-19">(ಶ್ಲೋಕ-19)</p>
<p class="Shlok">ತಪಾಮ್ಯಹಮಹಂ ವರ್ಷಂ ನಿಗೃಹ್ಣಾಮ್ಯುತ್ಸೃಜಾಮಿ ಚ ।</p>
<p class="Shlok">ಅಮೃತಂ ಚೈವ ಮೃತ್ಯುಶ್ಚ ಸದಸಚ್ಚಾಹಮರ್ಜುನ ॥ </p>
<p class="Text">ನಾನೇ ಸೂರ್ಯನ ರೂಪದಿಂದ ಬೆಳಗುತ್ತಿದ್ದೇನೆ, ನೀರನ್ನು ಆಕರ್ಷಿಸಿ ಅದನ್ನು ಮಳೆಯಾಗಿ ಸುರಿಸುತ್ತೇನೆ. ಅರ್ಜುನನೇ! ನಾನೇ ಅಮೃತ ಮತ್ತು ಮೃತ್ಯು ಆಗಿದ್ದೇನೆ ಹಾಗೂ ಸತ್-ಅಸತ್ ಕೂಡ ನಾನೇ ಆಗಿದ್ದೇನೆ. ॥19॥</p>
<p class="Shlok-Number" id="toc_marker-15-20">(ಶ್ಲೋಕ-20)</p>
<p class="Shlok">ತ್ರೈವಿದ್ಯಾ ಮಾಂ ಸೋಮಪಾಃ ಪೂತಪಾಪಾ</p>
<p class="Shlok">ಯಜ್ಞೈರಿಷ್ಟ್ವಾಸ್ವರ್ಗತಿಂ ಪ್ರಾರ್ಥಯಂತೇ ।</p>
<p class="Shlok">ತೇ ಪುಣ್ಯಮಾಸಾದ್ಯ ಸುರೇಂದ್ರಲೋಕ-</p>
<p class="Shlok">ಮಶ್ನಂತಿ ದಿವ್ಯಾನ್ದಿವಿ ದೇವಭೋಗಾನ್ ॥</p>
<p class="Text">ಮೂರು ವೇದಗಳಲ್ಲಿ ಹೇಳಿರುವ ಸಕಾಮ ಕರ್ಮಗಳನ್ನು ಮಾಡುವವರು, ಸೋಮರಸ ಪಾನಮಾಡುವವರು, ಪಾಪರಹಿತ ಜನರು ನನ್ನನ್ನು ಯಜ್ಞಗಳಿಂದ ಪೂಜಿಸಿ ಸ್ವರ್ಗಪ್ರಾಪ್ತಿಯನ್ನು ಬಯಸುತ್ತಾರೆ. ಆ ಪುರುಷರು ತಮ್ಮ ಪುಣ್ಯಗಳ ಲವಾದ ಸ್ವರ್ಗಲೋಕಕ್ಕೆ ಹೋಗಿ ಸ್ವರ್ಗದಲ್ಲಿ ದೇವತೆಗಳ ದಿವ್ಯಭೋಗಗಳನ್ನು ಅನುಭವಿಸುತ್ತಾರೆ. ॥20॥</p>
<p class="Shlok-Number" id="toc_marker-15-21">(ಶ್ಲೋಕ-21)</p>
<p class="Shlok">ತೇ ತಂ ಭುಕ್ತ್ವಾಸ್ವರ್ಗಲೋಕಂ ವಿಶಾಲಂ-</p>
<p class="Shlok">ಕ್ಷೀಣೇ ಪುಣ್ಯೇ ಮರ್ತ್ಯಲೋಕಂ ವಿಶಂತಿ ।</p>
<p class="Shlok">ಏವಂ ತ್ರಯೀಧರ್ಮಮನುಪ್ರಪನ್ನಾ-</p>
<p class="Shlok">ಗತಾಗತಂ ಕಾಮಕಾಮಾ ಲಭಂತೇ ॥</p>
<p class="Text">ಅವರು ಆ ವಿಶಾಲವಾದ ಸ್ವರ್ಗಲೋಕವನ್ನು ಅನುಭವಿಸಿ ಪುಣ್ಯವು ಮುಗಿದಾಗ ಮರ್ತ್ಯಲೋಕಕ್ಕೆ ಬರುತ್ತಾರೆ. ಹೀಗೆ ಸ್ವರ್ಗದ ಸಾಧನರೂಪೀ ಮೂರು ವೇದಗಳಲ್ಲಿ ಹೇಳಿರುವ ಸಕಾಮ ಕರ್ಮಗಳನ್ನು ಆಚರಿಸಿ ಭೋಗಗಳ ಇಚ್ಛೆಯುಳ್ಳ ಪುರುಷರು ಪದೇ-ಪದೇ ಬಂದು-ಹೋಗುತ್ತಾ ಇರುತ್ತಾರೆ. ಅರ್ಥಾತ್ ಪುಣ್ಯದ, ಪ್ರಭಾವದಿಂದ ಸ್ವರ್ಗಕ್ಕೆ ಹೋಗುತ್ತಾರೆ ಮತ್ತು ಪುಣ್ಯವು ಮುಗಿದಾಗ ಮರ್ತ್ಯಲೋಕಕ್ಕೆ ಬರುತ್ತಾರೆ. ॥21॥</p>
<p class="Shlok-Number" id="toc_marker-15-22">(ಶ್ಲೋಕ-22)</p>
<p class="Shlok">ಅನನ್ಯಾಶ್ಚಿಂತಯಂತೋ ಮಾಂ ಯೇ ಜನಾಃ ಪರ್ಯುಪಾಸತೇ ।</p>
<p class="Shlok">ತೇಷಾಂ ನಿತ್ಯಾಭಿಯುಕ್ತಾನಾಂ ಯೋಗಕ್ಷೇಮಂ ವಹಾಮ್ಯಹಮ್ ॥</p>
<p class="Text">ಅನನ್ಯ ಪ್ರೇಮೀಭಕ್ತರು ಪರಮೇಶ್ವರನಾದ ನನ್ನನ್ನು ನಿರಂತರ ಚಿಂತಿಸುತ್ತಾ ನಿಷ್ಕಾಮಭಾವದಿಂದ ಭಜಿಸುತ್ತಾರೆ. ಹೀಗೆ ನಿತ್ಯನಿರಂತರ ಚಿಂತಿಸುವ ಮನುಷ್ಯರ ಯೋಗಕ್ಷೇಮವನ್ನು ನಾನೇ ಸ್ವತಃ ವಹಿಸಿಕೊಳ್ಳುವೆನು. ॥22॥</p>
<p class="Shlok-Number" id="toc_marker-15-23">(ಶ್ಲೋಕ-23)</p>
<p class="Shlok">ಯೇಽಪ್ಯನ್ಯದೇವತಾ ಭಕ್ತಾ ಯಜಂತೇ ಶ್ರದ್ಧಯಾನ್ವಿತಾಃ ।</p>
<p class="Shlok">ತೇಽಪಿ ಮಾಮೇವ ಕೌಂತೇಯ ಯಜಂತ್ಯವಿಧಿಪೂರ್ವಕಮ್ ॥</p>
<p class="Text">ಎಲೈ ಅರ್ಜುನನೇ! ಶ್ರದ್ಧೆಯಿಂದ ಯುಕ್ತರಾದ ಸಕಾಮ ಭಕ್ತರು ಬೇರೆ ದೇವತೆಗಳನ್ನು ಪೂಜಿಸಿದರೂ. ಅದು ನನ್ನ ಪೂಜೆಯೇ ಆಗಿದೆ. ಆದರೆ ಅವರ ಆ ಪೂಜೆಯು ಅಜ್ಞಾನಪೂರ್ವಕವಾಗಿರುತ್ತದೆ. ॥23॥</p>
<p class="Shlok-Number" id="toc_marker-15-24">(ಶ್ಲೋಕ-24)</p>
<p class="Shlok">ಅಹಂ ಹಿ ಸರ್ವಯಜ್ಞಾನಾಂ ಭೋಕ್ತಾ ಚ ಪ್ರಭುರೇವ ಚ ।</p>
<p class="Shlok">ನ ತು ಮಾಮಭಿಜಾನಂತಿ ತತ್ತ್ವೇನಾತಶ್ಚ್ಯವಂತಿ ತೇ ॥</p>
<p class="Text">ಏಕೆಂದರೆ ಸರ್ವ ಯಜ್ಞಗಳ ಭೋಕ್ತಾ ಮತ್ತು ಒಡೆಯನು ನಾನೇ ಆಗಿದ್ದೇನೆ. ಆದರೆ ಅವರು ಪರಮೇಶ್ವರನಾದ ನನ್ನನ್ನು ತತ್ತ್ವತಃ ತಿಳಿಯುವುದಿಲ್ಲ, ಆದ್ದರಿಂದ ಪುನರ್ಜನ್ಮವನ್ನು ಪಡೆಯುತ್ತಾರೆ. ॥24॥</p>
<p class="Shlok-Number" id="toc_marker-15-25">(ಶ್ಲೋಕ-25)</p>
<p class="Shlok">ಯಾಂತಿ ದೇವವ್ರತಾ ದೇವಾನ್ ಪಿತೄನ್ಯಾಂತಿ ಪಿತೃವ್ರತಾಃ ।</p>
<p class="Shlok">ಭೂತಾನಿ ಯಾಂತಿ ಭೂತೇಜ್ಯಾಯಾಂತಿ ಮದ್ಯಾಜಿನೋಽಪಿ ಮಾಮ್ ॥</p>
<p class="Text">ದೇವತೆಗಳನ್ನು ಪೂಜಿಸುವವರು ದೇವತೆಗಳನ್ನು ಪಡೆಯುತ್ತಾರೆ. ಪಿತೃಗಳನ್ನು ಪೂಜಿಸುವವರು ಪಿತೃಗಳನ್ನು ಸೇರುತ್ತಾರೆ. ಭೂತಗಳನ್ನು ಪೂಜಿಸುವವರು ಭೂತಗಳನ್ನೇ ಪಡೆಯುತ್ತಾರೆ ಮತ್ತು ನನ್ನನ್ನು ಪೂಜಿಸುವವ ಭಕ್ತರು ನನ್ನನ್ನೇ ಸೇರುತ್ತಾರೆ. ಅದಕ್ಕಾಗಿ ನನ್ನ ಭಕ್ತರಿಗೆ ಪುನರ್ಜನ್ಮವಿರುವುದಿಲ್ಲ. ॥25॥</p>
<p class="Shlok-Number" id="toc_marker-15-26">(ಶ್ಲೋಕ-26)</p>
<p class="Shlok">ಪತ್ರಂ ಪುಷ್ಪಂ ಫಲಂ ತೋಯಂ ಯೋ ಮೇ ಭಕ್ತ್ಯಾ ಪ್ರಯಚ್ಛತಿ ।</p>
<p class="Shlok">ತದಹಂ ಭಕ್ತ್ಯುಪಹೃತಮಶ್ನಾಮಿ ಪ್ರಯತಾತ್ಮನಃ ॥</p>
<p class="Text">ಯಾವ ಭಕ್ತನೇ ಆಗಲಿ ಪುತ್ರ, ಪುಷ್ಪ, ಫಲ, ಜಲ ಇತ್ಯಾದಿಗಳನ್ನು ನನಗೆ ಭಕ್ತಿಯಿಂದ ಅರ್ಪಿಸುತ್ತಾನೋ, ಆ ಶುದ್ಧ ಬುದ್ಧಿಯುಳ್ಳ ನಿಷ್ಕಾಮ ಪ್ರೇಮೀಭಕ್ತನು ಭಕ್ತಿಯಿಂದ ಅರ್ಪಿಸಿದ ಆ ಪತ್ರ ಪುಷ್ಪಾದಿಗಳನ್ನು ನಾನು ಸಗುಣರೂಪದಿಂದ ಪ್ರಕಟನಾಗಿ ಪ್ರೀತಿಯಿಂದ ತಿಂದುಬಿಡುವೆನು. ॥26॥</p>
<p class="Shlok-Number" id="toc_marker-15-27">(ಶ್ಲೋಕ-27)<span class="char-style-override-4"></span></p>
<p class="Shlok">ಯತ್ಕರೋಷಿ ಯದಶ್ನಾಸಿ ಯಜ್ಜುಹೋಷಿ ದದಾಸಿ ಯತ್ ।</p>
<p class="Shlok">ಯತ್ತಪಸ್ಯಸಿ ಕೌಂತೇಯ ತತ್ಕುರುಷ್ವ ಮದರ್ಪಣಮ್ ॥</p>
<p class="Text">ಎಲೈ ಅರ್ಜುನ! ನೀನು ಮಾಡುವ ಕರ್ಮವನ್ನು, ತಿನ್ನುವುದನ್ನು, ಮಾಡುವ ಹೋಮವನ್ನು, ಕೊಡುವ ದಾನವನ್ನು, ಹಾಗೂ ಆಚರಿಸುವ ತಪಸ್ಸನ್ನು ಹೀಗೆ ಎಲ್ಲವನ್ನೂ ನನಗೆ ಅರ್ಪಣೆ ಮಾಡು. ॥27॥</p>
<p class="Shlok-Number" id="toc_marker-15-28">(ಶ್ಲೋಕ-28)<span class="char-style-override-4"></span></p>
<p class="Shlok">ಶುಭಾಶುಭಲೈರೇವಂ ಮೋಕ್ಷ್ಯಸೇ ಕರ್ಮಬಂಧನೈಃ ।</p>
<p class="Shlok">ಸಂನ್ಯಾಸಯೋಗಯುಕ್ತಾತ್ಮಾ ವಿಮುಕ್ತೋ ಮಾಮುಪೈಷ್ಯಸಿ ॥</p>
<p class="Text">ಹೀಗೆ ಸಮಸ್ತ ಕರ್ಮಗಳು ಭಗವಂತನಾದ ನನ್ನಲ್ಲಿ ಅರ್ಪಿತವಾಗುವಂತಹ ಸಂನ್ಯಾಸಯೋಗದಿಂದ ಕೂಡಿದ ಚಿತ್ತವುಳ್ಳ ನೀನು ಶುಭಾಶುಭಲರೂಪೀ ಕರ್ಮಬಂಧನದಿಂದ ಮುಕ್ತನಾಗುವೆ ಹಾಗೂ ನನ್ನನ್ನೇ ಹೊಂದುವೆ. ॥28॥</p>
<p class="Shlok-Number" id="toc_marker-15-29">(ಶ್ಲೋಕ-29)<span class="char-style-override-4"></span></p>
<p class="Shlok">ಸಮೋಽಹಂ ಸರ್ವಭೂತೇಷು ನ ಮೇ ದ್ವೇಷ್ಯೋಽಸ್ತಿ ನ ಪ್ರಿಯಃ ।</p>
<p class="Shlok">ಯೇ ಭಜಂತಿ ತು ಮಾಂ ಭಕ್ತ್ಯಾ ಮಯಿ ತೇ ತೇಷು ಚಾಪ್ಯಹಮ್ ॥</p>
<p class="Text">ನಾನು ಸಮಸ್ತ ಪ್ರಾಣಿಗಳಲ್ಲಿ ಸಮಭಾವದಿಂದ ವ್ಯಾಪಿಸಿ ಇರುವೆನು. ನನಗೆ ಪ್ರಿಯರು, ಅಪ್ರಿಯರು ಯಾರೂ ಇಲ್ಲ. ಆದರೆ ಪ್ರೇಮದಿಂದ ನನ್ನನ್ನು ಭಜಿಸುವ ಭಕ್ತರು ನನ್ನಲ್ಲಿ ನೆಲೆಸಿದ್ದಾರೆ ಮತ್ತು ನಾನೂ ಅವರಲ್ಲಿ ಪ್ರತ್ಯಕ್ಷನಾಗಿ ಪ್ರಕಟವಾಗಿರುತ್ತೇನೆ. ॥29॥</p>
<p class="Shlok-Number" id="toc_marker-15-30">(ಶ್ಲೋಕ-30)<span class="char-style-override-4"></span></p>
<p class="Shlok">ಅಪಿ ಚೇತ್ಸುದುರಾಚಾರೋ ಭಜತೇ ಮಾಮನನ್ಯಭಾಕ್ ।</p>
<p class="Shlok">ಸಾಧುರೇವ ಸ ಮಂತವ್ಯಃ ಸಮ್ಯಗ್ವ್ಯವಸಿತೋ ಹಿ ಸಃ ॥</p>
<p class="Text">ಅತಿಶಯ ದುರಾಚಾರಿಯಾಗಿದ್ದರೂ ಕೂಡ ಅನನ್ಯಭಾವದಿಂದ ನನ್ನ ಭಕ್ತನಾಗಿ ನನ್ನನ್ನು ಭಜಿಸಿದರೆ ಅವನನ್ನು ಸಾಧುವೆಂದೇ ತಿಳಿಯಬೇಕು. ಏಕೆಂದರೆ, ಅವನು ಯಥಾರ್ಥ ನಿಶ್ಚಯಿಯಾಗಿದ್ದಾನೆ. ಅರ್ಥಾತ್ ಪರಮೇಶ್ವರನ ಭಜನೆಗೆ ಸಮಾನವಾದುದು ಬೇರೆನೂ ಇಲ್ಲವೆಂದು ಚೆನ್ನಾಗಿ ನಿಶ್ಚಯಿಸಿರುವನು. ॥30॥</p>
<p class="Shlok-Number" id="toc_marker-15-31">(ಶ್ಲೋಕ-31)<span class="char-style-override-4"></span></p>
<p class="Shlok">ಕ್ಷಿಪ್ರಂ ಭವತಿ ಧರ್ಮಾತ್ಮಾ ಶಶ್ವಚ್ಛಾಂತಿಂ ನಿಗಚ್ಛತಿ ।</p>
<p class="Shlok">ಕೌಂತೇಯ ಪ್ರತಿ ಜಾನೀಹಿ ನ ಮೇ ಭಕ್ತಃ ಪ್ರಣಶ್ಯತಿ ॥</p>
<p class="Text">ಅವನು ಬೇಗನೇ ಧರ್ಮಾತ್ಮನಾಗಿ ಸದಾಕಾಲ ಇರುವಂತಹ ಪರಮಶಾಂತಿಯನ್ನು ಪಡೆಯುತ್ತಾನೆ. ಅರ್ಜುನನೇ! ನನ್ನ ಭಕ್ತನ ನಾಶವಾಗುವುದಿಲ್ಲ ಎಂಬ ಸತ್ಯವನ್ನು ನೀನು ನಿಶ್ಚಯವಾಗಿ ತಿಳಿ. ॥31॥</p>
<p class="Shlok-Number" id="toc_marker-15-32">(ಶ್ಲೋಕ-32)<span class="char-style-override-4"></span></p>
<p class="Shlok">ಮಾಂ ಹಿ ಪಾರ್ಥ ವ್ಯಪಾಶ್ರಿತ್ಯ ಯೇಪಿ ಸ್ಯುಃ ಪಾಪಯೋನಯಃ ।</p>
<p class="Shlok">ಸ್ತ್ರಿಯೋ ವೈಶ್ಯಾಸ್ತಥಾ ಶೂದ್ರಾಸ್ತೇಽಪಿ ಯಾಂತಿ ಪರಾಂ ಗತಿಮ್ ॥</p>
<p class="Text">ಎಲೈ ಅರ್ಜುನ! ಸ್ತ್ರೀಯರು, ವೈಶ್ಯರು, ಶೂದ್ರರು ಹಾಗೆಯೇ ಪಾಪಯೋನಿಗಳು ಅರ್ಥಾತ್ ಚಾಂಡಾಲಾದಿ ಯಾರೇ ಇರಲಿ, ಅವರೂ ಕೂಡ ನನ್ನಲ್ಲಿ ಶರಣಾಗಿ ಪರಮ ಗತಿಯನ್ನೇ ಪಡೆಯುತ್ತಾರೆ. ॥32॥</p>
<p class="Shlok-Number" id="toc_marker-15-33">(ಶ್ಲೋಕ-33)<span class="char-style-override-4"></span></p>
<p class="Shlok">ಕಿಂ ಪುನರ್ಬ್ರಾಹ್ಮಣಾಃ ಪುಣ್ಯಾ ಭಕ್ತಾ ರಾಜರ್ಷಯಸ್ತಥಾ । </p>
<p class="Shlok">ಅನಿತ್ಯಮಸುಖಂ ಲೋಕಮಿಮಂ ಪ್ರಾಪ್ಯ ಭಜಸ್ವಮಾಮ್ ॥</p>
<p class="Text">ಪುಣ್ಯಶೀಲರಾದ ಬ್ರಾಹ್ಮಣರು ಹಾಗೆಯೇ ರಾಜರ್ಷಿ ಭಕ್ತಜನರು ನನ್ನಲ್ಲಿ ಶರಣಾಗಿ ಪರಮಗತಿಯನ್ನು ಪಡೆಯುತ್ತಾರೆ ಎಂಬುದರಲ್ಲಿ ಹೇಳುವುದೇನಿದೆ? ಅದಕ್ಕಾಗಿ ಸುಖರಹಿತ ಮತ್ತು ಕ್ಷಣಭಂಗುರವಾದ ಈ ಮನುಷ್ಯ ಶರೀರವನ್ನು ಪಡೆದ ನೀನು ನಿರಂತರ ನನ್ನನ್ನೇ ಭಜಿಸು. ॥33॥</p>
<p class="Shlok-Number" id="toc_marker-15-34">(ಶ್ಲೋಕ-34)<span class="char-style-override-4"></span></p>
<p class="Shlok">ಮನ್ಮನಾ ಭವ ಮದ್ಭಕ್ತೋ ಮದ್ಯಾಜೀ ಮಾಂ ನಮಸ್ಕುರು ।</p>
<p class="Shlok">ಮಾಮೇವೈಷ್ಯಸಿ ಯುಕ್ತೈವಮಾತ್ಮಾನಂ ಮತ್ಪರಾಯಣಃ ॥</p>
<p class="Text">ನನ್ನಲ್ಲಿ ಮನಸ್ಸುಳ್ಳವನಾಗು, ನನ್ನ ಭಕ್ತನಾಗು, ನನ್ನನ್ನು ಪೂಜಿಸುವವನಾಗು, ನನಗೆ ನಮಸ್ಕರಿಸು, ಹೀಗೆ ಆತ್ಮನನ್ನು ನನ್ನಲ್ಲಿ ನೆಲೆಗೊಳಿಸಿ ಮತ್ಪರಾಯಣನಾಗಿ ನೀನು ನನ್ನನ್ನೇ ಹೊಂದುವೆ. ॥34॥</p>
<p class="ChapterEnd para-style-override-2">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ ರಾಜವಿದ್ಯಾರಾಜಗುಹ್ಯಯೋಗೋ ನಾಮ ನವಮೋಧ್ಯಾಯಃ ॥ 9 ॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-16">ಹತ್ತನೆಯ ಅಧ್ಯಾಯ - ವಿಭೂತಿಯೋಗ</p>
<p class="Shlok-Number" id="toc_marker-16-1">(ಶ್ಲೋಕ-1)</p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಭೂಯ ಏವ ಮಹಾಬಾಹೋ ಶೃಣು ಮೇಪರಮಂ ವಚಃ ।</p>
<p class="Shlok">ಯತ್ತೇಽಹಂ ಪ್ರೀಯಮಾಣಾಯ ವಕ್ಷ್ಯಾಮಿ ಹಿತಕಾಮ್ಯಯಾ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಎಲೈ ಮಹಾಬಾಹು! ನನ್ನಲ್ಲಿ ಹೆಚ್ಚಿನ ಪ್ರೇಮವುಳ್ಳ ನಿನಗೆ ನನ್ನ ಪರಮ ರಹಸ್ಯವಾದ ಮತ್ತು ಮಾಹಾತ್ಮ್ಯಸಹಿತ ಮಾತನ್ನು ನಿನ್ನ ಹಿತಕ್ಕಾಗಿ ಇನ್ನೊಮ್ಮೆ ಹೇಳುವೆನು, ಕೇಳು. ॥1॥</p>
<p class="Shlok-Number" id="toc_marker-16-2">(ಶ್ಲೋಕ-2)<span class="char-style-override-4"></span></p>
<p class="Shlok">ನ ಮೇ ವಿದುಃ ಸುರಗಣಾಃ ಪ್ರಭವಂ ನ ಮಹರ್ಷಯಃ ।</p>
<p class="Shlok">ಅಹಮಾದಿರ್ಹಿ ದೇವಾನಾಂ ಮಹರ್ಷೀಣಾಂ ಚ ಸರ್ವಶಃ ॥</p>
<p class="Text">ನನ್ನ ಉತ್ಪತ್ತಿಯನ್ನು ಅರ್ಥಾತ್ ಲೀಲೆಯಿಂದ ಪ್ರಕಟವಾಗುವುದನ್ನು ದೇವತೆಗಳಾಗಲೀ, ಮಹರ್ಷಿಗಳಾಗಲೀ ಅರಿಯರು. ಏಕೆಂದರೆ, ನಾನು ಎಲ್ಲ ವಿಧದಿಂದ ದೇವತೆಗಳ ಮತ್ತು ಮಹರ್ಷಿಗಳ ಆದಿಕಾರಣನಾಗಿದ್ದೇನೆ. ॥2॥</p>
<p class="Shlok-Number" id="toc_marker-16-3">(ಶ್ಲೋಕ-3)<span class="char-style-override-4"></span></p>
<p class="Shlok">ಯೋ ಮಾಮಜಮನಾದಿಂ ಚ ವೇತ್ತಿ ಲೋಕಮಹೇಶ್ವರಮ್ ।</p>
<p class="Shlok">ಅಸಮ್ಮೂಢಃ ಸ ಮರ್ತ್ಯೇಷು ಸರ್ವಪಾಪೈಃ ಪ್ರಮುಚ್ಯತೇ ॥</p>
<p class="Text">ನನ್ನನ್ನು ವಾಸ್ತವವಾಗಿ ಅಜನ್ಮಾ, ಅನಾದಿ ಮತ್ತು ಲೋಕಗಳ ಮಹಾನ್ ಈಶ್ವರನೆಂದು ತತ್ತ್ವತಃ ತಿಳಿಯುವ ಜ್ಞಾನಿಯಾದ ಮನುಷ್ಯನು ಎಲ್ಲ ಪಾಪಗಳಿಂದ ಮುಕ್ತನಾಗುತ್ತಾನೆ. ॥3॥</p>
<p class="Shlok-Number" id="toc_marker-16-4">(ಶ್ಲೋಕ-4)<span class="char-style-override-4"></span></p>
<p class="Shlok">ಬುದ್ಧಿರ್ಜ್ಞಾನಮಸಮ್ಮೋಹಃ ಕ್ಷಮಾ ಸತ್ಯಂ ದಮಃ ಶಮಃ ।</p>
<p class="Shlok">ಸುಖಂ ದುಃಖಂ ಭವೋಽಭಾವೋ ಭಯಂ ಚಾಭಯಮೇವ ಚ ॥</p>
<p class="Shlok-Number" id="toc_marker-16-5">(ಶ್ಲೋಕ-5)<span class="char-style-override-5"></span></p>
<p class="Shlok">ಅಹಿಂಸಾ ಸಮತಾತುಷ್ಟಿಸ್ತಪೋ ದಾನಂ ಯಶೋಽಯಶಃ ।</p>
<p class="Shlok">ಭವಂತಿ ಭಾವಾ ಭೂತಾನಾಂ ಮತ್ತ ಏವ ಪೃಥಗ್ವಿಧಾಃ ॥</p>
<p class="Text">ನಿರ್ಣಯ ಶಕ್ತಿ, ಯಥಾರ್ಥಜ್ಞಾನ, ಅಸಂಮೂಢತೆ, ಕ್ಷಮೆ, ಸತ್ಯ, ಇಂದ್ರಿಯನಿಗ್ರಹ, ಮನೋನಿಗ್ರಹ, ಸುಖ - ದುಃಖ, ಉತ್ಪತ್ತಿ - ಪ್ರಳಯ, ಭಯ - ಅಭಯ, ಅಹಿಂಸೇ, ಸಮತೆ, ಸಂತೋಷ, ತಪಸ್ಸು, ದಾನ, ಕೀರ್ತಿ-ಅಪಕೀರ್ತಿ ಇಂತಹ ಅನೇಕ ಪ್ರಕಾರದ ಪ್ರಾಣಿಗಳ ಭಾವಗಳು ನನ್ನಿಂದಲೇ ಉಂಟಾಗುತ್ತವೆ. ॥4-5॥</p>
<p class="Shlok-Number" id="toc_marker-16-6">(ಶ್ಲೋಕ-6)<span class="char-style-override-4"></span></p>
<p class="Shlok">ಮಹರ್ಷಯಃ ಸಪ್ತ ಪೂರ್ವೇ ಚತ್ವಾರೋ ಮನವಸ್ತಥಾ ।</p>
<p class="Shlok">ಮದ್ಭಾವಾ ಮಾನಸಾ ಜಾತಾ ಯೇಷಾಂ ಲೋಕ ಇಮಾಃ ಪ್ರಜಾಃ॥</p>
<p class="Text">ಏಳು ಮಹರ್ಷಿಗಳು, ಅವರಿಗಿಂತಲೂ ಹಿಂದೆ ಆಗಿಹೋದ ನಾಲ್ವರು ಸನಕಾದಿಗಳು ಹಾಗೂ ಸ್ವಾಯಂಭುವ ಮೊದಲಾದ ಹದಿನಾಲ್ಕು ಮನುಗಳು, ಇವರೆಲ್ಲ ನನ್ನಲ್ಲಿ ಭಾವವುಳ್ಳವರಾಗಿ ನನ್ನ ಸಂಕಲ್ಪದಿಂದಲೇ ಉತ್ಪನ್ನರಾಗಿದ್ದಾರೆ. ಈ ಜಗತ್ತಿನಲ್ಲಿರುವ ಸರ್ವ ಪ್ರಜೆ ಇವರದ್ದೇ ಆಗಿದೆ. ॥6॥</p>
<p class="Shlok-Number" id="toc_marker-16-7">(ಶ್ಲೋಕ-7)<span class="char-style-override-4"></span></p>
<p class="Shlok">ಏತಾಂ ವಿಭೂತಿಂ ಯೋಗಂ ಚ ಮಮ ಯೋ ವೇತ್ತಿ ತತ್ತ್ವತಃ ।</p>
<p class="Shlok">ಸೋಽವಿಕಂಪೇನ ಯೋಗೇನ ಯುಜ್ಯತೇ ನಾತ್ರ ಸಂಶಯಃ ॥</p>
<p class="Text">ನನ್ನ ಈ ಪರಮೈಶ್ವರ್ಯರೂಪೀ ವಿಭೂತಿಯನ್ನು ಮತ್ತು ಯೋಗ ಶಕ್ತಿಯನ್ನು ತತ್ತ್ವತಃ ತಿಳಿದವನು ನಿಶ್ಚಲವಾದ ಭಕ್ತಿಯೋಗದಿಂದ ಯುಕ್ತನಾಗುತ್ತಾನೆ, ಎಂಬುದರಲ್ಲಿ ಯಾವುದೇ ಸಂಶಯವಿಲ್ಲ. ॥7॥</p>
<p class="Shlok-Number" id="toc_marker-16-8">(ಶ್ಲೋಕ-8)<span class="char-style-override-4"></span></p>
<p class="Shlok">ಅಹಂ ಸರ್ವಸ್ಯ ಪ್ರಭವೋ ಮತ್ತಃ ಸರ್ವಂ ಪ್ರವರ್ತತೇ ।</p>
<p class="Shlok">ಇತಿ ಮತ್ವಾ ಭಜಂತೇ ಮಾಂ ಬುಧಾ ಭಾವಸಮನ್ವಿತಾಃ ॥</p>
<p class="Text">ವಾಸುದೇವನಾದ ನಾನೇ ಸರ್ವ ಜಗತ್ತಿನ ಉತ್ಪತ್ತಿಗೆ ಕಾರಣವಾಗಿದ್ದೇನೆ ಮತ್ತು ನನ್ನಿಂದಲೇ ಇಡೀ ಜಗತ್ತು ವರ್ತಿಸುತ್ತಾ ಇದೆ. ಹೀಗೆ ತಿಳಿದುಕೊಂಡು ಶ್ರದ್ಧಾ-ಭಕ್ತಿಯಿಂದ ಕೂಡಿದ ಬುದ್ಧಿವಂತರಾದ ಭಕ್ತರು ಪರಮೇಶ್ವರನಾದ ನನ್ನನ್ನೇ ಭಜಿಸುತ್ತಾರೆ. ॥8॥</p>
<p class="Shlok-Number" id="toc_marker-16-9">(ಶ್ಲೋಕ-9)<span class="char-style-override-4"></span></p>
<p class="Shlok">ಮಚ್ಚಿತ್ತಾ ಮದ್ಗತಪ್ರಾಣಾ ಬೋಧಯಂತಃ ಪರಸ್ಪರಮ್ ।</p>
<p class="Shlok">ಕಥಯಂತಶ್ಚ ಮಾಂ ನಿತ್ಯಂ ತುಷ್ಯಂತಿ ಚ ರಮಂತಿ ಚ ॥</p>
<p class="Text">ನಿರಂತರವಾಗಿ ನನ್ನಲ್ಲಿ ಮನಸ್ಸನ್ನು ತೊಡಗಿಸಿರುವ ಮತ್ತು ನನ್ನಲ್ಲೇ ಪ್ರಾಣಗಳನ್ನು ಅರ್ಪಿಸಿರುವ ಭಕ್ತರು ನನ್ನ ಭಕ್ತಿಯ ಚರ್ಚೆಯಿಂದ ತಮ್ಮ-ತಮ್ಮಲ್ಲಿ ನನ್ನ ಪ್ರಭಾವವನ್ನು ತಿಳಿಸಿ ಕೊಡುತ್ತಾ ಹಾಗೆಯೇ ಗುಣ ಮತ್ತು ಪ್ರಭಾವಸಹಿತ ನನ್ನ ಕಥಾ ಕೀರ್ತನೆ ಮಾಡುತ್ತಾ ನಿರಂತರ ಸಂತುಷ್ಟರಾಗುತ್ತಾರೆ ಹಾಗೂ ವಾಸುದೇವನಾದ ನನ್ನಲ್ಲೇ ಸದಾಕಾಲ ರಮಿಸುತ್ತಾರೆ. ॥9॥</p>
<p class="Shlok-Number" id="toc_marker-16-10">(ಶ್ಲೋಕ-10)<span class="char-style-override-4"></span></p>
<p class="Shlok">ತೇಷಾಂ ಸತತಯುಕ್ತಾನಾಂ ಭಜತಾಂ ಪ್ರೀತಿಪೂರ್ವಕಮ್ ।</p>
<p class="Shlok">ದದಾಮಿ ಬುದ್ಧಿಯೋಗಂ ತಂ ಯೇನ ಮಾಮುಪಯಾಂತಿ ತೇ ॥</p>
<p class="Text">ನಿರಂತವಾಗಿ ನನ್ನ ಧ್ಯಾನಾದಿಗಳಲ್ಲಿ ತೊಡಗಿರುವ ಹಾಗೂ ಪ್ರೇಮದಿಂದ ಭಜಿಸುವ ಭಕ್ತರಿಗೆ ನಾನು ನನ್ನನ್ನು ಪಡೆಯುವಂತಹ ತತ್ತ್ವಜ್ಞಾನರೂಪ ಯೋಗವನ್ನು ಕರುಣಿಸುತ್ತೇನೆ. ॥10॥</p>
<p class="Shlok-Number" id="toc_marker-16-11">(ಶ್ಲೋಕ-11)<span class="char-style-override-4"></span></p>
<p class="Shlok">ತೇಷಾಮೇವಾನುಕಂಪಾರ್ಥಮಹಮಜ್ಞಾನಜಂ ತಮಃ ।</p>
<p class="Shlok">ನಾಶಯಾಮ್ಯಾತ್ಮಭಾವಸ್ಥೋ ಜ್ಞಾನದೀಪೇನ ಭಾಸ್ವತಾ ॥</p>
<p class="Text">ಎಲೈ ಅರ್ಜುನ! ಅವರನ್ನು ಅನುಗ್ರಹಿಸಲಿಕ್ಕಾಗಿ ಅವರ ಅಂತಃಕರಣದಲ್ಲಿ ಸ್ಥಿತನಾದ ನಾನೇ ಅವರ ಅಜ್ಞಾನದಿಂದ ಉಂಟಾದ ಅಂಧಕಾರವನ್ನು ಪ್ರಕಾಶಮಯ ತತ್ತ್ವಜ್ಞಾನರೂಪೀ ದೀಪದಿಂದ ಇಲ್ಲವಾಗಿಸುತ್ತೇನೆ. ॥11॥</p>
<p class="Shlok-Number" id="toc_marker-16-12">(ಶ್ಲೋಕ-12)<span class="char-style-override-4"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಪರಂ ಬ್ರಹ್ಮ ಪರಂ ಧಾಮ ಪವಿತ್ರಂ ಪರಮಂ ಭವಾನ್ ।</p>
<p class="Shlok">ಪುರುಷಂ ಶಾಶ್ವತಂ ದಿವ್ಯಮಾದಿದೇವಮಜಂ ವಿಭುಮ್ ॥</p>
<p class="Shlok-Number" id="toc_marker-16-13">(ಶ್ಲೋಕ-13)<span class="char-style-override-5"></span></p>
<p class="Shlok">ಆಹುಸ್ತ್ವಾಮೃಷಯಃ ಸರ್ವೇ ದೇವರ್ಷಿರ್ನಾರದಸ್ತಥಾ ।</p>
<p class="Shlok">ಅಸಿತೋ ದೇವಲೋ ವ್ಯಾಸಃ ಸ್ವಯಂ ಚೈವ ಬ್ರವೀಷಿ ಮೇ ॥</p>
<p class="Text"><span class="char-style-override-2">ಅರ್ಜುನ ಹೇಳಿದನು - </span>ನೀನು ಪರಮಬ್ರಹ್ಮ, ಪರಮಧಾಮ ಮತ್ತು ಪರಮ ಪವಿತ್ರನಾಗಿರುವೆ. ಏಕೆಂದರೆ ನಿನ್ನನ್ನು ಎಲ್ಲ ಋಷಿಗಳು ಸನಾತನ ದಿವ್ಯ ಪುರುಷನೆಂದೂ, ದೇವಾಧಿದೇವನೆಂದೂ, ಅಜನ್ಮಾ ಮತ್ತು ಸರ್ವವ್ಯಾಪಿ ಎಂದು ಹೇಳುತ್ತಾರೆ. ದೇವರ್ಷಿ ನಾರದರೂ ಹಾಗೂ ಅಸಿತರೂ, ದೇವಲ ಋಷಿಗಳೂ ಮಹರ್ಷಿ ವೇದವ್ಯಾಸರೂ ಕೂಡ ಹಾಗೆಯೇ ಹೇಳುತ್ತಾರೆ. ಸ್ವತಃ ನೀನು ಕೂಡ ನನ್ನಲ್ಲಿ ಹಾಗೆಯೇ ಹೇಳುತ್ತೀಯೆ. ॥12-13॥</p>
<p class="Shlok-Number" id="toc_marker-16-14">(ಶ್ಲೋಕ-14)<span class="char-style-override-4"></span></p>
<p class="Shlok">ಸರ್ವಮೇತದೃತಂ ಮನ್ಯೇ ಯನ್ಮಾಂ ವದಸಿ ಕೇಶವ ।</p>
<p class="Shlok">ನ ಹಿ ತೇ ಭಗವನ್ವ್ಯಕ್ತಿಂ ವಿದುರ್ದೇವಾ ನ ದಾನವಾಃ ॥</p>
<p class="Text">ಎಲೈ ಕೇಶವಾ! ನೀನು ನನಗೆ ಹೇಳಿರುವುದೆಲ್ಲವೂ ನಾನು ಸತ್ಯವೆಂದೇ ತಿಳಿಯುತ್ತೇನೆ. ಹೇ ಭಗವಂತನೇ! ನಿನ್ನ ಲೀಲಾಮಯ ಸ್ವರೂಪವನ್ನು ದಾನವರಾಗಲೀ, ದೇವತೆಗಳಾಗಲೀ ಅರಿಯರು. ॥14॥</p>
<p class="Shlok-Number" id="toc_marker-16-15">(ಶ್ಲೋಕ-15)<span class="char-style-override-4"></span></p>
<p class="Shlok">ಸ್ವಯಮೇವಾತ್ಮನಾಽತ್ಮಾನಂ ವೇತ್ಥ ತ್ವಂ ಪುರುಷೋತ್ತಮ ।</p>
<p class="Shlok">ಭೂತಭಾವನ ಭೂತೇಶ ದೇವದೇವ ಜಗತ್ಪತೇ ॥</p>
<p class="Text">ಹೇ ಭೂತಗಳನ್ನು ಉತ್ಪನ್ನ ಮಾಡುವವನೇ! ಭೂತಗಳ ಒಡೆಯನೇ! ದೇವಾಧಿದೇವನೇ! ಜಗತ್ ಸ್ವಾಮಿಯೇ! ಪುರುಷೋತ್ತಮನೇ! ನೀನು ಸ್ವತಃ ತನ್ನಿಂದಲೇ ತನ್ನನ್ನು ಅರಿಯುತ್ತೀಯೇ. ॥15॥</p>
<p class="Shlok-Number" id="toc_marker-16-16">(ಶ್ಲೋಕ-16)<span class="char-style-override-4"></span></p>
<p class="Shlok">ವಕ್ತುಮರ್ಹಸ್ಯಶೇಷೇಣ ದಿವ್ಯಾ ಹ್ಯಾತ್ಮವಿಭೂತಯಃ ।</p>
<p class="Shlok">ಯಾಭಿರ್ವಿಭೂತಿಭಿರ್ಲೋಕಾನಿಮಾಂಸ್ತ್ವಂ ವ್ಯಾಪ್ಯ ತಿಷ್ಠತಿ ॥</p>
<p class="Text">ಆದ್ದರಿಂದ ಎಲೈ ಭಗವಂತನೇ! ಯಾವ ವಿಭೂತಿಗಳಿಂದ ನೀನು ಈ ಎಲ್ಲ ಲೋಕಗಳನ್ನು ವ್ಯಾಪಿಸಿ ಸ್ಥಿತನಾಗಿರುವೆಯೋ, ಆ ನಿನ್ನ ದಿವ್ಯ ವಿಭೂತಿಗಳನ್ನು ಪೂರ್ಣವಾಗಿ ತಿಳಿಸಲು ನೀನೇ ಸಮರ್ಥನಾಗಿರುವೆ. ॥16॥</p>
<p class="Shlok-Number" id="toc_marker-16-17">(ಶ್ಲೋಕ-17)<span class="char-style-override-4"></span></p>
<p class="Shlok">ಕಥಂ ವಿದ್ಯಾಮಹಂ ಯೋಗಿಂಸ್ತ್ವಾಂ ಸದಾ ಪರಿಚಿಂತಯನ್ ।</p>
<p class="Shlok">ಕೇಷು ಕೇಷು ಚ ಭಾವೇಷು ಚಿಂತ್ಯೋಽಸಿ ಭಗವನ್ಮಯಾ ॥</p>
<p class="Text">ಎಲೈ ಯೋಗೇಶ್ವರನೇ! ನಾನು ಯಾವ ವಿಧದಿಂದ ನಿರಂತರ ಚಿಂತನೆಮಾಡುತ್ತಾ ನಿನ್ನನ್ನು ಅರಿಯಲಿ? ಭಗವಂತನೇ! ನಿನ್ನನ್ನು ಯಾವ-ಯಾವ ಭಾವಗಳಿಂದ ನಾನು ಚಿಂತಿಸಲಿ? ॥17॥</p>
<p class="Shlok-Number" id="toc_marker-16-18">(ಶ್ಲೋಕ-18)<span class="char-style-override-4"></span></p>
<p class="Shlok">ವಿಸ್ತರೇಣಾತ್ಮನೋ ಯೋಗಂ ವಿಭೂತಿಂ ಚಜನಾರ್ದನ ।</p>
<p class="Shlok">ಭೂಯಃ ಕಥಯ ತೃಪ್ತಿರ್ಹಿ ಶೃಣ್ವತೋ ನಾಸ್ತಿಮೇಽಮೃತಮ್ ॥</p>
<p class="Text">ಎಲೈ ಜನಾರ್ದನನೇ! ನಿನ್ನ ಯೋಗಶಕ್ತಿಯನ್ನು ಮತ್ತು ವಿಭೂತಿಗಳನ್ನು ಪುನಃ ವಿಸ್ತಾರವಾಗಿ ತಿಳಿಸು. ಏಕೆಂದರೆ ನಿನ್ನ ಅಮೃತಮಯ ವಚನಗಳನ್ನು ಕೇಳಿದಷ್ಟು ತೃಪ್ತಿಯಾಗುವುದಿಲ್ಲ. ಅರ್ಥಾತ್ ಕೇಳಬೇಕೆನ್ನುವ ಉತ್ಕಂಠತೆ ಹೆಚ್ಚುತ್ತಾ ಇದೆ. ॥18॥</p>
<p class="Shlok-Number" id="toc_marker-16-19">(ಶ್ಲೋಕ-19)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಹಂತ ತೇ ಕಥಯಿಷ್ಯಾಮಿ ದಿವ್ಯಾ ಹ್ಯಾತ್ಮವಿಭೂತಯಃ ।</p>
<p class="Shlok">ಪ್ರಾಧಾನ್ಯತಃ ಕುರುಶ್ರೇಷ್ಠ ನಾಸ್ತ್ಯಂತೋ ವಿಸ್ತರಸ್ಯ ಮೇ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಎಲೈ ಕುರುಶ್ರೇಷ್ಠ! ಈಗ ನಾನು ನನ್ನ ದಿವ್ಯ ವಿಭೂತಿಗಳಲ್ಲಿ ಮುಖ್ಯ-ಮುಖ್ಯವಾದುವುಗಳನ್ನು ನಿನಗೆ ಹೇಳುವೆನು. ಏಕೆಂದರೆ ನನ್ನ ವಿಸ್ತಾರಕ್ಕೆ ಕೊನೆಯೇ ಇಲ್ಲ. ॥19॥</p>
<p class="Shlok-Number" id="toc_marker-16-20">(ಶ್ಲೋಕ-20)<span class="char-style-override-4"></span></p>
<p class="Shlok">ಅಹಮಾತ್ಮಾ ಗುಡಾಕೇಶ ಸರ್ವಭೂತಾಶಯಸ್ಥಿತಃ ।</p>
<p class="Shlok">ಅಹಮಾದಿಶ್ಚ ಮಧ್ಯಂ ಚ ಭೂತಾನಾಮಂತ ಏವ ಚ ॥</p>
<p class="Text">ಎಲೈ ಅರ್ಜುನ ! ನಾನು ಎಲ್ಲ ಪ್ರಾಣಿಗಳ ಹೃದಯಗಳಲ್ಲಿ ಇರುವ ಆತ್ಮನಾಗಿದ್ದೇನೆ. ಹಾಗೆಯೇ ಸಮಸ್ತ ಪ್ರಾಣಿಗಳ ಆದಿ, ಮಧ್ಯ ಮತ್ತು ಅಂತ್ಯವೂ ನಾನೇ ಆಗಿದ್ದೇನೆ. ॥20॥</p>
<p class="Shlok-Number" id="toc_marker-16-21">(ಶ್ಲೋಕ-21)<span class="char-style-override-4"></span></p>
<p class="Shlok">ಆದಿತ್ಯಾನಾಮಹಂ ವಿಷ್ಣುರ್ಜ್ಯೋತಿಷಾಂ ರವಿರಂಶುಮಾನ್ ।</p>
<p class="Shlok">ಮರೀಚಿರ್ಮರುತಾಮಸ್ಮಿ ನಕ್ಷತ್ರಾಣಾಮಹಂ ಶಶೀ ॥</p>
<p class="Text">ಅದಿತಿಯ ಹನ್ನೆರಡು ಪುತ್ರರಲ್ಲಿ ವಿಷ್ಣು ನಾನು ಮತ್ತು ಜ್ಯೋತಿಗಳಲ್ಲಿ ಕಿರಣಗಳುಳ್ಳ ಸೂರ್ಯನು ನಾನು. ನಲವತ್ತೊಂಭತ್ತು ವಾಯುದೇವತೆಗಳ ತೇಜಸ್ಸು ಮತ್ತು ನಕ್ಷತ್ರಗಳ ಅಧಿಪತಿ ಚಂದ್ರನು ನಾನು. ॥21॥</p>
<p class="Shlok-Number" id="toc_marker-16-22">(ಶ್ಲೋಕ-22)<span class="char-style-override-4"></span></p>
<p class="Shlok">ವೇದಾನಾಂ ಸಾಮವೇದೋಽಸ್ಮಿ ದೇವಾನಾಮಸ್ಮಿ ವಾಸವಃ । </p>
<p class="Shlok">ಇಂದ್ರಿಯಾಣಾಂ ಮನಶ್ಚಾಸ್ಮಿ ಭೂತಾನಾಮಸ್ಮಿ ಚೇತನಾ ॥</p>
<p class="Text">ವೇದಗಳಲ್ಲಿ ಸಾಮವೇದವು ನಾನು. ದೇವತೆಗಳಲ್ಲಿ ಇಂದ್ರ, ಇಂದ್ರಿಯಗಳಲ್ಲಿ ಮನಸ್ಸು ಮತ್ತು ಭೂತಪ್ರಾಣಿಗಳ ಚೈತನ್ಯ, ಅಂದರೆ ಜೀವನ ಶಕ್ತಿಯು ನಾನಾಗಿದ್ದೇನೆ. ॥22॥</p>
<p class="Shlok-Number" id="toc_marker-16-23">(ಶ್ಲೋಕ-23)<span class="char-style-override-4"></span></p>
<p class="Shlok">ರುದ್ರಾಣಾಂ ಶಂಕರಶ್ಚಾಸ್ಮಿ ವಿತ್ತೋಶೋ ಯಕ್ಷರಕ್ಷಸಾಮ್ ।</p>
<p class="Shlok">ವಸೂನಾಂ ಪಾವಕಶ್ಚಾಸ್ಮಿ ಮೇರುಃ ಶಿಖರಿಣಾಮಹಮ್ ॥</p>
<p class="Text">ಏಕಾದಶ ರುದ್ರರಲ್ಲಿ ಶಂಕರನು ನಾನು ಮತ್ತು ಯಕ್ಷ-ರಾಕ್ಷಸರಲ್ಲಿ ಧನಾಧಿಪತಿ ಕುಬೇರ ನಾನಾಗಿದ್ದೇನೆ. ಅಷ್ಟ ವಸುಗಳಲ್ಲಿ ಅಗ್ನಿ ಹಾಗೂ ಪರ್ವತಗಳಲ್ಲಿ ಸುಮೇರು ಪರ್ವತ ನಾನೇ ಆಗಿದ್ದೇನೆ. ॥23॥</p>
<p class="Shlok-Number" id="toc_marker-16-24">(ಶ್ಲೋಕ-24)<span class="char-style-override-4"></span></p>
<p class="Shlok">ಪುರೋಧಸಾಂ ಚ ಮುಖ್ಯಂ ಮಾಂ ವಿದ್ಧಿ ಪಾರ್ಥ ಬೃಹಸ್ಪತಿಮ್ ।</p>
<p class="Shlok">ಸೇನಾನೀನಾಮಹಂ ಸ್ಕಂದಃ ಸರಸಾಮಸ್ಮಿ ಸಾಗರಃ ॥</p>
<p class="Text">ಪುರೋಹಿತರಲ್ಲಿ ಮುಖ್ಯ ಬೃಹಸ್ಪತಿ ನಾನೆಂದು ತಿಳಿ. ಪಾರ್ಥನೇ! ಸೇನಾಪತಿಗಳಲ್ಲಿ ಸ್ಕಂದನೂ ಮತ್ತು ಜಲಾಶಯಗಳಲ್ಲಿ ಸಮುದ್ರವೂ ನಾನೇ. ॥24॥</p>
<p class="Shlok-Number" id="toc_marker-16-25">(ಶ್ಲೋಕ-25)<span class="char-style-override-4"></span></p>
<p class="Shlok">ಮಹರ್ಷೀಣಾಂ ಭೃಗುರಹಂ ಗಿರಾಮಸ್ಮ್ಯೇಕಮಕ್ಷರಮ್ ।</p>
<p class="Shlok">ಯಜ್ಞಾನಾಂ ಜಪಯಜ್ಞೋಽಸ್ಮಿ ಸ್ಥಾವರಾಣಾಂ ಹಿಮಾಲಯಃ ॥</p>
<p class="Text">ಮಹರ್ಷಿಗಳಲ್ಲಿ ಭೃಗು ನಾನು ಮತ್ತು ಶಬ್ದಗಳಲ್ಲಿ ಏಕಾಕ್ಷರ ಅಂದರೆ ಓಂಕಾರ ನಾನಾಗಿದ್ದೇನೆ. ಎಲ್ಲ ಪ್ರಕಾರದ ಯಜ್ಞಗಳಲ್ಲಿ ಜಪಯಜ್ಞವೂ ಹಾಗೂ ಸ್ಥಿರವಾಗಿರುವವರಲ್ಲಿ ಹಿಮಾಲಯ ಪರ್ವತವೂ ನಾನೇ ಆಗಿದ್ದೇನೆ. ॥25॥</p>
<p class="Shlok-Number" id="toc_marker-16-26">(ಶ್ಲೋಕ-26)<span class="char-style-override-4"></span></p>
<p class="Shlok">ಅಶ್ವತ್ಥಃ ಸರ್ವವೃಕ್ಷಾಣಾಂ ದೇವರ್ಷೀಣಾಂ ಚ ನಾರದಃ ।</p>
<p class="Shlok">ಗಂಧರ್ವಾಣಾಂ ಚಿತ್ರರಥಃ ಸಿದ್ಧಾನಾಂ ಕಪಿಲೋ ಮುನಿಃ ॥</p>
<p class="Text">ಎಲ್ಲ ವೃಕ್ಷಗಳಲ್ಲಿ ಅಶ್ವತ್ಥವೂ, ದೇವರ್ಷಿಗಳಲ್ಲಿ ನಾರದಮುನಿಯೂ, ಗಂಧರ್ವರಲ್ಲಿ ಚಿತ್ರರಥನೂ ಮತ್ತು ಸಿದ್ಧರಲ್ಲಿ ಕಪಿಲ ಮುನಿಯೂ ನಾನೇ. ॥26॥</p>
<p class="Shlok-Number" id="toc_marker-16-27">(ಶ್ಲೋಕ-27)<span class="char-style-override-4"></span></p>
<p class="Shlok">ಉಚ್ಚೈಃಶ್ರವಸಮಶ್ವಾನಾಂ ವಿದ್ಧಿ ಮಾಮಮೃತೋದ್ಭವಮ್ ।</p>
<p class="Shlok">ಐರಾವತಂ ಗಜೇಂದ್ರಾಣಾಂ ನರಾಣಾಂ ಚ ನರಾಧಿಪಮ್ ॥</p>
<p class="Text">ಕುದುರೆಗಳಲ್ಲಿ ಅಮೃತದ ಜೊತೆಯಲ್ಲಿ ಉತ್ಪನ್ನವಾದ ಉಚೈಃಶ್ರವಾ ಎಂಬ ಕುದುರೆಯೂ, ಶ್ರೇಷ್ಠವಾದ ಆನೆಗಳಲ್ಲಿ ಐರಾವತ ಎಂಬ ಆನೆಯೂ ಹಾಗೂ ಮನುಷ್ಯರಲ್ಲಿ ರಾಜನೂ ನಾನೆಂದು ತಿಳಿ. ॥27॥</p>
<p class="Shlok-Number" id="toc_marker-16-28">(ಶ್ಲೋಕ-28)<span class="char-style-override-4"></span></p>
<p class="Shlok">ಆಯುಧಾನಾಮಹಂ ವಜ್ರಂ ಧೇನೂನಾಮಸ್ಮಿ ಕಾಮಧುಕ್ ।</p>
<p class="Shlok">ಪ್ರಜನಶ್ಚಾಸ್ಮಿ ಕಂದರ್ಪಃ ಸರ್ಪಾಣಾಮಸ್ಮಿ ವಾಸುಕಿಃ ॥</p>
<p class="Text">ನಾನು ಶಸ್ತ್ರಗಳಲ್ಲಿ ವಜ್ರಾಯುಧವೂ, ಗೋವುಗಳಲ್ಲಿ ಕಾಮಧೇನುವೂ, ಶಾಸ್ತ್ರೋಕ್ತವಾಗಿ ಸಂತಾನೋತ್ಪತ್ತಿಗೆ ಕಾರಣವಾದ ಕಾಮದೇವನಾಗಿದ್ದೇನೆ ಮತ್ತು ಸರ್ಪಗಳಲ್ಲಿ ಸರ್ಪರಾಜ ವಾಸುಕಿ ನಾನಾಗಿದ್ದೇನೆ. ॥28॥</p>
<p class="Shlok-Number" id="toc_marker-16-29">(ಶ್ಲೋಕ-29)<span class="char-style-override-4"></span></p>
<p class="Shlok">ಅನಂತಶ್ಚಾಸ್ಮಿ ನಾಗಾನಾಂ ವರುಣೋ ಯಾದಸಾಮಹಮ್ ।</p>
<p class="Shlok">ಪಿತೄಣಾಮರ್ಯಮಾ ಚಾಸ್ಮಿ ಯಮಃ ಸಂಯಮತಾಮಹಮ್ ॥</p>
<p class="Text">ನಾಗಗಳಲ್ಲಿ ಆದಿಶೇಷನು ಮತ್ತು ಜಲಚರಗಳ ಅಧಿಪತಿ ವರುಣ ದೇವತೆ ನಾನಾಗಿದ್ದೇನೆ. ಪಿತೃದೇವತೆಗಳಲ್ಲಿ ಅರ್ಯಮಾ ಎಂಬ ಪಿತೃವೂ ಹಾಗೂ ಶಾಸನ ಮಾಡುವವರಲ್ಲಿ ಯಮಧರ್ಮನು ನಾನೇ. ॥29॥</p>
<p class="Shlok-Number" id="toc_marker-16-30">(ಶ್ಲೋಕ-30)<span class="char-style-override-4"></span></p>
<p class="Shlok">ಪ್ರಹ್ಲಾದಶ್ಚಾಸ್ಮಿ ದೈತ್ಯಾನಾಂ ಕಾಲಃ ಕಲಯತಾಮಹಮ್ ।</p>
<p class="Shlok">ಮೃಗಾಣಾಂ ಚ ಮೃಗೇಂದ್ರೋಽಹಂ ವೈನತೇಯಶ್ಚಪಕ್ಷಿಣಾಮ್ ॥</p>
<p class="Text">ದೈತ್ಯರಲ್ಲಿ ಪ್ರಹ್ಲಾದನು ನಾನು ಮತ್ತು ಎಣಿಸುವುದರಲ್ಲಿ ಸಮಯವು ನಾನಾಗಿದ್ದೇನೆ. ಮೃಗಗಳಲ್ಲಿ ಮೃಗರಾಜ ಸಿಂಹ ಹಾಗೂ ಪಕ್ಷಿಗಳಲ್ಲಿ ಗರುಡನು ನಾನಾಗಿದ್ದೇನೆ. ॥30॥</p>
<p class="Shlok-Number" id="toc_marker-16-31">(ಶ್ಲೋಕ-31)<span class="char-style-override-4"></span></p>
<p class="Shlok">ಪವನಃ ಪವತಾಮಸ್ಮಿ ರಾಮಃ ಶಸ್ತ್ರಭೃತಾಮಹಮ್ ।</p>
<p class="Shlok">ಝಷಾಣಾಂ ಮಕರಶ್ಚಾಸ್ಮಿ ಸ್ರೋತಸಾಮಸ್ಮಿ ಜಾಹ್ನವೀ ॥</p>
<p class="Text">ನಾನು ಪವಿತ್ರಗೊಳಿಸುವವರಲ್ಲಿ ವಾಯುವು ಮತ್ತು ಶಸ್ತ್ರಧಾರಿಗಳಲ್ಲಿ ಶ್ರೀರಾಮನು, ಮೀನುಗಳಲ್ಲಿ ಮೊಸಳೆಯೂ ಹಾಗೂ ನದಿಗಳಲ್ಲಿ ಭಾಗೀರಥೀ ಗಂಗೆ ನಾನಾಗಿದ್ದೇನೆ. ॥31॥</p>
<p class="Shlok-Number" id="toc_marker-16-32">(ಶ್ಲೋಕ-32)<span class="char-style-override-4"></span></p>
<p class="Shlok">ಸರ್ಗಾಣಾಮಾದಿರಂತಶ್ಚ ಮಧ್ಯಂ ಚೈವಾಹಮರ್ಜುನ ।</p>
<p class="Shlok">ಅಧ್ಯಾತ್ಮವಿದ್ಯಾ ವಿದ್ಯಾನಾಂ ವಾದಃ ಪ್ರವದತಾಮಹಮ್ ॥</p>
<p class="Text">ಎಲೈ ಅರ್ಜುನ! ಸೃಷ್ಟಿಯ ಆದಿ, ಮಧ್ಯ ಮತ್ತು ಅಂತ್ಯ ನಾನೇ ಆಗಿದ್ದೇನೆ. ವಿದ್ಯೆಗಳಲ್ಲಿ ಬ್ರಹ್ಮವಿದ್ಯೆ ಹಾಗೂ ಪರಸ್ಪರ ವಾದ ಮಾಡುವವರಲ್ಲಿ ತತ್ತ್ವನಿರ್ಣಯಕ್ಕಾಗಿ ಮಾಡುವ ವಾದವು ನಾನೇ ಆಗಿದ್ದೇನೆ. ॥32॥</p>
<p class="Shlok-Number" id="toc_marker-16-33">(ಶ್ಲೋಕ-33)</p>
<p class="Shlok">ಅಕ್ಷರಾಣಾಮಕಾರೋಽಸ್ಮಿ ದ್ವಂದ್ವಃ ಸಾಮಾಸಿಕಸ್ಯ ಚ ।</p>
<p class="Shlok">ಅಹಮೇವಾಕ್ಷಯಃ ಕಾಲೋ ಧಾತಾಹಂ ವಿಶ್ವತೋಮುಖಃ ॥</p>
<p class="Text">ಅಕ್ಷರಗಳಲ್ಲಿ ಅಕಾರವು ಮತ್ತು ಸಮಾಸಗಳಲ್ಲಿ ದ್ವಂದ್ವಸಮಾಸವು ನಾನೇ. ಅಕ್ಷಯ ಕಾಲ ಅಂದರೆ ಕಾಲಕ್ಕೂ ಮಹಾಕಾಲನು ಹಾಗೆಯೇ ಎಲ್ಲೆಡೆ ಮುಖಗಳುಳ್ಳ ವಿರಾಟ್ ಸ್ವರೂಪನು, ಎಲ್ಲರ ಧಾರಣೆ-ಪೋಷಣೆ ಮಾಡುವವನು ನಾನೇ ಆಗಿದ್ದೇನೆ. ॥33॥</p>
<p class="Shlok-Number" id="toc_marker-16-34">(ಶ್ಲೋಕ-34)<span class="char-style-override-4"></span></p>
<p class="Shlok">ಮೃತ್ಯುಃ ಸರ್ವಹರಶ್ಚಾಹಮುದ್ಭವಶ್ಚ ಭವಿಷ್ಯತಾಮ್ ।</p>
<p class="Shlok">ಕೀರ್ತಿಃ ಶ್ರೀರ್ವಾಕ್ಚ ನಾರೀಣಾಂ ಸ್ಮೃತಿರ್ಮೇಧಾ ಧೃತಿಃ ಕ್ಷಮಾ ॥</p>
<p class="Text">ಎಲ್ಲರನ್ನು ನಾಶಮಾಡುವ ಮೃತ್ಯು ಮತ್ತು ಉತ್ಪನ್ನವಾಗುವವರ ಉತ್ಪತ್ತಿಗೆ ಕಾರಣನು ನಾನಾಗಿದ್ದೇನೆ. ಹಾಗೆಯೇ ಸ್ತ್ರೀಯರಲ್ಲಿ ಕೀರ್ತಿ, ಶ್ರೀ, ವಾಕ್, ಸ್ಮೃತಿ, ಮೇಧಾ, ಧೃತಿ, ಕ್ಷಮೆ ನಾನೇ ಆಗಿದ್ದೇನೆ. ॥34॥</p>
<p class="Shlok-Number" id="toc_marker-16-35">(ಶ್ಲೋಕ-35)<span class="char-style-override-4"></span></p>
<p class="Shlok">ಬೃಹತ್ಸಾಮ ತಥಾ ಸಾಮ್ನಾಂ ಗಾಯತ್ರೀ ಛಂದಸಾಮಹಮ್ ।</p>
<p class="Shlok">ಮಾಸಾನಾಂ ಮಾರ್ಗಶೀರ್ಷೋಽಹಮೃತೂನಾಂ ಕುಸುಮಾಕರಃ ॥</p>
<p class="Text">ಗಾಯನ ಮಾಡಲು ಯೋಗ್ಯವಾದ ಶ್ರುತಿಗಳಲ್ಲಿ ಬೃಹತ್ಸಾಮವು ನಾನೇ. ಹಾಗೆಯೇ ಛಂದಸ್ಸುಗಳಲ್ಲಿ ಗಾಯತ್ರಿ ಛಂದಸ್ಸು ನಾನು. ತಿಂಗಳುಗಳಲ್ಲಿ ಮಾರ್ಗಶೀರ್ಷವೂ, ಋತುಗಳಲ್ಲಿ ವಸಂತ ಋತುವು ನಾನಾಗಿದ್ದೇನೆ. ॥35॥</p>
<p class="Shlok-Number" id="toc_marker-16-36">(ಶ್ಲೋಕ-36)<span class="char-style-override-4"></span></p>
<p class="Shlok">ದ್ಯೂತಂ ಛಲಯತಾಮಸ್ಮಿ ತೇಜಸ್ತೇಜಸ್ವಿನಾಮಹಮ್ ।</p>
<p class="Shlok">ಜಯೋಽಸ್ಮಿ ವ್ಯವಸಾಯೋಽಸ್ಮಿ ಸತ್ತ್ವಂ ಸತ್ತ್ವವತಾಮಹಮ್ ॥</p>
<p class="Text">ಕಪಟ ಮಾಡುವುದರಲ್ಲಿ ಜೂಜು ಮತ್ತು ಪ್ರಭಾವಶಾಲೀ ಪುರುಷರ ಪ್ರಭಾವವು ನಾನೇ. ಜಯಶಾಲಿಗಳ ಜಯವು ನಾನಾಗಿದ್ದೇನೆ. ನಿಶ್ಚಯಿಸುವವರ ನಿಶ್ಚಯಾತ್ಮಿಕಾ ಬುದ್ಧಿ ಹಾಗೂ ಸಾತ್ವಿಕ ಪುರುಷರ ಸಾತ್ವಿಕ ಭಾವ ನಾನೇ. ॥36॥</p>
<p class="Shlok-Number" id="toc_marker-16-37">(ಶ್ಲೋಕ-37)<span class="char-style-override-4"></span></p>
<p class="Shlok">ವೃಷ್ಣೀನಾಂ ವಾಸುದೇವೋಽಸ್ಮಿ ಪಾಂಡವಾನಾಂ ಧನಂಜಯಃ ।</p>
<p class="Shlok">ಮುನೀನಾಮಪ್ಯಹಂ ವ್ಯಾಸಃ ಕವೀನಾಮುಶನಾ ಕವಿಃ ॥</p>
<p class="Text">ವೃಷ್ಟಿವಂಶೀಯರಲ್ಲಿ ನಿನ್ನ ಮಿತ್ರ ವಾಸುದೇವನಾದ ನಾನು, ಪಾಂಡವರಲ್ಲಿ ಧನಂಜಯ ಅಂದರೆ ನೀನು, ಮುನಿಗಳಲ್ಲಿ ವೇದವ್ಯಾಸರು ಮತ್ತು ಕವಿಗಳಲ್ಲಿ ಶುಕ್ರಾಚಾರ್ಯ ಕವಿ ನಾನೇ ಆಗಿದ್ದೇನೆ. ॥37॥</p>
<p class="Shlok-Number" id="toc_marker-16-38">(ಶ್ಲೋಕ-38)<span class="char-style-override-4"></span></p>
<p class="Shlok">ದಂಡೋ ದಮಯತಾಮಸ್ಮಿ ನೀತಿರಸ್ಮಿ ಜಿಗೀಷತಾಮ್ ।</p>
<p class="Shlok">ಮೌನಂ ಚೈವಾಸ್ಮಿ ಗುಹ್ಯಾನಾಂ ಜ್ಞಾನಂ ಜ್ಞಾನವತಾಮಹಮ್ ॥</p>
<p class="Text">ದಂಡಿಸುವವರ ದಂಡ ಅಂದರೆ ದಮನ ಮಾಡುವ ಶಕ್ತಿಯು ನಾನೇ. ವಿಜಯದ ಇಚ್ಛೆಯುಳ್ಳವರ ನೀತಿಯು, ಗುಪ್ತವಾಗಿಡಲು ಯೋಗ್ಯವಾದ ಭಾವಗಳ ರಕ್ಷಕ ಮೌನ ಮತ್ತು ಜ್ಞಾನವಂತರ ತತ್ತ್ವಜ್ಞಾನವು ನಾನೇ ಆಗಿದ್ದೇನೆ. ॥38॥</p>
<p class="Shlok-Number" id="toc_marker-16-39">(ಶ್ಲೋಕ-39)<span class="char-style-override-4"></span></p>
<p class="Shlok">ಯಚ್ಚಾಪಿ ಸರ್ವಭೂತಾನಾಂ ಬೀಜಂ ತದಹಮರ್ಜುನ । </p>
<p class="Shlok">ನ ತದಸ್ತಿ ವಿನಾ ಯತ್ಸ್ಯಾನ್ಮಯಾ ಭೂತಂ ಚರಾಚರಮ್ ॥</p>
<p class="Text">ಎಲೈ ಅರ್ಜುನಾ! ಎಲ್ಲ ಭೂತಗಳ ಉತ್ಪತ್ತಿಯ ಕಾರಣವೂ ನಾನೇ ಆಗಿದ್ದೇನೆ. ಏಕೆಂದರೆ ನನ್ನಿಂದ ರಹಿತವಾದ ಚರಾಚರ ಪ್ರಾಣಿ ಯಾವುದೂ ಇಲ್ಲ. ॥39॥</p>
<p class="Shlok-Number" id="toc_marker-16-40">(ಶ್ಲೋಕ-40)<span class="char-style-override-4"></span></p>
<p class="Shlok">ನಾಂತೋಽಸ್ತಿ ಮಮ ದಿವ್ಯಾನಾಂ ವಿಭೂತೀನಾಂ ಪರಂತಪ ।</p>
<p class="Shlok">ಏಷ ತೂದ್ದೇಶತಃ ಪ್ರೋಕ್ತೋ ವಿಭೂತೇರ್ವಿಸ್ತರೋ ಮಯಾ ॥</p>
<p class="Text">ಎಲೈ ಪರಂತಪನೇ! ನನ್ನ ದಿವ್ಯ ವಿಭೂತಿಗಳಿಗೆ ಕೊನೆಯೇ ಇಲ್ಲ. ನನ್ನ ವಿಭೂತಿಗಳ ವಿಸ್ತಾರವಾದರೋ ಸ್ವಲ್ಪದರಲ್ಲಿ ಹೇಳಿದ್ದೇನೆ. ॥40॥</p>
<p class="Shlok-Number" id="toc_marker-16-41">(ಶ್ಲೋಕ-41)<span class="char-style-override-4"></span></p>
<p class="Shlok">ಯದ್ಯದ್ವಿಭೂತಿಮತ್ಸತ್ತ್ವಂ ಶ್ರೀಮದೂರ್ಜಿತಮೇವ ವಾ ।</p>
<p class="Shlok">ತತ್ತದೇವಾವಗಚ್ಛ ತ್ವಂ ಮಮ ತೇಜೋಂಽಶಸಂಭವಮ್ ॥</p>
<p class="Text">ಯಾವು-ಯಾವುದು ಐಶ್ವರ್ಯಯುಕ್ತ, ಕಾಂತಿಯುಕ್ತ ಮತ್ತು ಶಕ್ತಿಯುಕ್ತ ವಸ್ತುಗಳಿವೆಯೋ ಅವನ್ನು ನೀನು ನನ್ನ ತೇಜಸ್ಸಿನ ಅಂಶದ ಅಭಿವ್ಯಕ್ತಿಯೆಂದೇ ತಿಳಿ. ॥41॥</p>
<p class="Shlok-Number" id="toc_marker-16-42">(ಶ್ಲೋಕ-42)<span class="char-style-override-4"></span></p>
<p class="Shlok">ಅಥವಾ ಬಹುನೈತೇನ ಕಿಂ ಜ್ಞಾತೇನ ತವಾರ್ಜುನ ।</p>
<p class="Shlok">ವಿಷ್ಟಭ್ಯಾಹಮಿದಂ ಕೃತ್ಸ್ನಮೇಕಾಂಶೇನ ಸ್ಥಿತೋ ಜಗತ್ ॥</p>
<p class="Text">ಎಲೈ ಅರ್ಜುನ! ಇದಲ್ಲದೆ ಇದಕ್ಕಿಂತ ಹೆಚ್ಚೆಚ್ಚು ತಿಳಿಯುವುದರಿಂದ ನಿನಗೆ ಯಾವ ಪ್ರಯೋಜನವೂ ಇಲ್ಲ. ನಾನು ಈ ಜಗತ್ತನ್ನು ನನ್ನ ಯೋಗಶಕ್ತಿಯ ಕೇವಲ ಒಂದಂಶದಿಂದ ಧರಿಸಿಕೊಂಡಿದ್ದೇನೆ. ॥42॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ವಿಭೂತಿಯೋಗೋ ನಾಮ ದಶಮೋಽಧ್ಯಾಯಃ ॥ 10 ॥<span class="char-style-override-8"></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-17">ಹನ್ನೊಂದನೆಯ ಅಧ್ಯಾಯ - ವಿಶ್ವರೂಪದರ್ಶನಯೋಗ</p>
<p class="Shlok-Number" id="toc_marker-17-1">(ಶ್ಲೋಕ-1)<span class="char-style-override-6"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಮದನುಗ್ರಹಾಯ ಪರಮಂ ಗುಹ್ಯಮಧ್ಯಾತ್ಮಸಂಜ್ಞಿತಮ್ ।</p>
<p class="Shlok">ಯತ್ತ್ವಯೋಕ್ತಂ ವಚಸ್ತೇನ ಮೋಹೋಽಯಂ ವಿಗತೋ ಮಮ ॥</p>
<p class="Text"><span class="char-style-override-2">ಅರ್ಜುನ ಹೇಳಿದನು -</span> ನನ್ನನ್ನು ಅನುಗ್ರಹಿಸಲು ನೀನು ಮಾಡಿದ ಪರಮ ಗುಪ್ತ ಆಧ್ಯಾತ್ಮಿಕ ಉಪದೇಶದಿಂದ ನನ್ನ ಈ ಅಜ್ಞಾನವು ದೂರವಾಯಿತು. ॥1॥</p>
<p class="Shlok-Number" id="toc_marker-17-2">(ಶ್ಲೋಕ-2)<span class="char-style-override-4"></span></p>
<p class="Shlok">ಭವಾಪ್ಯಯೌ ಹಿ ಭೂತಾನಾಂ ಶ್ರುತೌ ವಿಸ್ತರಶೋ ಮಯಾ ।</p>
<p class="Shlok">ತ್ವತ್ತಃ ಕಮಲಪತ್ರಾಕ್ಷ ಮಹಾತ್ಮ್ಯಮಪಿ ಚಾವ್ಯಯಮ್ ॥</p>
<p class="Text">ಏಕೆಂದರೆ ಎಲೈ ಕಮಲನಯನನೇ! ನಾನು ನಿನ್ನಿಂದ ಪ್ರಾಣಿಗಳ ಉತ್ಪತ್ತಿ ಮತ್ತು ಪ್ರಳಯವನ್ನು ವಿಸ್ತಾರವಾಗಿ ಕೇಳಿರುವೆ. ಹಾಗೆಯೇ ನಿನ್ನ ಅವಿನಾಶೀ ಮಹಿಮೆಯನ್ನು ಕೇಳಿರುವೆ. ॥2॥</p>
<p class="Shlok-Number" id="toc_marker-17-3">(ಶ್ಲೋಕ-3)<span class="char-style-override-4"></span></p>
<p class="Shlok">ಏವಮೇತದ್ಯಥಾತ್ಥ ತ್ವಮಾತ್ಮಾನಂ ಪರಮೇಶ್ವರ ।</p>
<p class="Shlok">ದ್ರಷ್ಟುಮಿಚ್ಛಾಮಿ ತೇ ರೂಪಮೈಶ್ವರಂ ಪುರುಷೋತ್ತಮ ॥</p>
<p class="Text">ಎಲೈ ಪರಮೇಶ್ವರನೇ! ನೀನು ತನ್ನ ವಿಷಯದಲ್ಲಿ ಹೇಳಿದುದು ಸರಿಯಾಗಿ ಹಾಗೆಯೇ ಇದೆ. ಆದರೆ ಪುರುಷೋತ್ತಮಾ! ನಿನ್ನ ಜ್ಞಾನ, ಐಶ್ವರ್ಯ, ಶಕ್ತಿ, ಬಲ, ವೀರ್ಯ ಹಾಗೂ ತೇಜಸ್ಸಿನಿಂದ ಕೂಡಿದ ಈಶ್ವರೀ ಸ್ವರೂಪವನ್ನು ನಾನು ಪ್ರತ್ಯಕ್ಷವಾಗಿ ನೋಡಬಯಸುತ್ತೇನೆ. ॥3॥</p>
<p class="Shlok-Number" id="toc_marker-17-4">(ಶ್ಲೋಕ-4)<span class="char-style-override-4"></span></p>
<p class="Shlok">ಮನ್ಯಸೇ ಯದಿ ತಚ್ಛಕ್ಯಂ ಮಯಾದ್ರಷ್ಟುಮಿತಿ ಪ್ರಭೋ ।</p>
<p class="Shlok">ಯೋಗೇಶ್ವರ ತತೋ ಮೇ ತ್ವಂ ದರ್ಶಯಾತ್ಮಾನಮವ್ಯಯಮ್ ॥</p>
<p class="Text">ಹೇ ಪ್ರಭೋ! ನಿನ್ನ ಆ ರೂಪವನ್ನು ನಾನು ನೋಡಬಲ್ಲೆ ಎಂದು ನಿನಗೆ ಅನಿಸಿದರೆ ಎಲೈ ಯೋಗೇಶ್ವರಾ! ಆ ಅವಿನಾಶಿ ಸ್ವರೂಪವನ್ನು ನನಗೆ ದರ್ಶನ ಮಾಡಿಸು. ॥4॥</p>
<p class="Shlok-Number" id="toc_marker-17-5">(ಶ್ಲೋಕ-5)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಪಶ್ಯ ಮೇ ಪಾರ್ಥ ರೂಪಾಣಿ ಶತಶೋಽಥ ಸಹಸ್ರಶಃ ।</p>
<p class="Shlok">ನಾನಾವಿಧಾನಿ ದಿವ್ಯಾನಿ ನಾನಾವರ್ಣಾಕೃತೀನಿ ಚ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಎಲೈ ಪಾರ್ಥಾ! ಈಗ ನೀನು ನನ್ನ ನೂರಾರು, ಸಾವಿರಾರು ನಾನಾ ಪ್ರಕಾರದ, ಬಗೆಬಗೆಯ ಬಣ್ಣ ಮತ್ತು ಆಕಾರಗಳ್ಳುಳ್ಳ ಅಲೌಕಿಕ ರೂಪಗಳನ್ನು ನೋಡು. ॥5॥</p>
<p class="Shlok-Number" id="toc_marker-17-6">(ಶ್ಲೋಕ-6)<span class="char-style-override-4"></span></p>
<p class="Shlok">ಪಶ್ಯಾದಿತ್ಯಾನ್ವಸೂನ್ ರುದ್ರಾನಶ್ವಿನೌ ಮರುತಸ್ತಥಾ ।</p>
<p class="Shlok">ಬಹೂನ್ಯದೃಷ್ಟಪೂರ್ವಾಣಿ ಪಶ್ಯಾಶ್ಚರ್ಯಾಣಿ ಭಾರತ ॥</p>
<p class="Text"> ಎಲೈ ಭರತವಂಶೀ ಅರ್ಜುನಾ! ನನ್ನಲ್ಲಿ ಅದಿತಿಯ ಹನ್ನೆರಡು ಪುತ್ರರನ್ನು, ಎಂಟು ವಸುಗಳನ್ನು, ಹನ್ನೊಂದು ರುದ್ರರನ್ನು, ಇಬ್ಬರು ಅಶ್ವಿನೀ ದೇವತೆಗಳನ್ನು ಮತ್ತು ನಲವತ್ತೊಂಭತ್ತು ಮರುದ್ಗಣರನ್ನು, ಹಾಗೆಯೇ ಈ ಹಿಂದೆ ನೋಡದಿರುವ ಆಶ್ಚರ್ಯಮಯ ರೂಪಗಳನ್ನು ನೋಡು. ॥6॥</p>
<p class="Shlok-Number" id="toc_marker-17-7">(ಶ್ಲೋಕ-7)<span class="char-style-override-4"></span></p>
<p class="Shlok">ಇಹೈಕಸ್ಥಂ ಜಗತ್ಕೃತ್ಸ್ನಂ ಪಶ್ಯಾದ್ಯ ಸಚರಾಚರಮ್ ।</p>
<p class="Shlok">ಮಮ ದೇಹೇ ಗುಡಾಕೇಶ ಯಚ್ಚಾನ್ಯದ್ ದ್ರಷ್ಟುಮಿಚ್ಛಸಿ ॥</p>
<p class="Text">ಎಲೈ ಅರ್ಜುನನೇ! ಈಗ ಈ ನನ್ನ ಶರೀರದಲ್ಲಿ ಒಂದೆಡೆ ಸ್ಥಿತವಾಗಿರುವ ಚರಾಚರಸಹಿತ ಸಂಪೂರ್ಣ ಜಗತ್ತನ್ನು ನೋಡು. ಹಾಗೆಯೇ ಇನ್ನು ಏನೇನನ್ನು ನೋಡಲು ಇಚ್ಚಿಸುವೆಯೋ ಅದನ್ನೂ ನೋಡು. ॥7॥</p>
<p class="Shlok-Number" id="toc_marker-17-8">(ಶ್ಲೋಕ-8)<span class="char-style-override-4"></span></p>
<p class="Shlok">ನ ತು ಮಾಂ ಶಕ್ಯಸೇ ದ್ರಷ್ಟುಮನೇನೈವ ಸ್ವಚಕ್ಷುಷಾ ।</p>
<p class="Shlok">ದಿವ್ಯಂ ದದಾಮಿ ತೇ ಚಕ್ಷುಃ ಪಶ್ಯ ಮೇ ಯೋಗಮೈಶ್ವರಮ್ ॥</p>
<p class="Text">ಆದರೆ ನೀನು ನನ್ನನ್ನು ಈ ನಿನ್ನ ಚರ್ಮಚಕ್ಷುಗಳಿಂದ ಖಂಡಿತವಾಗಿ ನೋಡಲಾರೆ. ಆದ್ದರಿಂದ ನಾನು ನಿನಗೆ ದಿವ್ಯ ದೃಷ್ಟಿಯನ್ನು ಕೊಡುತ್ತೇನೆ. ಅದರಿಂದ ನೀನು ನನ್ನ ಈಶ್ವರೀ ಯೋಗಶಕ್ತಿಯನ್ನು ನೋಡು. ॥8॥</p>
<p class="Shlok-Number" id="toc_marker-17-9">(ಶ್ಲೋಕ-9)<span class="char-style-override-4"></span></p>
<p class="Uvach">ಸಂಜಯ ಉವಾಚ</p>
<p class="Shlok">ಏವಮಕ್ತ್ವಾ ತತೋ ರಾಜನ್ಮಹಾಯೋಗೇಶ್ವರೋ ಹರಿಃ । </p>
<p class="Shlok">ದರ್ಶಯಾಮಾಸ ಪಾರ್ಥಾಯ ಪರಮಂ ರೂಪಮೈಶ್ವರಮ್ ॥</p>
<p class="Text"><span class="char-style-override-2">ಸಂಜಯನು ಹೇಳಿದನು -</span> ಎಲೈ ಮಹಾರಾಜಾ! ಮಹಾಯೋಗೇಶ್ವರನಾದ ಮತ್ತು ಎಲ್ಲ ಪಾಪಗಳನ್ನು ನಾಶಮಾಡುವ ಭಗವಂತನು ಹೀಗೆ ಹೇಳಿ ಅರ್ಜುನನಿಗೆ ಪರಮ ಐಶ್ವರ್ಯಯುಕ್ತ ತನ್ನ ದಿವ್ಯ ರೂಪವನ್ನು ತೋರಿಸಿದನು. ॥9॥</p>
<p class="Shlok-Number" id="toc_marker-17-10">(ಶ್ಲೋಕ-10)<span class="char-style-override-4"></span></p>
<p class="Shlok">ಅನೇಕವಕ್ತ್ರನಯನಮನೇಕಾದ್ಭುತದರ್ಶನಮ್ ।</p>
<p class="Shlok">ಅನೇಕದಿವ್ಯಾಭರಣಂ ದಿವ್ಯಾನೇಕೋದ್ಯತಾಯುಧಮ್ ॥<span class="char-style-override-9"></span></p>
<p class="Shlok"><span class="char-style-override-9">(ಶ್ಲೋಕ-11)</span></p>
<p class="Shlok">ದಿವ್ಯಮಾಲ್ಯಾಂಬರಧರಂ ದಿವ್ಯಗಂಧಾನುಲೇಪನಮ್ ।</p>
<p class="Shlok">ಸರ್ವಾಶ್ಚರ್ಯಮಯಂ ದೇವಮನಂತಂ ವಿಶ್ವತೋಮುಖಮ್ ॥</p>
<p class="Text">ಅನೇಕ ಮುಖಗಳು ಮತ್ತು ಕಣ್ಣುಗಳಿಂದ ಕೂಡಿದ, ಅನೇಕ ಅದ್ಭುತ ದರ್ಶನಗಳುಳ್ಳ, ಅನೇಕ ಬಗೆಯ ದಿವ್ಯವಾದ ಭೂಷಣಗಳಿಂದ ಅಲಂಕೃತನಾದ, ಅನೇಕ ವಿಧವಾದ ದಿವ್ಯ ಶಸ್ತ್ರಗಳನ್ನು ಧರಿಸಿರುವ, ದಿವ್ಯಮಾಲೆ ಮತ್ತು ವಸ್ತ್ರಗಳನ್ನು ಧರಿಸಿದ, ಹಾಗೆಯೇ ದಿವ್ಯವಾದ ಗಂಧವನ್ನು ಪೂಸಿಕೊಂಡಿರುವ, ಎಲ್ಲ ಪ್ರಕಾರದ ಆಶ್ಚರ್ಯಗಳಿಂದ ಒಳಗೊಂಡ, ಅನಂತಸ್ವರೂಪ, ಎಲ್ಲ ಕಡೆ ಮುಖಗಳುಳ್ಳ ವಿರಾಟ್ ಸ್ವರೂಪಿಯಾದ ಪರಮದೇವ ಪರಮೇಶ್ವರನನ್ನು ಅರ್ಜುನನು ನೋಡಿದನು. ॥10-11॥</p>
<p class="Shlok-Number" id="toc_marker-17-11">(ಶ್ಲೋಕ-12)<span class="char-style-override-4"></span></p>
<p class="Shlok">ದಿವಿ ಸೂರ್ಯಸಹಸ್ರಸ್ಯ ಭವೇದ್ಯುಗಪದುತ್ಥಿತಾ ।</p>
<p class="Shlok">ಯದಿ ಭಾಃ ಸದೃಶೀ ಸಾ ಸ್ಯಾದ್ಭಾಸಸ್ತಸ್ಯ ಮಹಾತ್ಮನಃ ॥</p>
<p class="Text">ಆಕಾಶದಲ್ಲಿ ಸಾವಿರಾರು ಸೂರ್ಯರು ಒಮ್ಮೆಲೆ ಉದಯಿಸುವುದರಿಂದ ಉಂಟಾಗುವ ಪ್ರಕಾಶವೂ ಕೂಡ ವಿಶ್ವರೂಪೀ ಪರಮಾತ್ಮನ ಪ್ರಕಾಶಕ್ಕೆ ಸಮಾನವಾಗಲಾರದು. ॥12॥</p>
<p class="Shlok-Number" id="toc_marker-17-12">(ಶ್ಲೋಕ-13)<span class="char-style-override-4"></span></p>
<p class="Shlok">ತತ್ರೈಕಸ್ಥಂ ಜಗತ್ಕೃತ್ಸ್ನಂ ಪ್ರವಿಭಕ್ತಮನೇಕಧಾ ।</p>
<p class="Shlok">ಅಪಶ್ಯದ್ದೇವದೇವಸ್ಯ ಶರೀರೇ ಪಾಂಡವಸ್ತದಾ ॥</p>
<p class="Text">ಪಾಂಡುಪುತ್ರನಾದ ಅರ್ಜುನನು ಆಗ ಅನೇಕ ಪ್ರಕಾರದಿಂದ ವಿಭಕ್ತವಾದ ಸಮಸ್ತ ಜಗತ್ತನ್ನು ದೇವದೇವನಾದ ಭಗವಾನ್ ಶ್ರೀಕೃಷ್ಣನ ಆ ಶರೀರದಲ್ಲಿ ಒಂದೆಡೆ ಇರುವಂತೆ ನೋಡಿದನು. ॥13॥</p>
<p class="Shlok-Number" id="toc_marker-17-13">(ಶ್ಲೋಕ-14)<span class="char-style-override-4"></span></p>
<p class="Shlok">ತತಃ ಸ ವಿಸ್ಮಯಾವಿಷ್ಟೋ ಹೃಷ್ಟರೋಮಾ ಧನಂಜಯಃ ।</p>
<p class="Shlok">ಪ್ರಣಮ್ಯ ಶಿರಸಾ ದೇವಂ ಕೃತಾಂಜಲಿರಭಾಷತ  ॥</p>
<p class="Text">ಇದಾದ ಬಳಿಕ ಆಶ್ಚರ್ಯಚಕಿತನಾದ ಮತ್ತು ಪುಳಕಿತಗಾತ್ರನಾದ ಅರ್ಜುನನು ಪ್ರಕಾಶಮಯ ವಿಶ್ವರೂಪ ಪರಮಾತ್ಮನಿಗೆ ಶ್ರದ್ಧಾ, ಭಕ್ತಿಸಹಿತ ಶಿರಬಾಗಿ ನಮಸ್ಕರಿಸಿ ಕೈಮುಗಿದುಕೊಂಡು ಸ್ತುತಿಸತೊಡಗಿದನು. ॥14॥</p>
<p class="Shlok-Number" id="toc_marker-17-14">(ಶ್ಲೋಕ-15)<span class="char-style-override-4"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಪಶ್ಯಾಮಿ ದೇವಾಂಸ್ತವ ದೇವ ದೇಹೇ</p>
<p class="Shlok">ಸರ್ವಾಂಸ್ತಥಾ ಭೂತವಿಶೇಷಸಂಘಾನ್ ।</p>
<p class="Shlok">ಬ್ರಹ್ಮಾಣಮೀಶಂ ಕಮಲಾಸನಸ್ಥ-</p>
<p class="Shlok">ಮೃಷೀಂಶ್ಚ ಸರ್ವಾನುರಗಾಂಶ್ಚ ದಿವ್ಯಾನ್ ॥</p>
<p class="Text"><span class="char-style-override-2">ಅರ್ಜುನನು ಹೇಳಿದನು -</span> ಹೇ ದೇವಾ! ನಾನು ನಿನ್ನ ಶರೀರದಲ್ಲಿ ಸಂಪೂರ್ಣ ದೇವತೆಗಳನ್ನು, ಹಾಗೆಯೇ ಜೀವಿಗಳ ಸಮುದಾಯಗಳನ್ನು, ಕಮಲಾಸನ ಸ್ಥಿತ ಬ್ರಹ್ಮದೇವರನ್ನು, ಮಹಾದೇವನನ್ನು ಹಾಗೂ ಸಮಸ್ತ ಋಷಿಗಳನ್ನು, ದಿವ್ಯವಾದ ಸರ್ಪಗಳನ್ನು ನೋಡುತ್ತಿದ್ದೇನೆ. ॥15॥</p>
<p class="Shlok-Number" id="toc_marker-17-15">(ಶ್ಲೋಕ-16)<span class="char-style-override-4"></span></p>
<p class="Shlok">ಅನೇಕಬಾಹೂದರವಕ್ತ್ರನೇತ್ರಂ</p>
<p class="Shlok">ಪಶ್ಯಾಮಿ ತ್ವಾಂ ಸರ್ವತೋಽನಂತರೂಪಮ್ । </p>
<p class="Shlok">ನಾಂತಂ ನ ಮಧ್ಯಂ ನ ಪುನಸ್ತವಾದಿಂ-</p>
<p class="Shlok">ಪಶ್ಯಾಮಿ ವಿಶ್ವೇಶ್ವರ ವಿಶ್ವರೂಪ ॥</p>
<p class="Text">ಹೇ ಸಮಸ್ತ ವಿಶ್ವದೊಡೆಯನೇ! ನಿನಗೆ ಅನೇಕ ಭುಜಗಳು, ಉದರಗಳು, ಮುಖಗಳು, ಕಣ್ಣುಗಳು ಇರುವಂತೆಯೂ, ಹಾಗೆಯೇ, ಎಲ್ಲ ಕಡೆಗಳಿಂದ ಅನಂತರೂಪವುಳ್ಳವನಾಗಿ ನೋಡುತ್ತಿರುವೆ. ಹೇ ವಿಶ್ವರೂಪಿಯೇ! ನಿನ್ನ ಅಂತ್ಯವಾಗಲೀ, ಮಧ್ಯವನ್ನಾಗಲೀ, ಆದಿಯನ್ನಾಗಲೀ ನನಗೆ ಕಾಣುವುದಿಲ್ಲ. ॥16॥</p>
<p class="Shlok-Number" id="toc_marker-17-16">(ಶ್ಲೋಕ-17)<span class="char-style-override-4"></span></p>
<p class="Shlok">ಕಿರೀಟಿನಂ ಗದಿನಂ ಚಕ್ರಿಣಂ ಚ</p>
<p class="Shlok">ತೇಜೋರಾಶಿಂ ಸರ್ವತೋ ದೀಪ್ತಿಮಂತಮ್ ।</p>
<p class="Shlok">ಪಶ್ಯಾಮಿ ತ್ವಾಂ ದುರ್ನಿರೀಕ್ಷ್ಯಂ ಸಮಂತಾ-</p>
<p class="Shlok">ದ್ದೀಪ್ತಾನಲಾರ್ಕದ್ಯುತಿ ಮಪ್ರಮೇಯಮ್ ॥</p>
<p class="Text">ಮುಕುಟದಿಂದ ಅಲಂಕೃತನಾಗಿ, ಗದಾಧಾರಿಯಾಗಿ, ಚಕ್ರಪಾಣಿಯಾಗಿ ಹಾಗೆಯೇ ಎಲ್ಲ ಕಡೆಗಳಿಂದ ಪ್ರಕಾಶಮಾನ ತೇಜಃ ಪುಂಜನಂತೆಯೂ, ಪ್ರಜ್ವಲಿಸುವ ಅಗ್ನಿ ಮತ್ತು ಸೂರ್ಯನಂತೆ ಜ್ಯೋತಿರ್ಯುಕ್ತನೂ, ನೋಡಲು ಕಷ್ಟಸಾಧ್ಯನಾದ ಹಾಗೂ ಎಲ್ಲ ದೃಷ್ಟಿಗಳಿಂದ ಅಪ್ರಮೇಯಸ್ವರೂಪೀ ನಿನ್ನನ್ನು ನಾನು ನೋಡುತ್ತಿದ್ದೇನೆ. ॥17॥</p>
<p class="Shlok-Number" id="toc_marker-17-17">(ಶ್ಲೋಕ-18)<span class="char-style-override-5"></span></p>
<p class="Shlok">ತ್ವಮಕ್ಷರಂ ಪರಮಂ ವೇದಿತವ್ಯಂ</p>
<p class="Shlok">ತ್ವಮಸ್ಯ ವಿಶ್ವಸ್ಯ ಪರಂ ನಿಧಾನಮ್ ।</p>
<p class="Shlok">ತ್ವಮವ್ಯಯಃ ಶಾಶ್ವತಧರ್ಮಗೋಪ್ತಾ</p>
<p class="Shlok">ಸನಾತನಸ್ತ್ವಂ ಪುರುಷೋ ಮತೋ ಮೇ॥18॥</p>
<p class="Text">ನೀನೇ ತಿಳಿಯಲು ಯೋಗ್ಯನಾದ ಪರಬ್ರಹ್ಮ ಪರಮಾತ್ಮನಾಗಿರುವೆ. ನೀನೇ ಈ ಜಗತ್ತಿನ ಪರಮಾಶ್ರಯನಾಗಿರುವೆ. ನೀನೇ ಅನಾದಿ ಧರ್ಮದ ರಕ್ಷಕನಾಗಿದ್ದೀಯೆ ಹಾಗೂ ನೀನೇ ಅವಿನಾಶಿ ಸನಾತನ ಪುರುಷನಾಗಿರುವೆ ಎಂದು ನನಗೆ ಅನಿಸುತ್ತದೆ. ॥18॥</p>
<p class="Shlok-Number" id="toc_marker-17-18">(ಶ್ಲೋಕ-19)<span class="char-style-override-4"></span></p>
<p class="Shlok">ಅನಾದಿಮಧ್ಯಾಂತಮನಂತವೀರ್ಯ-</p>
<p class="Shlok">ಮನಂತಬಾಹುಂ ಶಶಿಸೂರ್ಯನೇತ್ರಮ್ ।</p>
<p class="Shlok">ಪಶ್ಯಾಮಿ ತ್ವಾಂ ದೀಪ್ತಹುತಾಶವಕ್ತ್ರಂ-</p>
<p class="Shlok">ಸ್ವತೇಜಸಾ ವಿಶ್ವಮಿದಂ ತಪಂತಮ್॥19॥</p>
<p class="Text">ನಿನ್ನನ್ನು ಆದಿ, ಮಧ್ಯ, ಅಂತ್ಯರಹಿತನಾಗಿ, ಅನಂತ ಸಾಮರ್ಥ್ಯಹೊಂದಿದ, ಅನಂತ ಬಾಹುಗಳಿಂದ ಕೂಡಿದ, ಸೂರ್ಯ, ಚಂದ್ರರೇ ನೇತ್ರಗಳುಳ್ಳ, ಪ್ರಜ್ವಲಿತ ಅಗ್ನಿಯಂತೆ ಮುಖವುಳ್ಳವನಾಗಿ ಮತ್ತು ನಿನ್ನ ತೇಜಸ್ಸಿನಿಂದ ಈ ಜಗತ್ತನ್ನು ಬೆಳಗುವವನಾಗಿ ನಾನು ನೋಡುತ್ತೇನೆ. ॥19॥</p>
<p class="Shlok-Number" id="toc_marker-17-19">(ಶ್ಲೋಕ-20)<span class="char-style-override-4"></span></p>
<p class="Shlok">ದ್ಯಾವಾಪೃಥವ್ಯೋರಿದಮಂತರಂ ಹಿ</p>
<p class="Shlok">ವ್ಯಾಪ್ತಂ ತ್ವಯೈಕೇನ ದಿಶಶ್ಚ ಸರ್ವಾಃ ।</p>
<p class="Shlok">ದೃಷ್ಟ್ವಾದ್ಭುತಂ ರೂಪಮುಗ್ರಂ ತವೇದಂ-</p>
<p class="Shlok">ಲೋಕತ್ರಯಂ ಪ್ರವ್ಯಥಿತಂಮಹಾತ್ಮನ್ ॥</p>
<p class="Text">ಹೇ ಮಹಾತ್ಮನೇ! ಈ ಸ್ವರ್ಗ ಮತ್ತು ಪೃಥ್ವಿಯ ನಡುವಿನ ಆಕಾಶವನ್ನು ಮತ್ತು ಎಲ್ಲ ದಿಕ್ಕುಗಳನ್ನು ಕೇವಲ ನೀನೊಬ್ಬನೇ ವ್ಯಾಪಿಸಿಬಿಟ್ಟಿರುವೆ. ನಿನ್ನ ಅಲೌಕಿಕವಾದ ಮತ್ತು ಭಯಂಕರವಾದ ರೂಪವನ್ನು ನೋಡಿ ಮೂರು ಲೋಕಗಳು ಅತ್ಯಂತ ಭಯಗೊಂಡಿವೆ. ॥20॥</p>
<p class="Shlok-Number" id="toc_marker-17-20">(ಶ್ಲೋಕ-21)<span class="char-style-override-4"></span></p>
<p class="Shlok">ಅಮೀ ಹಿ ತ್ವಾಂ ಸುರಸಂಘಾ ವಿಶಂತಿ</p>
<p class="Shlok">ಕೇಚಿದ್ಭಿತಾಃ ಪ್ರಾಂಜಲಯೋ ಗೃಣಂತಿ ।</p>
<p class="Shlok">ಸ್ವಸ್ತೀತ್ಯುಕ್ತ್ವಾಮಹರ್ಷಿಸಿದ್ಧಸಂಘಾಃ</p>
<p class="Shlok">ಸ್ತುವಂತಿ ತ್ವಾಂ ಸ್ತುತಿಭಿಃ ಪುಷ್ಕಲಾಭಿಃ ॥</p>
<p class="Text">ಅದೇ ದೇವತೆಗಳ ಸಮೂಹಗಳು ನಿನ್ನಲ್ಲಿ ಪ್ರವೇಶಿಸುತ್ತಿವೆ ಮತ್ತು ಕೆಲವರು ಭಯದಿಂದ ಕೈಮುಗಿದು ನಿನ್ನ ನಾಮ ಹಾಗೂ ಗುಣಗಳನ್ನು ಕೊಂಡಾಡುತ್ತಾರೆ. ಹಾಗೆಯೇ ಮಹರ್ಷಿ ಮತ್ತು ಸಿದ್ಧರ ಸಮುದಾಯಗಳು ಸ್ವಸ್ತಿವಾಚನ ಮಾಡುತ್ತಾ ಉತ್ತಮೋತ್ತಮ ಸ್ತೋತ್ರಗಳಿಂದ ನಿನ್ನನ್ನು ಸ್ತುತಿಸುತ್ತವೆ. ॥21॥</p>
<p class="Shlok-Number" id="toc_marker-17-21">(ಶ್ಲೋಕ-22)<span class="char-style-override-4"></span></p>
<p class="Shlok">ರುದ್ರಾದಿತ್ಯಾ ವಸವೋ ಯೇ ಚ ಸಾಧ್ಯಾ-</p>
<p class="Shlok">ವಿಶ್ವೇಽಶ್ವಿನೌ ಮರುತಶ್ಚೋಷ್ಮಪಾಶ್ಚ ।</p>
<p class="Shlok">ಗಂಧರ್ವಯಕ್ಷಾಸುರಸಿದ್ಧಸಂಘಾ-</p>
<p class="Shlok">ವೀಕ್ಷಂತೇ ತ್ವಾಂ ವಿಸ್ಮಿತಾಶ್ಚೈವ ಸರ್ವೇ ॥</p>
<p class="Text">ಹನ್ನೊಂದು ರುದ್ರರು, ದ್ವಾದಶಾದಿತ್ಯರು, ಅಷ್ಟವಸುಗಳು, ಸಾಧ್ಯರು, ವಿಶ್ವೇದೇವತೆಗಳು, ಅಶ್ವಿನೀ ಕುಮಾರರು, ಮರುದ್ಗಣರು, ಪಿತೃಗಳ ಸಮುದಾಯ ಹಾಗೆಯೇ ಗಂಧರ್ವರು, ಯಕ್ಷರು, ರಾಕ್ಷಸರು, ಸಿದ್ಧರ ಸಮುದಾಯ, ಇವರೆಲ್ಲರೂ ವಿಸ್ಮಿತರಾಗಿ ನಿನ್ನನ್ನು ನೋಡುತ್ತಿದ್ದಾರೆ. ॥22॥</p>
<p class="Shlok-Number" id="toc_marker-17-22">(ಶ್ಲೋಕ-23)<span class="char-style-override-4"></span></p>
<p class="Shlok">ರೂಪಂ ಮಹತ್ತೇ ಬಹುವಕ್ತ್ರನೇತ್ರಂ-</p>
<p class="Shlok">ಮಹಾಬಾಹೋ ಬಹುಬಾಹೂರು ಪಾದಮ್ ।</p>
<p class="Shlok">ಬಹೂದರಂ ಬಹುದಂಷ್ಟ್ರಾಕರಾಲಂ-</p>
<p class="Shlok">ದೃಷ್ಟ್ವಾಲೋಕಾಃ ಪ್ರವ್ಯಥಿತಾಸ್ತಥಾಹಮ್ ॥</p>
<p class="Text">ಹೇ ಮಹಾಬಾಹೋ! ನಿನ್ನ ಅನೇಕ ಮುಖಗಳು ಮತ್ತು ಬಹುನೇತ್ರಗಳುಳ್ಳ, ಅನೇಕ ಬಾಹುಗಳೂ, ತೊಡೆಗಳೂ, ಕಾಲುಗಳುಳ್ಳ, ಅನೇಕ ಉದರಗಳುಳ್ಳ ಮತ್ತು ಹಲವು ಕೋರೆದಾಡೆಗಳಿಂದ ಅತ್ಯಂತ ವಿಕರಾಳವಾದ, ಮಹತ್ತಾದ ರೂಪವನ್ನು ನೋಡಿ ಎಲ್ಲ ಜನರು ವ್ಯಾಕುಲರಾಗುತ್ತಿದ್ದಾರೆ ಹಾಗೂ ನಾನೂ ಕೂಡ ವ್ಯಾಕುಲನಾಗಿದ್ದೇನೆ. ॥23॥</p>
<p class="Shlok-Number" id="toc_marker-17-23">(ಶ್ಲೋಕ-24)<span class="char-style-override-4"></span></p>
<p class="Shlok">ನಭಃಸ್ಪೃಶಂ ದೀಪ್ತಮನೇಕವರ್ಣಂ-</p>
<p class="Shlok">ವ್ಯಾತ್ತಾನನಂ ದೀಪ್ತವಿಶಾಲ ನೇತ್ರಮ್ ।</p>
<p class="Shlok">ದೃಷ್ಟ್ವಾ ಹಿ ತ್ವಾಂ ಪ್ರವ್ಯಥಿತಾಂತರಾತ್ಮಾ</p>
<p class="Shlok">ಧೃತಿಂ ನ ವಿಂದಾಮಿ ಶಮಂ ಚ ವಿಷ್ಣೋ ॥</p>
<p class="Text">ಏಕೆಂದರೆ ಹೇ ವಿಷ್ಣೋ! ಆಕಾಶವನ್ನು ಮುಟ್ಟಿದ, ತೇಜಸ್ವಿ, ಅನೇಕ ಬಣ್ಣಗಳಿಂದ ಕೂಡಿದ, ತೆರೆದಿರುವ ಮುಖಗಳು ಮತ್ತು ಪ್ರಕಾಶಮಾನ ನೇತ್ರಗಳಿಂದ ಕೂಡಿದ ನಿನ್ನನ್ನು ನೋಡಿ ಭಯಗೊಂಡ ಅಂತಃಕರಣವುಳ್ಳ ನನಗೆ ಧೈರ್ಯ ಮತ್ತು ಶಾಂತಿಯು ಇಲ್ಲವಾಗಿದೆ. ॥24॥</p>
<p class="Shlok-Number" id="toc_marker-17-24">(ಶ್ಲೋಕ-25)<span class="char-style-override-4"></span></p>
<p class="Shlok">ದಂಷ್ಟ್ರಾಕರಾಲಾನಿ ಚ ತೇ ಮುಖಾನಿ</p>
<p class="Shlok">ದೃಷ್ಟ್ವೈವ ಕಾಲಾನಲಸನ್ನಿಭಾನಿ ।</p>
<p class="Shlok">ದಿಶೋನ ಜಾನೇ ನ ಲಭೇ ಚ ಶರ್ಮ</p>
<p class="Shlok">ಪ್ರಸೀದ ದೇವೇಶ ಜಗನ್ನಿವಾಸ॥</p>
<p class="Text">ಕೋರೆದಾಡೆಗಳಿಂದಾಗಿ ವಿಕರಾಳವಾದ, ಪ್ರಳಯಕಾಲದ ಅಗ್ನಿಯಂತೆ ಪ್ರಜ್ವಲಿತ ನಿನ್ನ ಮುಖಗಳನ್ನು ನೋಡಿ ನಾನು ದಿಕ್ಕೆಟ್ಟು, ನೆಮ್ಮದಿಯನ್ನು ಕಳೆದುಕೊಂಡಿದ್ದೇನೆ. ಆದ್ದರಿಂದ ಹೇ ದೇವಾಧಿದೇವಾ! ಹೇ ಜಗನ್ನಿವಾಸನೇ! ನೀನು ಪ್ರಸನ್ನನಾಗು. ॥25॥</p>
<p class="Shlok-Number" id="toc_marker-17-25">(ಶ್ಲೋಕ-26)<span class="char-style-override-4"></span></p>
<p class="Shlok">ಅಮೀ ಚ ತ್ವಾಂ ಧೃತರಾಷ್ಟ್ರಸ್ಯ ಪುತ್ರಾಃ</p>
<p class="Shlok">ಸರ್ವೇ ಸಹೈವಾವನಿಪಾಲಸಂಘೈಃ । </p>
<p class="Shlok">ಭೀಷ್ಮೋ ದ್ರೋಣಃ ಸೂತಪುತ್ರಸ್ತಥಾಸೌ</p>
<p class="Shlok">ಸಹಾಸ್ಮದೀಯೈರಪಿ ಯೋಧಮುಖ್ಯೈಃ ॥</p>
<p class="Shlok-Number" id="toc_marker-17-26">(ಶ್ಲೋಕ-27)<span class="char-style-override-5"></span></p>
<p class="Shlok">ವಕ್ತ್ರಾಣೀ ತೇ ತ್ವರಮಾಣಾ ವಿಶಂತಿ</p>
<p class="Shlok">ದಂಷ್ಟ್ರಾಕರಾಲಾನಿ ಭಯಾನಕಾನಿ ।</p>
<p class="Shlok">ಕೇಚಿದ್ವಿಲಗ್ನಾದಶನಾಂತರೇಷು</p>
<p class="Shlok">ಸಂದೃಶ್ಯಂತೇ ಚೂರ್ಣಿತೈರುತ್ತಮಾಂಗೈಃ ॥</p>
<p class="Text">ಈ ಧೃತರಾಷ್ಟ್ರನ ಪುತ್ರರೆಲ್ಲರೂ ರಾಜರ ಸಮುದಾಯದೊಂದಿಗೆ ನಿನ್ನೊಳಗೆ ಪ್ರವೇಶಿಸುತ್ತಿದ್ದಾರೆ ಹಾಗೂ ಪಿತಾಮಹ ಭೀಷ್ಮ, ದ್ರೋಣಾಚಾರ್ಯ, ಕರ್ಣ ಮತ್ತು ನಮ್ಮ ಪಕ್ಷದವರೂ ಕೂಡ ಪ್ರಧಾನ ಯೋಧರೊಂದಿಗೆ ಎಲ್ಲರು ನಿನ್ನ ಕೋರೆದಾಡೆಗಳಿಂದಾಗಿ ವಿಕರಾಳ ಭಯಾನಕವಾದ ಮುಖಗಳಲ್ಲಿ ಅತಿವೇಗವಾಗಿ ಓಡುತ್ತಾ ಪ್ರವೇಶಿಸುತ್ತಿದ್ದಾರೆ ಮತ್ತು ಕೆಲವರಾದರೋ ಪುಡಿ ಪುಡಿಯಾದ ತಲೆಗಳ ಸಹಿತ ನಿನ್ನ ಹಲ್ಲುಗಳ ಸಂದಿಗಳಲ್ಲಿ ಸಿಕ್ಕಿಕೊಂಡಿರುವರಾಗಿ ಕಾಣುತ್ತಿದ್ದಾರೆ. ॥26-27॥</p>
<p class="Shlok-Number" id="toc_marker-17-27">(ಶ್ಲೋಕ-28)<span class="char-style-override-4"></span></p>
<p class="Shlok">ಯಥಾ ನದೀನಾಂ ಬಹವೋಂಬುವೇಗಾಃ</p>
<p class="Shlok">ಸಮುದ್ರಮೇವಾಭಿಮುಖಾ ದ್ರವಂತಿ ।</p>
<p class="Shlok">ತಥಾ ತವಾಮೀ ನರಲೋಕವೀರಾ</p>
<p class="Shlok">ವಿಶಂತಿ ವಕ್ತ್ರಾಣ್ಯಭಿವಿಜ್ವಲಂತಿ ॥</p>
<p class="Text">ನದಿಗಳ ಅನೇಕ ಜಲ ಪ್ರವಾಹಗಳು ಸ್ವಾಭಾವಿಕವಾಗಿಯೇ ಸಮುದ್ರದ ಕಡೆಗೆ ಧಾವಿಸುವಂತೆ, ಅರ್ಥಾತ್ ಸಮುದ್ರದಲ್ಲಿ ಪ್ರವೇಶಿಸುವಂತೆಯೇ ಈ ನರಲೋಕದ ವೀರರು ಪ್ರಜ್ವಲಿಸುತ್ತಿರುವ ನಿನ್ನ ಬಾಯಿಗಳಲ್ಲಿ ಪ್ರವೇಶಿಸುತ್ತಿದ್ದಾರೆ. ॥28॥</p>
<p class="Shlok-Number" id="toc_marker-17-28">(ಶ್ಲೋಕ-29)<span class="char-style-override-4"></span></p>
<p class="Shlok">ಯಥಾ ಪ್ರದೀಪ್ತಂ ಜ್ವಲನಂ ಪತಂಗಾ</p>
<p class="Shlok">ವಿಶಂತಿ ನಾಶಾಯ ಸಮೃದ್ಧವೇಗಾಃ ।</p>
<p class="Shlok">ತಥೈವ ನಾಶಾಯ ವಿಶಂತಿ ಲೋಕಾ-</p>
<p class="Shlok">ಸ್ತವಾಪಿ ವಕಾಣಿ ಸಮೃದ್ಧವೇಗಾಃ 29॥</p>
<p class="Text">ಪತಂಗಗಳು ಮೋಹದಿಂದ ಸಾಯಲು ಉರಿಯುವ ಬೆಂಕಿಯಲ್ಲಿ ಅತಿವೇಗವಾಗಿ ಧಾವಿಸಿ ಬೀಳುವಂತೆಯೇ, ಈ ಜನರೆಲ್ಲರೂ ಕೂಡ ತಮ್ಮ ನಾಶಕ್ಕಾಗಿ ನಿನ್ನ ಬಾಯಿಗಳೊಳಗೆ ಅತ್ಯಂತ ವೇಗದಿಂದ ಧಾವಿಸುತ್ತಾ ಪ್ರವೇಶಿಸುತ್ತಿದ್ದಾರೆ. ॥29॥</p>
<p class="Shlok-Number" id="toc_marker-17-29">(ಶ್ಲೋಕ-30)<span class="char-style-override-4"></span></p>
<p class="Shlok">ಲೇಲಿಹ್ಯಸೇ ಗ್ರಸಮಾನಃ ಸಮಂತಾ</p>
<p class="Shlok">ಲ್ಲೋಕಾನ್ಸಮಗ್ರಾನ್ವದನೈರ್ಜ್ವಲದ್ಭಿಃ ।</p>
<p class="Shlok">ತೇಜೋಭಿರಾಪೂರ್ಯ ಜಗತ್ಸಮಗ್ರಂ</p>
<p class="Shlok">ಭಾಸಸ್ತವೋಗ್ರಾಃ ಪ್ರತಪಂತಿ ವಿಷ್ಣೋ ॥</p>
<p class="Text">ನೀನು ಆ ಸಮಸ್ತ ಲೋಕಗಳನ್ನು ಪ್ರಜ್ವಲಿತ ಬಾಯಿಗಳಿಂದ ನುಂಗಿಹಾಕುತ್ತಾ ಎಲ್ಲ ಕಡೆಗಳಿಂದ ಪದೇ-ಪದೇ ಚಪ್ಪರಿಸುತ್ತಿರುವೆ. ಹೇ ವಿಷ್ಣುವೇ! ನಿನ್ನ ಪ್ರಖರ ಪ್ರಕಾಶವು ಜಗತ್ತೆಲ್ಲವನ್ನು ತೇಜದಿಂದ ಪೂರ್ಣವಾಗಿಸಿ ಸಂತಪ್ತಗೊಳಿಸುತ್ತಿರುವೆ. ॥30॥</p>
<p class="Shlok-Number" id="toc_marker-17-30">(ಶ್ಲೋಕ-31)<span class="char-style-override-4"></span></p>
<p class="Shlok">ಆಖ್ಯಾಹಿ ಮೇ ಕೋ ಭವಾನುಗ್ರರೂಪೋ</p>
<p class="Shlok">ನಮೋಽಸ್ತುತೇ ದೇವವರ ಪ್ರಸೀದ ।</p>
<p class="Shlok">ವಿಜ್ಞಾತುಮಿಚ್ಛಾಮಿ ಭವಂತಮಾದ್ಯಂ</p>
<p class="Shlok">ನ ಹಿ ಪ್ರಜಾನಾಮಿ ತವ ಪ್ರವೃತ್ತಿಮ್ ॥</p>
<p class="Text">ಭಯಂಕರ ರೂಪವನ್ನು ಧರಿಸಿದ ನೀನು ಯಾರು? ನನಗೆ ದಯಮಾಡಿ ತಿಳಿಸು. ಹೇ ದೇವ ಶ್ರೇಷ್ಠ! ನಿನಗೆ ನಮಸ್ಕಾರಗಳು. ನೀನು ಪ್ರಸನ್ನನಾಗು! ಆದಿಪುರುಷನಾದ ನಿನ್ನನ್ನು ನಾನು ವಿಶೇಷರೂಪದಿಂದ ತಿಳಿಯಲು ಬಯಸುತ್ತೇನೆ. ಏಕೆಂದರೆ ನಿನ್ನ ಪ್ರವೃತ್ತಿಯು ನನಗೆ ತಿಳಿಯದಾಗಿದೆ. ॥31॥</p>
<p class="Shlok-Number" id="toc_marker-17-31">(ಶ್ಲೋಕ-32)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಕಾಲೋ<span class="char-style-override-10">ಽ</span>ಸ್ಮಿ ಲೋಕಕ್ಷಯಕೃತ್ಪ್ರವೃದ್ಧೋ-</p>
<p class="Shlok">ಲೋಕಾನ್ ಸಮಾಹರ್ತುಮಿಹ ಪ್ರವೃತ್ತಃ ।</p>
<p class="Shlok">ಋತೇಽಪಿ ತ್ವಾಂ ನ ಭವಿಷ್ಯಂತಿ ಸರ್ವೇ</p>
<p class="Shlok">ಯೇವಸ್ಥಿತಾಃ ಪ್ರತ್ಯನೀಕೇಷು ಯೋಧಾಃ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ನಾನು ಲೋಕಗಳ ನಾಶಕ್ಕಾಗಿ ಬೆಳೆದಿರುವ ಮಹಾಕಾಲನಾಗಿದ್ದೇನೆ. ಈಗ ಈ ಲೋಕಗಳನ್ನು ನಾಶಮಾಡಲು ಪ್ರವೃತ್ತನಾಗಿದ್ದೇನೆ. ಆದ್ದರಿಂದ ಶತ್ರುಪಕ್ಷದಲ್ಲಿ ಇರುವ ಯೋಧರೆಲ್ಲರೂ ನೀನು ಯುದ್ಧಮಾಡದಿದ್ದರೂ ಉಳಿಯಲಾರರು. ಅಂದರೆ ಎಲ್ಲರೂ ನಾಶವಾಗುವರು. ॥32॥</p>
<p class="Shlok-Number" id="toc_marker-17-32">(ಶ್ಲೋಕ-33)<span class="char-style-override-4"></span></p>
<p class="Shlok">ತಸ್ಮಾತ್ತ್ವಮುತ್ತಿಷ್ಠ ಯಶೋ ಲಭಸ್ವ</p>
<p class="Shlok">ಜಿತ್ವಾ ಶತ್ರೂನ್ ಭುಂಕ್ಷ್ವ ರಾಜ್ಯಂ ಸಮೃದ್ಧಮ್ ।</p>
<p class="Shlok">ಮಯೈವೈತೇ ನಿಹತಾಃ ಪೂರ್ವಮೇವ</p>
<p class="Shlok">ನಿಮಿತ್ತಮಾತ್ರಂ ಭವ ಸವ್ಯಸಾಚಿನ್ ॥</p>
<p class="Text">ಆದ್ದರಿಂದ ನೀನು ಎದ್ದು ನಿಲ್ಲು! ಶತ್ರುಗಳನ್ನು ಗೆದ್ದು ಧನ-ಧಾನ್ಯ ಸಂಪನ್ನವಾದ ರಾಜ್ಯವನ್ನು ಅನುಭವಿಸು. ಈ ಎಲ್ಲ ಶೂರವೀರರನ್ನು ನಾನು ಮೊದಲೇ ಕೊಂದಿರುವೆನು. ಎಲೈ ಸವ್ಯಸಾಚಿಯೇ! ನೀನಾದರೋ ಕೇವಲ ನಿಮಿತ್ತ ಮಾತ್ರನಾಗು. ॥33॥</p>
<p class="Shlok-Number" id="toc_marker-17-33">(ಶ್ಲೋಕ-34)<span class="char-style-override-4"></span></p>
<p class="Shlok">ದ್ರೋಣಂ ಚ ಭೀಷ್ಮಂ ಚ ಜಯದ್ರಥಂ ಚ</p>
<p class="Shlok">ಕರ್ಣಂ ತಥಾನ್ಯಾನಪಿ ಯೋಧವೀರಾನ್ ।</p>
<p class="Shlok">ಮಯಾ ಹತಾಂಸ್ತ್ವಂ ಜಹಿ ಮಾ ವ್ಯಥಿಷ್ಠಾ </p>
<p class="Shlok">ಯುಧ್ಯಸ್ಯ ಜೇತಾಸಿ ರಣೇ ಸಪತ್ನಾನ್ ॥</p>
<p class="Text">ದ್ರೋಣಾಚಾರ್ಯ, ಪಿತಾಮಹ ಭೀಷ್ಮರು ಹಾಗೆಯೇ ಜಯದ್ರಥ, ಕರ್ಣ ಮತ್ತು ಇನ್ನೂ ಅನೇಕರನ್ನು ನಾನು ಕೊಂದಿರುವ ಶೂರವೀರರನ್ನು ನೀನು ಕೊಂದುಬಿಡು. ಹೆದರಬೇಡ, ಯುದ್ಧದಲ್ಲಿ ಖಂಡಿತವಾಗಿ ನೀನು ಶತ್ರುಗಳನ್ನು ಗೆಲ್ಲುವೆ. ಅದಕ್ಕಾಗಿ ಯುದ್ಧಮಾಡು. ॥34॥</p>
<p class="Shlok-Number" id="toc_marker-17-34">(ಶ್ಲೋಕ-35)<span class="char-style-override-4"></span></p>
<p class="Uvach">ಸಂಜಯ ಉವಾಚ</p>
<p class="Shlok">ಏತಚ್ಛ್ರುತ್ವಾ ವಚನಂ ಕೇಶವಸ್ಯ</p>
<p class="Shlok">ಕೃತಾಂಜಲಿರ್ವೇಪಮಾನಃ ಕಿರೀಟೀ ।</p>
<p class="Shlok">ನಮಸ್ಕೃತ್ವಾಭೂಯ ಏವಾಹ ಕೃಷ್ಣಂ-</p>
<p class="Shlok">ಸಗದ್ಗದಂ ಭೀತಭೀತಃ ಪ್ರಣಮ್ಯ ॥</p>
<p class="Text"><span class="char-style-override-2">ಸಂಜಯನು ಹೇಳಿದನು -</span> ಭಗವಾನ್ ಕೇಶವನ ಈ ಮಾತನ್ನು ಕೇಳಿ ಕಿರೀಟಿ ಅರ್ಜುನನು ಕೈಮುಗಿದುಕೊಂಡು, ನಡುಗುತ್ತಾ ನಮಸ್ಕರಿಸಿ ಇನ್ನೊಮ್ಮೆ ಅತ್ಯಂತ ಭಯಗೊಂಡು ನಮಸ್ಕರಿಸುತ್ತಾ ಭಗವಾನ್ ಶ್ರೀಕೃಷ್ಣನಲ್ಲಿ ಗದ್ಗದಿತನಾಗಿ ಸ್ತುತಿಸತೊಡಗಿದನು. ॥35॥</p>
<p class="Shlok-Number" id="toc_marker-17-35">(ಶ್ಲೋಕ-36)<span class="char-style-override-4"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಸ್ಥಾನೇ ಹೃಷಿಕೇಶ ತವ ಪ್ರಕೀರ್ತ್ಯಾ</p>
<p class="Shlok">ಜಗತ್ಪ್ರಹೃಷ್ಯತ್ಯನುರಜ್ಯತೇ ಚ ।</p>
<p class="Shlok">ರಕ್ಷಾಂಸಿ ಭೀತಾನಿ ದಿಶೋ ದ್ರವಂತಿ</p>
<p class="Shlok">ಸರ್ವೇ ನಮಸ್ಯಂತಿ ಚ ಸಿದ್ಧಸಂಘಾಃ ॥</p>
<p class="Text"><span class="char-style-override-2">ಅರ್ಜುನನು ಹೇಳಿದನು -</span> ಹೇ ಅಂತರ್ಯಾಮಿಯೇ! ನಿನ್ನ ನಾಮ, ಗುಣ ಮತ್ತು ಪ್ರಭಾವದ ಕೀರ್ತನೆಯಿಂದ ಜಗತ್ತು ಅತಿ ಹರ್ಷಿತವಾಗುತ್ತಾ, ಪ್ರೇಮ ವಿಹ್ವಲವಾಗುತ್ತಾ ಇದೆ. ಹಾಗೆಯೇ ಭಯಗೊಂಡ ರಾಕ್ಷಸರು ಹತ್ತು ದಿಕ್ಕುಗಳಲ್ಲಿಯೂ ಓಡಿ ಹೋಗುತ್ತಿದ್ದಾರೆ. ಹಾಗೂ ಸಿದ್ಧಗಳ ಸಮುದಾಯವೆಲ್ಲ ನಮಸ್ಕರಿಸುತ್ತಿದೆ, ಇದು ಯೋಗ್ಯವೇ ಆಗಿದೆ. ॥36॥</p>
<p class="Shlok-Number" id="toc_marker-17-36">(ಶ್ಲೋಕ-37)<span class="char-style-override-4"></span></p>
<p class="Shlok">ಕಸ್ಮಾಚ್ಚ ತೇ ನ ನಮೇರನ್ಮಹಾತ್ಮನ್</p>
<p class="Shlok">ಗರೀಯಸೇ ಬ್ರಹ್ಮಣೋಽಪ್ಯಾದಿಕರ್ತ್ರೇ ।</p>
<p class="Shlok">ಅನಂತ ದೇವೇಶ ಜಗನ್ನಿವಾಸ</p>
<p class="Shlok">ತ್ವಮಕ್ಷರಂ ಸದಸತ್ತತ್ಪರಂ ಯತ್ ॥</p>
<p class="Text">ಎಲೈ ಮಹಾತ್ಮನೇ! ಬ್ರಹ್ಮದೇವರಿಗೂ ಆದಿಕರ್ತನಾದ ಹಾಗೂ ಎಲ್ಲದರಲ್ಲಿ ಶ್ರೇಷ್ಠನಾದ ನಿನಗೆ ಇವರು ಹೇಗೆ ನಮಸ್ಕರಿಸದಿರುವರು? ಏಕೆಂದರೆ ಹೇ ಅನಂತಾ! ಹೇ ದೇವಾಧಿದೇವನೇ! ಹೇ ಜಗನ್ನಿವಾಸನೇ! ಸತ್, ಅಸತ್ ಮತ್ತು ಅದಕ್ಕಿಂತ ಶ್ರೇಷ್ಠನಾದ ಅಕ್ಷರನು ಅರ್ಥಾತ್ ಸಚ್ಚಿದಾನಂದಘನ ಬ್ರಹ್ಮನು ನೀನೇ ಆಗಿದ್ದೀಯೇ ॥37॥</p>
<p class="Shlok-Number" id="toc_marker-17-37">(ಶ್ಲೋಕ-38)<span class="char-style-override-4"></span></p>
<p class="Shlok">ತ್ವಮಾದಿದೇವಃ ಪುರುಷಃ ಪುರಾಣ-</p>
<p class="Shlok">ಸ್ತ್ವಮಸ್ಯ ವಿಶ್ವಸ್ಯ ಪರಂ ನಿಧಾನಮ್ ।</p>
<p class="Shlok">ವೇತ್ತಾಸಿ ವೇದ್ಯಂ ಚ ಪರಂ ಚ ಧಾಮ</p>
<p class="Shlok">ತ್ವಯಾ ತತಂ ವಿಶ್ವಮನಂತರೂಪ ॥</p>
<p class="Text">ನೀನು ಆದಿದೇವನೂ, ಸನಾತನ ಪುರುಷನೂ ಆಗಿರುವೆ. ಈ ಜಗತ್ತಿನ ಪರಮಾಶ್ರಯನೂ ನೀನೇ ಆಗಿರುವೆ. ಜಗತ್ತನ್ನು ಅರಿಯುವವನೂ ಮತ್ತು ತಿಳಿಯಲು ಯೋಗ್ಯನೂ, ಪರಮಧಾಮವೂ ನೀನೇ ಆಗಿರುವೆ. ಹೇ ಅನಂತರೂಪನೇ! ನೀನು ಈ ಜಗತ್ತೆಲ್ಲವನ್ನು ವ್ಯಾಪಿಸಿರುವೆ. ॥38॥</p>
<p class="Shlok-Number" id="toc_marker-17-38">(ಶ್ಲೋಕ-39)<span class="char-style-override-4"></span></p>
<p class="Shlok">ವಾಯುರ್ಯಮೋಽಗ್ನಿರ್ವರುಣಃ ಶಶಾಂಕಃ</p>
<p class="Shlok">ಪ್ರಜಾಪತಿಸ್ತ್ವಂ ಪ್ರಪಿತಾಮಹಶ್ಚ ।</p>
<p class="Shlok">ನಮೋ ನಮಸ್ತೇಽಸ್ತು ಸಹಸ್ರಕೃತ್ವಃ</p>
<p class="Shlok">ಪುನಶ್ಚಭೂಯೋಽಪಿ ನಮೋ ನಮಸ್ತೇ ॥</p>
<p class="Text">ನೀನೇ ಅಗ್ನಿ, ಯಮ, ವರುಣ, ಚಂದ್ರ, ಪ್ರಜೆಗಳ ಒಡೆಯನಾದ ಬ್ರಹ್ಮದೇವನು ಮತ್ತು ಬ್ರಹ್ಮದೇವರಿಗೂ ತಂದೆಯಾಗಿರುವೆ. ನಿನಗೆ ಸಾವಿರಾರು ಬಾರಿ ನಮಸ್ಕಾರ! ನಮಸ್ಕಾರಗಳು!! ನಿನಗೆ ಇನ್ನೂ ಪದೇ - ಪದೇ ನಮಸ್ಕಾರಗಳು! ನಮಸ್ಕಾರಗಳು!! ॥39॥</p>
<p class="Shlok-Number" id="toc_marker-17-39">(ಶ್ಲೋಕ-40)<span class="char-style-override-4"></span></p>
<p class="Shlok">ನಮಃ ಪುರಸ್ತಾದಥ ಪೃಷ್ಠತಸ್ತೇ</p>
<p class="Shlok">ನಮೋಽಸ್ತುತೇ ಸರ್ವತ ಏವ ಸರ್ವ ।</p>
<p class="Shlok">ಅನಂತವೀರ್ಯಾಮಿತವಿಕ್ರಮಸ್ತ್ವಂ-</p>
<p class="Shlok">ಸರ್ವಂ ಸಮಾಪ್ನೋಷಿ ತತೋಽಸಿ ಸರ್ವಃ ॥</p>
<p class="Text">ಹೇ ಅನಂತ ಸಾಮರ್ಥ್ಯವುಳ್ಳವನೇ! ನಿನಗೆ ಮುಂದಿನಿಂದ ಹಾಗೂ ಹಿಂದಿನಿಂದ ನಮಸ್ಕಾರಗಳು. ಹೇ ಸರ್ವಾತ್ಮನೇ! ನಿನಗೆ ಎಲ್ಲ ಕಡೆಗಳಿಂದ ನಮಸ್ಕಾರವಿರಲಿ. ಏಕೆಂದರೆ ಅನಂತ ಪರಾಕ್ರಮಶಾಲಿಯಾದ ನೀನು ಎಲ್ಲ ಜಗತ್ತನ್ನು ವ್ಯಾಪಿಸಿಕೊಂಡಿರುವೆ. ಆದ್ದರಿಂದ ನೀನೇ ಸರ್ವರೂಪನಾಗಿರುವೆ. ॥40॥</p>
<p class="Shlok-Number" id="toc_marker-17-40">(ಶ್ಲೋಕ-41)<span class="char-style-override-4"></span></p>
<p class="Shlok">ಸಖೇತಿ ಮತ್ವಾ ಪ್ರಸಭಂ ಯದುಕ್ತಂ</p>
<p class="Shlok">ಹೇ ಕೃಷ್ಣ ಹೇ ಯಾದವ ಹೇ ಸಖೇತಿ ।</p>
<p class="Shlok">ಅಜಾನತಾ ಮಹಿಮಾನಂ ತವೇದಂ-</p>
<p class="Shlok">ಮಯಾ ಪ್ರಮಾದಾತ್ಪ್ರಣಯೇನ ವಾಪಿ॥</p>
<p class="Shlok-Number" id="toc_marker-17-41">(ಶ್ಲೋಕ-42)<span class="char-style-override-5"></span></p>
<p class="Shlok">ಯಚ್ಛಾವಹಾಸಾರ್ಥಮಸತ್ಕೃತೋಽಸಿ</p>
<p class="Shlok">ವಿಹಾರಶಯ್ಯಾಸನಭೋಜನೇಷು ।</p>
<p class="Shlok">ಏಕೋಽಥವಾಪ್ಯಚ್ಯುತ ತತ್ಸಮಕ್ಷಂ-</p>
<p class="Shlok">ತತ್ಕ್ಷಾಮಯೇತ್ವಾಮಹಮಪ್ರಮೇಯಮ್ ॥</p>
<p class="Text">ಹೇ ಪರಮೇಶ್ವರನೇ! ನಿನ್ನ ಈ ಪ್ರಭಾವವನ್ನು ತಿಳಿಯದೆ ನೀನು ನನಗೆ ಮಿತ್ರನಾಗಿದ್ದೀಯೇ ಎಂದು ತಿಳಿದು ಪ್ರೇಮದಿಂದ ಅಥವಾ ಪ್ರಮಾದದಿಂದ ನಾನು ಹೇ ಕೃಷ್ಣ! ಹೇ ಯಾದವಾ! ಹೇ ಸಖನೇ! ಈ ಪ್ರಕಾರವಾಗಿ ತಿಳಿಯದೆ - ಯೋಚಿಸದೆ ಹಟಾತ್ತನೆ ಹೇಳಿರುವೆ ಹಾಗೂ ಹೇ ಅಚ್ಯುತಾ! ನಾನು ವಿನೋದಕ್ಕಾಗಿ ವಿಹಾರ, ಶಯ್ಯೆ, ಆಸನ, ಭೋಜನಾದಿಗಳಲ್ಲಿ, ಒಬ್ಬನಿದ್ದಾಗ ಅಥವಾ ಮಿತ್ರರ ಸಮ್ಮುಖದಲ್ಲಿ ನಿನ್ನನ್ನು ಅವಮಾನಿಸಿರುವೆನು, ಇವೆಲ್ಲ ಅಪರಾಧಗಳಿಗಾಗಿ ಅಚಿಂತ್ಯ ಪ್ರಭಾವಶಾಲಿಯಾದ ನಿನ್ನಲ್ಲಿ ನಾನು ಕ್ಷಮೆಯನ್ನು ಬೇಡುತ್ತಿರುವೆನು. ॥41-42॥</p>
<p class="Shlok-Number" id="toc_marker-17-42">(ಶ್ಲೋಕ-43)<span class="char-style-override-4"></span></p>
<p class="Shlok">ಪಿತಾಸಿ ಲೋಕಸ್ಯ ಚರಾಚರಸ್ಯ</p>
<p class="Shlok">ತ್ವಮಸ್ಯ ಪೂಜ್ಯಶ್ಚ ಗುರುರ್ಗರೀಯಾನ್।</p>
<p class="Shlok">ನ ತ್ವತ್ಸಮೋಸ್ತ್ಯಭ್ಯಧಿಕಃ ಕುತೋಽನ್ಯೋ-</p>
<p class="Shlok">ಲೋಕತ್ರಯೇಽಪ್ಯಪ್ರತಿಮಪ್ರಭಾವ ॥</p>
<p class="Text">ನೀನು ಚರಾಚರ ಜಗತ್ತಿನ ಜನಕನಾಗಿರುವೆ. ಹಾಗೆಯೇ ಸರ್ವಶ್ರೇಷ್ಠ ಗುರು ಮತ್ತು ಅತ್ಯಂತ ಪೂಜನೀಯನಾಗಿರುವೆ. ಅನುಪಮ ಪ್ರಭಾವವುಳ್ಳವನೇ! ಮೂರು ಲೋಕಗಳಲ್ಲಿ ನಿನಗೆ ಸರಿಸಮಾನರು ಯಾರೂ ಇಲ್ಲ. ಹಾಗಿರುವಾಗ ಹೆಚ್ಚಿನವರು ಹೇಗೆ ಇರಬಲ್ಲರು? ॥43॥</p>
<p class="Shlok-Number" id="toc_marker-17-43">(ಶ್ಲೋಕ-44)<span class="char-style-override-4"></span></p>
<p class="Shlok">ತಸ್ಮಾತ್ಪ್ರಣಮ್ಯ ಪ್ರಣಿಧಾಯ ಕಾಯಂ</p>
<p class="Shlok">ಪ್ರಸಾದಯೇ ತ್ವಾಮಹಮೀಶ ಮೀಡ್ಯಮ್ ।</p>
<p class="Shlok">ಪಿತೇವ ಪುತ್ರಸ್ಯ ಸಖೇವ ಸಖ್ಯುಃ</p>
<p class="Shlok">ಪ್ರಿಯಃ ಪ್ರಿಯಾಯಾರ್ಹಸಿ ದೇವ ಸೋಢುಮ್ ॥</p>
<p class="Text">ಆದುದರಿಂದ ಪ್ರಭುವೇ! ನನ್ನ ದೇಹವನ್ನು ನಿನ್ನ ಚರಣಗಳಲ್ಲಿ ಅರ್ಪಿಸಿ, ನಮಸ್ಕರಿಸುತ್ತಾ, ಸ್ತುತಿಸಲು ಯೋಗ್ಯನಾದ ಒಡೆಯಾ ನೀನು ಪ್ರಸನ್ನನಾಗೆಂದು ಪ್ರಾರ್ಥಿಸುತ್ತೇನೆ. ಹೇ ದೇವಾ! ತಂದೆಯು - ಮಗನ, ಸ್ನೇಹಿತನು - ಮಿತ್ರನ, ಪತಿಯು ತನ್ನ ಪ್ರಿಯತಮ ಪತ್ನಿಯ ಅಪರಾಧಗಳನ್ನು ಸಹಿಸುವಂತೆ ನೀನೂ ನನ್ನ ಅಪರಾಧಗಳನ್ನು ಸಹಿಸಲು ಯೋಗ್ಯನಾಗಿರುವೆ. ॥44॥</p>
<p class="Shlok-Number" id="toc_marker-17-44">(ಶ್ಲೋಕ-45)<span class="char-style-override-4"></span></p>
<p class="Shlok">ಅದೃಷ್ಟಪೂರ್ವಂ ಹೃಷಿತೋಽಸ್ಮಿ ದೃಷ್ಟ್ವಾ</p>
<p class="Shlok">ಭಯೇನ ಚ ಪ್ರವ್ಯಥಿತಂ ಮನೋ ಮೇ।</p>
<p class="Shlok">ತದೇವ ಮೇ ದರ್ಶಯ ದೇವರೂಪಂ</p>
<p class="Shlok">ಪ್ರಸೀದ ದೇವೇಶ ಜಗನ್ನಿವಾಸ॥</p>
<p class="Text">ನಾನು ಮೊದಲು ಎಂದೂ ನೋಡದಿದ್ದ ನಿನ್ನ ಈ ಆಶ್ಚರ್ಯಕರ ರೂಪವನ್ನು ನೋಡಿ ಆನಂದಿತನಾಗಿದ್ದೇನೆ ಮತ್ತು ನನ್ನ ಮನಸ್ಸು ಭಯದಿಂದ ಅತ್ಯಂತ ವ್ಯಾಕುಲವಾಗುತ್ತಿದೆ. ಅದಕ್ಕಾಗಿ ನೀನು ನಿನ್ನ ಆ ಚತುರ್ಭುಜ ವಿಷ್ಣುರೂಪವನ್ನೇ ನನಗೆ ತೋರಿಸು. ಹೇ ದೇವೇಶ! ಹೇ ಜಗನ್ನಿವಾಸಾ! ಪ್ರಸನ್ನನಾಗು. ॥45॥</p>
<p class="Shlok-Number" id="toc_marker-17-45">(ಶ್ಲೋಕ-46)<span class="char-style-override-4"></span></p>
<p class="Shlok">ಕಿರೀಟಿನಂ ಗದಿನಂ ಚಕ್ರಹಸ್ತ-</p>
<p class="Shlok">ಮಿಚ್ಛಾಮಿ ತ್ವಾಂ ದ್ರಷ್ಟುಮಹಂ ತಥೈವ ।</p>
<p class="Shlok">ತೇನೈವ ರೂಪೇಣ ಚತುರ್ಭುಜೇನ</p>
<p class="Shlok">ಸಹಸ್ರಬಾಹೋ ಭವ ವಿಶ್ವಮೂರ್ತೇ ॥</p>
<p class="Text">ಮುಕುಟವನ್ನು ಧರಿಸಿದ, ಗದೆ ಮತ್ತು ಚಕ್ರವನ್ನು ಕೈಯಲ್ಲಿ ಪಿಡಿದ ನಿನ್ನ ಹಿಂದಿನ ರೂಪವನ್ನೇ ನೋಡಲು ನಾನು ಬಯಸುತ್ತಿರುವೆನು. ಆದ್ದರಿಂದ ಹೇ ವಿಶ್ವರೂಪಿಯೇ! ಹೇ ಸಹಸ್ರಬಾಹೋ! ನೀನು ಅದೇ ಚತುರ್ಭುಜ ರೂಪದಿಂದ ಪ್ರಕಟನಾಗು. ॥46॥</p>
<p class="Shlok-Number" id="toc_marker-17-46">(ಶ್ಲೋಕ-47)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಮಯಾ ಪ್ರಸನ್ನೇನ ತವಾರ್ಜುನೇದಂ-</p>
<p class="Shlok">ರೂಪಂ ಪರಂ ದರ್ಶಿತಮಾತ್ಮಯೋಗಾತ್ ।</p>
<p class="Shlok">ತೇಜೋಮಯಂ ವಿಶ್ವಮನಂತಮಾದ್ಯಂ</p>
<p class="Shlok">ಯನ್ಮೇ ತ್ವದನ್ಯೇನ ನ ದೃಷ್ಟಪೂರ್ವಮ್ ॥</p>
<p class="Text"><span class="char-style-override-2">ಶ್ರೀಭಗವನಂತನು ಹೇಳಿದನು -</span> ಎಲೈ ಅರ್ಜುನ ! ನಿನ್ನ ಮೇಲೆ ಅನುಗ್ರಹ ತೋರಲು ನಾನು ನನ್ನ ಯೋಗಶಕ್ತಿಯ ಪ್ರಭಾವದಿಂದ ಪರಮತೇಜೋಮಯ, ಎಲ್ಲರ ಆದಿಯಾದ, ಅಸೀಮವಾದ ವಿರಾಟ್ ರೂಪವನ್ನೂ ನಿನಗೆ ತೋರಿದ್ದೇನೆ. ಅದನ್ನು ನೀನಲ್ಲದೆ ಬೇರೆ ಯಾರೂ ಈ ಹಿಂದೆ ನೋಡಿರಲಿಲ್ಲ. ॥47॥</p>
<p class="Shlok-Number" id="toc_marker-17-47">(ಶ್ಲೋಕ-48)<span class="char-style-override-4"></span></p>
<p class="Shlok">ನ ವೇದಯಜ್ಞಾಧ್ಯಯನೈರ್ನ ದಾನೈ-</p>
<p class="Shlok">ರ್ನ ಚ ಕ್ರಿಯಾಭಿರ್ನ ತಪೋಭಿರುಗ್ರೈಃ ।</p>
<p class="Shlok">ಏವಂರೂಪಃ ಶಕ್ಯ ಅಹಂ ನೃಲೋಕೇ</p>
<p class="Shlok">ದ್ರಷ್ಟುಂ ತ್ವದನ್ಯೇನ ಕುರುಪ್ರವೀರ ॥</p>
<p class="Text">ಎಲೈ ಅರ್ಜುನನೇ! ಮನುಷ್ಯ ಲೋಕದಲ್ಲಿ ಇಂತಹ ವಿಶ್ವರೂಪವುಳ್ಳ ನನ್ನನ್ನು ನೀನಲ್ಲದೆ-ವೇದಾಧ್ಯಯನದಿಂದಾಗಲಿ, ಯಜ್ಞಗಳಿಂದಾಗಲೀ, ದಾನದಿಂದಾಗಲೀ, ವೈದಿಕ ಕರ್ಮಗಳಿಂದಾಗಲೀ, ಉಗ್ರವಾದ ತಪಸ್ಸಿನಿಂದಾಗಲೀ, ಬೇರೆ ಯಾರೂ ನೋಡಲು ಶಕ್ಯವಿಲ್ಲ. ॥48॥</p>
<p class="Shlok-Number" id="toc_marker-17-48">(ಶ್ಲೋಕ-49)<span class="char-style-override-4"></span></p>
<p class="Shlok">ಮಾ ತೇ ವ್ಯಥಾ ಮಾ ಚ ವಿಮೂಢಭಾವೋ</p>
<p class="Shlok">ದೃಷ್ಟ್ವಾರೂಪಂ ಘೋರಮೀದೃಙ್ಮಮೇದಮ್ ।</p>
<p class="Shlok">ವ್ಯಪೇತಭೀಃ ಪ್ರೀತಮನಾಃ ಪುನಸ್ತ್ವಂ -</p>
<p class="Shlok">ತದೇವ ಮೇ ರೂಪಮಿದಂಪ್ರಪಶ್ಯ ॥</p>
<p class="Text">ನನ್ನ ಇಂತಹ ಭಯಂಕರ ರೂಪವನ್ನು ನೋಡಿ ನೀನು ಭಯ ಪಡಬೇಡ. ಅಥವಾ ಮೂಢಭಾವವನ್ನು ಹೊಂದಬೇಡ. ನೀನು ಭಯರಹಿತನಾಗಿ, ಪ್ರೀತಿಯುಕ್ತ ಮನಸ್ಸಿನಿಂದ ನನ್ನ ಅದೇ ಶಂಖ, ಚಕ್ರ, ಗದಾ, ಪದ್ಮಗಳನ್ನು ಧರಿಸಿದ ಚತುರ್ಭುಜ ರೂಪವನ್ನು ಪುನಃ ನೋಡು. ॥49॥</p>
<p class="Shlok-Number" id="toc_marker-17-49">(ಶ್ಲೋಕ-50)<span class="char-style-override-4"></span></p>
<p class="Uvach">ಸಂಜಯ ಉವಾಚ</p>
<p class="Shlok">ಇತ್ಯರ್ಜುನಂ ವಾಸುದೇವಸ್ತಥೋಕ್ತ್ವಾ</p>
<p class="Shlok">ಸ್ವಕಂ ರೂಪಂ ದರ್ಶಯಾಮಾಸಭೂಯಃ ।</p>
<p class="Shlok">ಆಶ್ವಾಸಯಾಮಾಸ ಚ ಭೀತಮೇನಂ-</p>
<p class="Shlok">ಭೂತ್ವಾ ಪುನಃ ಸೌಮ್ಯವಪುರ್ಮಹಾತ್ಮಾ ॥</p>
<p class="Text"><span class="char-style-override-2">ಸಂಜಯನು ಹೇಳಿದನು -</span> ಭಗವಾನ್ ವಾಸುದೇವನು ಅರ್ಜುನನಲ್ಲಿ ಹೀಗೆ ಹೇಳಿ ಮತ್ತೆ ತನ್ನ ಚತುರ್ಭುಜರೂಪವನ್ನು ತೋರಿದನು ಮತ್ತು ಪುನಃ ಮಹಾತ್ಮಾ ಶ್ರೀಕೃಷ್ಣನು ಸೌಮ್ಯರೂಪವನ್ನು ಧರಿಸಿ ಭಯಗ್ರಸ್ತನಾದ ಅರ್ಜುನನಿಗೆ ಧೈರ್ಯ ತುಂಬಿದನು. ॥50॥</p>
<p class="Shlok-Number" id="toc_marker-17-50">(ಶ್ಲೋಕ-51)<span class="char-style-override-4"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ದೃಷ್ಟ್ವೇದಂ ಮಾನುಷಂ ರೂಪಂ ತವ ಸೌಮ್ಯಂ ಜನಾರ್ದನ ।</p>
<p class="Shlok">ಇದಾನೀಮಸ್ಮಿ ಸಂವೃತ್ತಃ ಸಚೇತಾಃ ಪ್ರಕೃತಿಂ ಗತಃ ॥</p>
<p class="Text"><span class="char-style-override-2">ಅರ್ಜುನನು ಹೇಳಿದನು -</span> ಹೇ ಜನಾರ್ದನಾ! ನಿನ್ನ ಈ ಅತಿಶಯ ಶಾಂತವಾದ ಮನುಷ್ಯರೂಪನ್ನು ನೋಡಿ ಈಗ ನನ್ನ ಮನಸ್ಸು ಸ್ಥಿರವಾಗಿ ನಾನು ಸ್ವಾಭಾವಿಕ ಸ್ಥಿತಿಯನ್ನು ಹೊಂದಿರುವೆನು. ॥51॥</p>
<p class="Shlok-Number" id="toc_marker-17-51">(ಶ್ಲೋಕ-52)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಸುದುರ್ದರ್ಶಮಿದಂ ರೂಪಂ ದೃಷ್ಟವಾನಸಿ ಯನ್ಮಮ ।</p>
<p class="Shlok">ದೇವಾ ಅಪ್ಯಸ್ಯ ರೂಪಸ್ಯ ನಿತ್ಯಂ ದರ್ಶನಕಾಂಕ್ಷಿಣಃ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಅರ್ಜುನಾ! ನೀನು ನೋಡಿದ ಈ ಚತುರ್ಭುಜ ರೂಪದ ದರ್ಶನವು ತುಂಬಾ ದುರ್ಲಭವಾಗಿದೆ. ದೇವತೆಗಳೂ ಕೂಡ ಸದಾಕಾಲ ಈ ರೂಪದ ದರ್ಶನಕ್ಕಾಗಿ ಆಸೆ ಪಡುತ್ತಾರೆ. ॥52॥</p>
<p class="Shlok-Number" id="toc_marker-17-52">(ಶ್ಲೋಕ-53)<span class="char-style-override-4"></span></p>
<p class="Shlok">ನಾಹಂ ವೇದೈರ್ನ ತಪಸಾ ನ ದಾನೇನ ನ ಚೇಜ್ಯಯಾ ।</p>
<p class="Shlok">ಶಕ್ಯ ಏವಂವಿಧೋಽದ್ರಷ್ಟುಂ ದೃಷ್ಟವಾನಸಿ ಮಾಂ ಯಥಾ ॥</p>
<p class="Text">ನೀನು ನೋಡಿದ ಇಂತಹ ನನ್ನ ಚತುರ್ಭುಜರೂಪವನ್ನು ವೇದಗಳಿಂದ, ತಪಸ್ಸಿನಿಂದ, ದಾನದಿಂದ ಮತ್ತು ಯಜ್ಞದಿಂದ ದರ್ಶಿಸಲಾಗುವುದಿಲ್ಲ. ॥53॥</p>
<p class="Shlok-Number" id="toc_marker-17-53">(ಶ್ಲೋಕ-54)<span class="char-style-override-4"></span></p>
<p class="Shlok">ಭಕ್ತ್ಯಾ ತ್ವನನ್ಯಯಾ ಶಕ್ಯ ಅಹಮೇವಂವಿಧೋಽರ್ಜುನ ।</p>
<p class="Shlok">ಜ್ಞಾತುಂ ದ್ರಷ್ಟುಂ ಚ ತತ್ತ್ವೇನ ಪ್ರವೇಷ್ಟುಂ ಚ ಪರಂತಪ ॥</p>
<p class="Text">ಆದರೂ ಎಲೈ ಪರಂತಪ ಅರ್ಜುನ! ಅನನ್ಯ ಭಕ್ತಿಯಿಂದ ಇಂತಹ ಚತುರ್ಭುಜ ರೂಪವುಳ್ಳ ನನ್ನನ್ನು ಪ್ರತ್ಯಕ್ಷವಾಗಿ ನೋಡಲು, ತತ್ತ್ವದಿಂದ ತಿಳಿಯಲು, ಹಾಗೆಯೇ ಪ್ರವೇಶಿಸಲು ಅರ್ಥಾತ್ ನನ್ನೊಳಗೆ ಐಕ್ಯವಾಗಲು ಶಕ್ಯವಾಗಿದೆ. ॥54॥</p>
<p class="Shlok-Number" id="toc_marker-17-54">(ಶ್ಲೋಕ-55)<span class="char-style-override-4"></span></p>
<p class="Shlok">ಮತ್ಕರ್ಮಕೃನ್ಮತ್ಪರಮೋ ಮದ್ಭಕ್ತಃ ಸಂಗವರ್ಜಿತಃ ।</p>
<p class="Shlok">ನಿರ್ವೈರಃ ಸರ್ವಭೂತೇಷು ಯಃ ಸ ಮಾಮೇತಿ ಪಾಂಡವ ॥</p>
<p class="Text">ಎಲೈ ಅರ್ಜುನ! ಕೇವಲ ನನಗಾಗಿಯೇ ಸಮಸ್ತ ಕರ್ತವ್ಯ ಕರ್ಮಗಳನ್ನು ಮಾಡುವ, ನನ್ನಲ್ಲಿ ಪರಾಯಣನಾದ, ನನ್ನ ಭಕ್ತನಾದ, ಆಸಕ್ತಿರಹಿತನಾದ ಮತ್ತು ಸರ್ವ ಪ್ರಾಣಿಗಳಲ್ಲಿ ವೈರಭಾವರಹಿತನಾದ ಅನನ್ಯ ಭಕ್ತನು ನನ್ನನ್ನೇ ಹೊಂದುತ್ತಾನೆ. ॥55॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ವಿಶ್ವರೂಪದರ್ಶನಯೋಗೋ ನಾಮ ಏಕಾದಶೋಽಧ್ಯಾಯಃ ॥ 11 ॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-18">ಹನ್ನೆರಡನೆಯ ಅಧ್ಯಾಯ - ಭಕ್ತಿಯೋಗ</p>
<p class="Shlok-Number" id="toc_marker-18-1">(ಶ್ಲೋಕ-1)<span class="char-style-override-6"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಏವಂ ಸತತಯುಕ್ತಾ ಯೇ ಭಕ್ತಾಸ್ತ್ವಾಂ ಪರ್ಯುಪಾಸತೇ ।</p>
<p class="Shlok">ಯೇ ಚಾಪ್ಯಕ್ಷರಮವ್ಯಕ್ತಂ ತೇಷಾಂ ಕೇ ಯೋಗವಿತ್ತಮಾಃ ॥</p>
<p class="Text"><span class="char-style-override-2">ಅರ್ಜುನನು ಹೇಳಿದನು -</span> ಹೇ ಮನಮೋಹನ! ಅನನ್ಯ ಪ್ರೇಮೀ ಭಕ್ತ ಜನರು ಹಿಂದೆ ಹೇಳಿದಂತೆ ನಿರಂತರ ನಿನ್ನ ಭಜನೆ-ಧ್ಯಾನದಲ್ಲಿ ತೊಡಗಿದ್ದು, ಸಗುಣರೂಪೀ ಪರಮೇಶ್ವರನಾದ ನಿನ್ನನ್ನು ಉಪಾಸಿಸುತ್ತಾರೆ ಹಾಗೂ ಇತರರು ಕೆಲವರು ಅವಿನಾಶೀ ಸಚ್ಚಿದಾನಂದಘನ ನಿರಾಕಾರ ಬ್ರಹ್ಮನನ್ನೇ ಶ್ರೇಷ್ಠಭಾವದಿಂದ ಉಪಾಸಿಸುತ್ತಾರೆ. ಈ ಎರಡು ವಿಧದ ಉಪಾಸಕರಲ್ಲಿ ಉತ್ತಮ ಯೋಗವೇತ್ತರು ಯಾರು? ॥1॥</p>
<p class="Shlok-Number" id="toc_marker-18-2">(ಶ್ಲೋಕ-2)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಮಯ್ಯಾವೇಶ್ಯ ಮನೋ ಯೇ ಮಾಂ ನಿತ್ಯಯುಕ್ತಾ ಉಪಾಸತೇ ।</p>
<p class="Shlok">ಶ್ರದ್ಧಯಾ ಪರಯೋಪೇತಾಸ್ತೇ ಮೇಯುಕ್ತತಮಾ ಮತಾಃ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ನನ್ನಲ್ಲಿ ಮನಸ್ಸನ್ನು ಏಕಾಗ್ರಗೊಳಿಸಿ ನಿರಂತರ ನನ್ನ ಭಜನೆ-ಧ್ಯಾನದಲ್ಲಿ ತೊಡಗಿದ ಭಕ್ತರು ಅತಿಶಯ ಶ್ರದ್ಧೆಯಿಂದ ಕೂಡಿ, ಸಗುಣರೂಪೀ, ಪರಮೇಶ್ವರನಾದ ನನ್ನನ್ನು ಭಜಿಸುವವರು ಯೋಗಿಗಳಲ್ಲಿ ಅತಿ ಉತ್ತಮಯೋಗಿ ಎಂದು ನನಗೆ ಅನಿಸುತ್ತದೆ. ॥2॥</p>
<p class="Shlok-Number" id="toc_marker-18-3">(ಶ್ಲೋಕ-3)<span class="char-style-override-4"></span></p>
<p class="Shlok">ಯೇ ತ್ವಕ್ಷರಮನಿರ್ದೇಶ್ಯಮವ್ಯಕ್ತಂ ಪರ್ಯುಪಾಸತೇ ।</p>
<p class="Shlok">ಸರ್ವತ್ರಗಮಚಿಂತ್ಯಂ ಚ ಕೂಟಸ್ಥಮಚಲಂ ಧ್ರುವಮ್ ॥</p>
<p class="Shlok-Number" id="toc_marker-18-4">(ಶ್ಲೋಕ-4)<span class="char-style-override-5"></span></p>
<p class="Shlok">ಸನ್ನಿಯಮ್ಯೇಂದ್ರಿಯಗ್ರಾಮಂ ಸರ್ವತ್ರ ಸಮಬುದ್ಧಯಃ ।</p>
<p class="Shlok">ತೇ ಪ್ರಾಪ್ನುವಂತಿ ಮಾಮೇವ ಸರ್ವಭೂತಹಿತೇ ರತಾಃ ॥</p>
<p class="Text">ಆದರೆ ಇಂದ್ರಿಯ ಸಮುದಾಯವನ್ನು ಚೆನ್ನಾಗಿ ವಶಪಡಿಸಿಕೊಂಡು, ಮನ-ಬುದ್ಧಿಗಳಿಗೆ ಅತೀತನಾದ ಸರ್ವವ್ಯಾಪೀ ಅವರ್ಣನೀಯ ಸ್ವರೂಪವುಳ್ಳ ಹಾಗೂ ಸದಾ ಏಕರೂಪನಾಗಿರುವ ನಿತ್ಯ, ಅಚಲ, ನಿರಾಕಾರ, ಅವಿನಾಶೀ ಸಚ್ಚಿದಾನಂದ ಘನನಾದ ಬ್ರಹ್ಮನನ್ನು ನಿರಂತರ ಐಕ್ಯಭಾವದಿಂದ ಧ್ಯಾನ ಮಾಡುವವರು ಸಮಸ್ತ ಪ್ರಾಣಿಗಳ ಹಿತದಲ್ಲಿ ತತ್ಪರರಾಗಿ, ಎಲ್ಲರಲ್ಲಿ ಸಮಭಾವವುಳ್ಳ ಯೋಗಿಗಳು ನನ್ನನ್ನೇ ಹೊಂದುತ್ತಾರೆ. ॥3-4॥</p>
<p class="Shlok-Number" id="toc_marker-18-5">(ಶ್ಲೋಕ-5)<span class="char-style-override-4"></span></p>
<p class="Shlok">ಕ್ಲೇಶೋಽಧಿಕತರಸ್ತೇಷಾಮವ್ಯಕ್ತಾಸಕ್ತಚೇತಸಾಮ್ ।</p>
<p class="Shlok">ಅವ್ಯಕ್ತಾ ಹಿ ಗತಿರ್ದುಃಖಂ ದೇಹವದ್ಭಿರವಾಪ್ಯತೇ ॥</p>
<p class="Text">ಸಚ್ಚಿದಾನಂದಘನ ನಿರಾಕಾರ ಬ್ರಹ್ಮನಲ್ಲಿ ಆಸಕ್ತಚಿತ್ತರಾದ ಪುರುಷರ ಸಾಧನೆಯಲ್ಲಿ ಪರಿಶ್ರಮವು ಹೆಚ್ಚಾಗಿರುತ್ತದೆ. ಏಕೆಂದರೆ ದೇಹಾಭಿಮಾನ ಇರುವವರಿಗೆ ಅವ್ಯಕ್ತ ಬ್ರಹ್ಮನ ಪ್ರಾಪ್ತಿ ಕಷ್ಟದಿಂದಲೇ ಆಗುತ್ತದೆ. ॥5॥</p>
<p class="Shlok-Number" id="toc_marker-18-6">(ಶ್ಲೋಕ-6)<span class="char-style-override-4"></span></p>
<p class="Shlok">ಯೇ ತು ಸರ್ವಾಣಿ ಕರ್ಮಾಣಿ ಮಯಿ ಸಂನ್ಯಸ್ಯ ಮತ್ಪರಾಃ ।</p>
<p class="Shlok">ಅನನ್ಯೇನೈವ ಯೋಗೇನ ಮಾಂ ಧ್ಯಾಯಂತ ಉಪಾಸತೇ ॥</p>
<p class="Text">ಆದರೆ ನನ್ನಲ್ಲಿ ಪರಾಯಣರಾದ ಭಕ್ತರು ಎಲ್ಲ ಕರ್ಮಗಳನ್ನು ನನ್ನಲ್ಲಿ ಅರ್ಪಿಸಿ, ಸಗುಣರೂಪೀ ಪರಮೇಶ್ವರನಾದ ನನ್ನನ್ನೇ ಅನನ್ಯ ಭಕ್ತಿಯೋಗದಿಂದ ನಿರಂತರ ಚಿಂತನೆ ಮಾಡುತ್ತಾ ಭಜಿಸುವರು. ॥6॥</p>
<p class="Shlok-Number" id="toc_marker-18-7">(ಶ್ಲೋಕ-7)<span class="char-style-override-4"></span></p>
<p class="Shlok">ತೇಷಾಮಹಂ ಸಮುದ್ಧರ್ತಾ ಮೃತ್ಯುಸಂಸಾರಸಾಗರಾತ್ ।</p>
<p class="Shlok">ಭವಾಮಿ ನಚಿರಾತ್ಪಾರ್ಥ ಮಯ್ಯಾವೇಶಿತಚೇತಸಾಮ್ ॥</p>
<p class="Text">ಎಲೈ ಅರ್ಜುನ! ನನ್ನಲ್ಲಿ ಚಿತ್ತವನ್ನು ತೊಡಗಿಸಿದ ಆ ಪ್ರೇಮೀ ಭಕ್ತರನ್ನು ನಾನು ಶೀಘ್ರವಾಗಿ ಮೃತ್ಯುರೂಪೀ ಸಂಸಾರ ಸಾಗರದಿಂದ ಉದ್ಧರಿಸುತ್ತೇನೆ. ॥7॥</p>
<p class="Shlok-Number" id="toc_marker-18-8">(ಶ್ಲೋಕ-8)<span class="char-style-override-4"></span></p>
<p class="Shlok">ಮಯ್ಯೇವ ಮನ ಆಧಸ್ಸ್ವ ಮಯಿ ಬುದ್ಧಿಂ ನಿವೇಶಯ ।</p>
<p class="Shlok">ನಿವಸಿಷ್ಯಸಿ ಮಯ್ಯೇವ ಅತ ಊರ್ಧ್ವಂ ನ ಸಂಶಯಃ ॥</p>
<p class="Text">ಆದ್ದರಿಂದ ಅರ್ಜುನನೇ! ನನ್ನಲ್ಲೇ ಮನ-ಬುದ್ಧಿಗಳನ್ನು ತೊಡಗಿಸು. ಮತ್ತೆ ನೀನು ನನ್ನಲ್ಲಿಯೇ ನೆಲೆಸುವೆ. ಇದರಲ್ಲಿ ಯಾವ ಸಂಶಯವೂ ಇಲ್ಲ. ॥8॥</p>
<p class="Shlok-Number" id="toc_marker-18-9">(ಶ್ಲೋಕ-9)<span class="char-style-override-4"></span></p>
<p class="Shlok">ಅಥ ಚಿತ್ತಂ ಸಮಾಧಾತುಂ ನ ಶಕ್ನೋಷಿ ಮಯಿ ಸ್ಥಿರಮ್ ।</p>
<p class="Shlok">ಅಭ್ಯಾಸಯೋಗೇನ ತತೋ ಮಾಮಿಚ್ಛಾಪ್ತುಂ ಧನಂಜಯ ॥</p>
<p class="Text">ನೀನು ಮನಸ್ಸನ್ನು ನನ್ನಲ್ಲಿ ನಿಶ್ಚಲವಾಗಿಸಲು ಅಸಮರ್ಥನಾದರೆ ಧನಂಜಯನೇ! ಅಭ್ಯಾಸಯೋಗದಿಂದ ನನ್ನನ್ನು ಹೊಂದಲು ಇಚ್ಛಿಸು. ॥9॥</p>
<p class="Shlok-Number" id="toc_marker-18-10">(ಶ್ಲೋಕ-10)<span class="char-style-override-4"></span></p>
<p class="Shlok">ಅಭ್ಯಾಸೇಽಪ್ಯಸಮರ್ಥೋಽಸಿ ಮತ್ಕರ್ಮಪರಮೋ ಭವ ।</p>
<p class="Shlok">ಮದರ್ಥಮಪಿ ಕರ್ಮಾಣಿ ಕುರ್ವನ್ಸಿದ್ಧಿಮವಾಪ್ಸ್ಯಸಿ ॥</p>
<p class="Text">ಮೇಲೆ ಹೇಳಿದ ಅಭ್ಯಾಸದಲ್ಲಿಯೂ ನೀನು ಅಸಮರ್ಥನಾಗಿರುವೆಯಾದರೆ, ಕೇವಲ ನನಗಾಗಿ ಕರ್ಮಮಾಡಲಿಕ್ಕಾಗಿ ಪರಾಯಣನಾಗು. ಹೀಗೆ ನನಗಾಗಿ ಕರ್ಮಗಳನ್ನು ಮಾಡುತ್ತಾ ನನ್ನ ಪ್ರಾಪ್ತಿರೂಪೀ ಸಿದ್ಧಿಯನ್ನು ಪಡೆಯುವೆ. ॥10॥</p>
<p class="Shlok-Number" id="toc_marker-18-11">(ಶ್ಲೋಕ-11)<span class="char-style-override-5"></span></p>
<p class="Shlok">ಅಥೈತದಪ್ಯಶಕ್ತೋಽಸಿ ಕರ್ತುಂ ಮದ್ಯೋಗಮಾಶ್ರಿತಃ ।</p>
<p class="Shlok">ಸರ್ವಕರ್ಮಲತ್ಯಾಗಂ ತತಃ ಕುರು ಯತಾತ್ಮವಾನ್ ॥</p>
<p class="Text">ನನ್ನ ಪ್ರಾಪ್ತಿರೂಪೀ ಯೋಗವನ್ನು ಆಶ್ರಯಿಸಿ ಮೇಲೆ ಹೇಳಿದ ಸಾಧನೆಯನ್ನು ಮಾಡಲು ನೀನು ಅಸಮರ್ಥನಾದರೆ, ಮನ-ಬುದ್ಧಿ ಮೊದಲಾದವುಗಳ ಮೇಲೆ ವಿಜಯವನ್ನು ಸಾಧಿಸಿ, ಎಲ್ಲ ಕರ್ಮಗಳ ಫಲವನ್ನು ತ್ಯಾಗಮಾಡು. ॥11॥</p>
<p class="Shlok-Number" id="toc_marker-18-12">(ಶ್ಲೋಕ-12)<span class="char-style-override-4"></span></p>
<p class="Shlok">ಶ್ರೇಯೋ ಹಿ ಜ್ಞಾನಮಭ್ಯಾಸಾತ್ ಜ್ಞಾನಾದ್ಧ್ಯಾನಂ ವಿಶಿಷ್ಯತೇ ।</p>
<p class="Shlok">ಧ್ಯಾನಾತ್ ಕರ್ಮಫಲತ್ಯಾಗಸ್ತ್ಯಾಗಾಚ್ಛಾಂತಿರನಂತರಮ್ ॥</p>
<p class="Text">ಮರ್ಮವನ್ನರಿಯದೆ ಮಾಡಿದ ಅಭ್ಯಾಸಕ್ಕಿಂತ ಜ್ಞಾನವು ಶ್ರೇಷ್ಠವಾಗಿದೆ. ಜ್ಞಾನಕ್ಕಿಂತ ಪರಮೇಶ್ವರನಾದ ನನ್ನ ಸ್ವರೂಪದ ಧ್ಯಾನ ಶ್ರೇಷ್ಠವಾಗಿದೆ. ಧ್ಯಾನಕ್ಕಿಂತಲೂ ಎಲ್ಲ ಕರ್ಮಗಳ ಫಲತ್ಯಾಗವು ಶ್ರೇಷ್ಠವಾಗಿದೆ. ಏಕೆಂದರೆ ತ್ಯಾಗದಿಂದ ಕೂಡಲೇ ಪರಮಶಾಂತಿ ದೊರೆಯುತ್ತದೆ. ॥12॥</p>
<p class="Shlok-Number" id="toc_marker-18-13">(ಶ್ಲೋಕ-13)<span class="char-style-override-4"></span></p>
<p class="Shlok">ಅದ್ವೇಷ್ಟಾ ಸರ್ವಭೂತಾನಾಂ ಮೈತ್ರಃ ಕರುಣ ಏವ ಚ ।</p>
<p class="Shlok">ನಿರ್ಮಮೋ ನಿರಹಂಕಾರಃ ಸಮದುಃಖಸುಖಃ ಕ್ಷಮೀ ॥</p>
<p class="Shlok-Number" id="toc_marker-18-14">(ಶ್ಲೋಕ-14)<span class="char-style-override-5"></span></p>
<p class="Shlok">ಸಂತುಷ್ಟಃ ಸತತಂ ಯೋಗೀ ಯತಾತ್ಮಾ ದೃಢನಿಶ್ಚಯಃ ।</p>
<p class="Shlok">ಮಯ್ಯರ್ಪಿತಮನೋಬುದ್ಧಿರ್ಯೋ ಮದ್ಭಕ್ತಃ ಸ ಮೇ ಪ್ರಿಯಃ ॥</p>
<p class="Text">ಎಲ್ಲ ಪ್ರಾಣಿಗಳಲ್ಲಿಯೂ ದ್ವೇಷಭಾವರಹಿತನು, ಸ್ವಾರ್ಥರಹಿತ ಎಲ್ಲರ ಪ್ರೇಮಿಯಾಗಿರುವವನು, ಕಾರಣವಿಲ್ಲದೆ ದಯೆ ಮಾಡುವವನು, ಮಮತಾರಹಿತನು, ಅಹಂಕಾರವಿಲ್ಲದವನು, ಸುಖ-ದುಃಖಗಳಲ್ಲಿ ಸಮಭಾವ ಉಳ್ಳವನು, ಕ್ಷಮಾಶೀಲನು ಅರ್ಥಾತ್ ಅಪರಾಧ ಮಾಡುವವರಿಗೂ ಅಭಯ ನೀಡುವ ಇಂತಹ ಭಕ್ತನು ಹಾಗೆಯೇ ನಿರಂತರ ಸಂತುಷ್ಟನಾದ ಯೋಗಿಯು, ಮನ-ಇಂದ್ರಿಯಗಳಸಹಿತ ಶರೀರವನ್ನು ಹತೋಟಿಯಲ್ಲಿಟ್ಟುಕೊಂಡವನು, ನನ್ನಲ್ಲಿ ದೃಢನಿಶ್ಚಯವಿದ್ದು, ಮನಸ್ಸು-ಬುದ್ಧಿಯನ್ನು ನನ್ನಲ್ಲಿ ಅರ್ಪಿಸಿರುವ ನನ್ನ ಭಕ್ತನು ನನಗೆ ಪ್ರಿಯನು. ॥13-14॥</p>
<p class="Shlok-Number" id="toc_marker-18-15">(ಶ್ಲೋಕ-15)<span class="char-style-override-4"></span></p>
<p class="Shlok">ಯಸ್ಮಾನ್ನೋದ್ವಿಜತೇ ಲೋಕೋ ಲೋಕಾನ್ನೋದ್ವಿಜತೇ ಚ ಯಃ ।</p>
<p class="Shlok">ಹರ್ಷಾಮರ್ಷಭಯೋದ್ವೇಗೈರ್ಮುಕ್ತೋ ಯಃ ಸ ಚ ಮೇ ಪ್ರಿಯಃ॥</p>
<p class="Text">ಯಾರಿಂದ ಯಾವುದೇ ಜೀವಿಯು ಉದ್ವೇಗ ಹೊಂದುವುದಿಲ್ಲವೋ, ಹಾಗೂ ತಾನೂ ಯಾವುದೇ ಜೀವಿಯಿಂದ ಉದ್ವೇಗ ಹೊಂದುವುದಿಲ್ಲವೋ, ಮತ್ತು ಹರ್ಷ, ಮತ್ಸರ, ಭಯ, ಉದ್ವೇಗಾದಿಗಳಿಂದ ರಹಿತನಾಗಿರುವ ಆ ನನ್ನ ಭಕ್ತನು ನನಗೆ ಪ್ರಿಯನಾಗಿದ್ದಾನೆ. ॥15॥</p>
<p class="Shlok-Number" id="toc_marker-18-16">(ಶ್ಲೋಕ-16)<span class="char-style-override-4"></span></p>
<p class="Shlok">ಅನಪೇಕ್ಷಃ ಶುಚಿರ್ದಕ್ಷ ಉದಾಸೀನೋ ಗತವ್ಯಥಃ ।</p>
<p class="Shlok">ಸರ್ವಾರಂಭಪರಿತ್ಯಾಗೀ ಯೋ ಮದ್ಭಕ್ತಃ ಸ ಮೇ ಪ್ರಿಯಃ ॥</p>
<p class="Text">ಯಾವುದೇ ಅಪೇಕ್ಷೆ ಇಲ್ಲದಿರುವ, ಅಂತರ್ಬಾಹ್ಯ ಶುದ್ಧನು, ಚತುರ, ತಟಸ್ಥ ಮತ್ತು ದುಃಖಮುಕ್ತ, ಯಾವುದೇ ಕರ್ತೃತ್ವದ ಅಭಿಮಾನವನ್ನು ಇಟ್ಟುಕೊಳ್ಳದ ನನ್ನ ಭಕ್ತನು ನನಗೆ ಪ್ರಿಯನು. ॥16॥</p>
<p class="Shlok-Number" id="toc_marker-18-17">(ಶ್ಲೋಕ-17)<span class="char-style-override-4"></span></p>
<p class="Shlok">ಯೋ ನ ಹೃಷ್ಯತಿ ನ ದ್ವೇಷ್ಟಿ ನ ಶೋಚತಿ ನ ಕಾಂಕ್ಷತಿ ।</p>
<p class="Shlok">ಶುಭಾಶುಭಪರಿತ್ಯಾಗೀ ಭಕ್ತಿಮಾನ್ಯಃ ಸ ಮೇ ಪ್ರಿಯಃ ॥</p>
<p class="Text">ಯಾರು ಎಂದೂ ಹರ್ಷಿತನಾಗುವುದಿಲ್ಲವೋ, ದ್ವೇಷಿಸುವುದಿಲ್ಲವೋ, ಶೋಕಿಸುವುದಿಲ್ಲವೋ, ಏನನ್ನೂ ಬಯಸುವುದಿಲ್ಲವೋ, ಹಾಗೆಯೇ ಶುಭ-ಅಶುಭವಾದ ಎಲ್ಲ ಕರ್ಮಗಳ ತ್ಯಾಗಿಯೋ, ಅಂತಹ ಭಕ್ತಿಯುಕ್ತ ಪುರುಷನು ನನಗೆ ಪ್ರಿಯನು. ॥17॥</p>
<p class="Shlok-Number" id="toc_marker-18-18">(ಶ್ಲೋಕ-18)<span class="char-style-override-4"></span></p>
<p class="Shlok">ಸಮಃ ಶತ್ರೌ ಚ ಮಿತ್ರೇ ಚ ತಥಾ ಮಾನಾಪಮಾನಯೋಃ ।</p>
<p class="Shlok">ಶೀತೋಷ್ಣಸುಖದುಃಖೇಷು ಸಮಃ ಸಂಗವಿವರ್ಜಿತಃ ॥</p>
<p class="Text">ಯಾರು ಶತ್ರು-ಮಿತ್ರರಲ್ಲಿ ಮತ್ತು ಮಾನಾಪಮಾನಗಳಲ್ಲಿ ಸಮನಾಗಿದ್ದಾನೋ, ಚಳಿ-ಸೆಕೆ, ಸುಖ-ದುಃಖ, ಮೊದಲಾದ ದ್ವಂದ್ವಗಳಲ್ಲಿ ಸಮಚಿತ್ತನಾಗಿರುವನೋ, ಯಾರಿಗೆ ಆಸಕ್ತಿ ಇರುವುದಿಲ್ಲವೋ - ॥18॥</p>
<p class="Shlok-Number" id="toc_marker-18-19">(ಶ್ಲೋಕ-19)<span class="char-style-override-4"></span></p>
<p class="Shlok">ತುಲ್ಯನಿಂದಾಸ್ತುತಿರ್ಮೌನೀ ಸಂತುಷ್ಟೋಯೇನ ಕೇನಚಿತ್ ।</p>
<p class="Shlok">ಅನಿಕೇತಃ ಸ್ಥಿರಮತಿರ್ಭಕ್ತಿಮಾನ್ ಮೇ ಪ್ರಿಯೋ ನರಃ ॥</p>
<p class="Text">ಯಾರಿಗೆ ನಿಂದಾ-ಸ್ತುತಿಗಳು ಸಮನಾಗಿ ಕಾಣುತ್ತವೋ, ಮನನಶೀಲನೋ, ಯಾವುದೇ ವಿಧದಿಂದ ಶರೀರ ನಿರ್ವಾಹವಾಗುವುದರಲ್ಲಿ ಸದಾ ಸಂತುಷ್ಟನೋ, ವಾಸಸ್ಥಾನದ ಕುರಿತು ಮಮತೆ ಇಲ್ಲದೆ ಆಸಕ್ತಿರಹಿತನಾಗಿರುವನೋ, ಅಂತಹ ಸ್ಥಿರಬುದ್ಧಿಯುಳ್ಳ ಭಕ್ತಿಸಂಪನ್ನ ಪುರುಷನು ನನಗೆ ಪ್ರಿಯನು. ॥19॥</p>
<p class="Shlok-Number" id="toc_marker-18-20">(ಶ್ಲೋಕ-20)<span class="char-style-override-4"></span></p>
<p class="Shlok">ಯೇ ತು ಧರ್ಮ್ಯಾಮೃತಮಿದಂ ಯಥೋಕ್ತಂ ಪರ್ಯುಪಾಸತೇ ।</p>
<p class="Shlok">ಶ್ರದ್ಧಧಾನಾ ಮತ್ಪರಮಾ ಭಕ್ತಾಸ್ತೇಽತೀವ ಮೇ ಪ್ರಿಯಾಃ ॥</p>
<p class="Text">ಆದರೆ ಶ್ರದ್ಧೆಯಿಂದ ಕೂಡಿದ ಪುರುಷರು ನನ್ನಲ್ಲಿ ಪರಾಯಣರಾಗಿ ಈ ಮೇಲೆ ಹೇಳಿದ ಧರ್ಮಮಯ ಅಮೃತವನ್ನು ನಿಷ್ಕಾಮಪ್ರೇಮಭಾವದಿಂದ ಸೇವಿಸುವ ಭಕ್ತರು ನನಗೆ ಹೆಚ್ಚು ಪ್ರಿಯರಾಗಿದ್ದಾರೆ. ॥20॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ಭಕ್ತಿಯೋಗೋ ನಾಮ ದ್ವಾದಶೋಽಧ್ಯಾಯಃ ॥ 12 ॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-19">ಹದಿಮೂರನೆಯ ಅಧ್ಯಾಯ - ಕ್ಷೇತ್ರಕ್ಷೇತ್ರಜ್ಞವಿಭಾಗಯೋಗ</p>
<p class="Shlok-Number" id="toc_marker-19-1">(ಶ್ಲೋಕ-1)<span class="char-style-override-6"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಇದಂ ಶರೀರಂ ಕೌಂತೇಯ ಕ್ಷೇತ್ರಮಿತ್ಯಭಿಧೀಯತೇ ।</p>
<p class="Shlok">ಏತದ್ಯೋ ವೇತ್ತಿ ತಂ ಪ್ರಾಹುಃ ಕ್ಷೇತ್ರಜ್ಞ ಇತಿ ತದ್ವಿದಃ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಎಲೈ ಅರ್ಜುನ! ಈ ಶರೀರವನ್ನು ‘ಕ್ಷೇತ್ರ’ ಎಂಬುದಾಗಿ ಹಾಗೂ ಇದನ್ನು ತಿಳಿದಿರುವವನನ್ನು ‘ಕ್ಷೇತ್ರಜ್ಞ’ ಎಂಬುದಾಗಿ ಹೇಳಲಾಗಿದೆ. ಇವುಗಳ ತತ್ತ್ವವನ್ನು ಅರಿತ ಜ್ಞಾನಿಗಳು ಹೀಗೆ ತಿಳಿಸುತ್ತಾರೆ. ॥1॥</p>
<p class="Shlok-Number" id="toc_marker-19-2">(ಶ್ಲೋಕ-12)<span class="char-style-override-4"></span></p>
<p class="Shlok">ಕ್ಷೇತ್ರಜ್ಞಂ ಚಾಪಿ ಮಾಂ ವಿದ್ಧಿ ಸರ್ವಕ್ಷೇತ್ರೇಷು ಭಾರತ ।</p>
<p class="Shlok">ಕ್ಷೇತ್ರಕ್ಷೇತ್ರಜ್ಞಯೋರ್ಜ್ಞಾನಂ ಯತ್ತಜ್ಜ್ಞಾನಂಮತಂ ಮಮ ॥</p>
<p class="Text">ಎಲೈ ಅರ್ಜುನ! ಎಲ್ಲ ಕ್ಷೇತ್ರಗಳಲ್ಲಿ ಕ್ಷೇತ್ರಜ್ಞ ಅರ್ಥಾತ್ ಜೀವಾತ್ಮನು ನಾನೆಂದೇ ನೀನು ತಿಳಿ. ಹಾಗೆಯೇ ಕ್ಷೇತ್ರ-ಕ್ಷೇತ್ರಜ್ಞ ಅರ್ಥಾತ್ ವಿಕಾರಸಹಿತ ಪ್ರಕೃತಿ ಮತ್ತು ಪುರುಷನನ್ನು ತತ್ತ್ವದಿಂದ ತಿಳಿಯುವುದೇ ಜ್ಞಾನವಾಗಿದೆ, ಹೀಗೆ ನನ್ನ ಮತವಾಗಿದೆ. ॥2॥</p>
<p class="Shlok-Number" id="toc_marker-19-3">(ಶ್ಲೋಕ-13)<span class="char-style-override-4"></span></p>
<p class="Shlok">ತತ್ಕ್ಷೇತ್ರಂ ಯಚ್ಚ ಯಾದೃಕ್ಚಯದ್ವಿಕಾರಿ ಯತಶ್ಚ ಯತ್ ।</p>
<p class="Shlok">ಸ ಚ ಯೋ ಯತ್ಪ್ರಭಾವಶ್ಚ ತತ್ಸಮಾಸೇನ ಮೇ ಶೃಣು ॥</p>
<p class="Text">ಆ ಕ್ಷೇತ್ರ ಯಾವುದು ಮತ್ತು ಹೇಗಿದೆ ಹಾಗೂ ಯಾವ ವಿಕಾರಗಳಿಂದ ಕೂಡಿದೆ? ಯಾವುದರಿಂದ ಯಾವುದು ಉಂಟಾಗಿದೆ? ಆ ಕ್ಷೇತ್ರನು ಯಾರು? ಹಾಗೂ ಯಾವ ಪ್ರಭಾವದಿಂದ ಕೂಡಿರುವನು? ಇದೆಲ್ಲವನ್ನು ಸಂಕ್ಷೇಪವಾಗಿ ನನ್ನಿಂದ ಕೇಳು. ॥3॥</p>
<p class="Shlok-Number" id="toc_marker-19-4">(ಶ್ಲೋಕ-4)<span class="char-style-override-4"></span></p>
<p class="Shlok">ಋಷಿಭಿರ್ಬಹುಧಾ ಗೀತಂ ಛಂದೋಭಿರ್ವಿವಿಧೈಃ ಪೃಥಕ್ ।</p>
<p class="Shlok">ಬ್ರಹ್ಮಸೂತ್ರಪದೈಶ್ಚೈವ ಹೇತುಮದ್ಭಿರ್ವಿನಿಶ್ಚಿತೈಃ ॥</p>
<p class="Text">ಈ ಕ್ಷೇತ್ರ ಮತ್ತು ಕ್ಷೇತ್ರಜ್ಞನ ತತ್ತ್ವವನ್ನು ಋಷಿಗಳು ಅನೇಕ ಪ್ರಕಾರಗಳಿಂದ ಹೇಳಿದ್ದಾರೆ ಮತ್ತು ಬೇರೆ-ಬೇರೆ ವೇದಮಂತ್ರಗಳಿಂದಲೂ ವಿಭಾಗಸಹಿತ ಹೇಳಲಾಗಿದೆ. ಹಾಗೆಯೇ ಚೆನ್ನಾಗಿ ನಿಶ್ಚಯಿಸಿದ ಯುಕ್ತಿಯುಕ್ತ ಬ್ರಹ್ಮಸೂತ್ರದ ಪದಗಳಿಂದಲೂ ಹೇಳಲಾಗಿದೆ. ॥4॥</p>
<p class="Shlok-Number" id="toc_marker-19-5">(ಶ್ಲೋಕ-5)<span class="char-style-override-4"></span></p>
<p class="Shlok">ಮಹಾಭೂತಾನ್ಯಹಂಕಾರೋ ಬುದ್ಧಿರವ್ಯಕ್ತಮೇವ ಚ ।</p>
<p class="Shlok">ಇಂದ್ರಿಯಾಣಿ ದಶೈಕಂ ಚ ಪಂಚ ಚೇಂದ್ರಿಯಗೋಚರಾಃ ॥</p>
<p class="Text">ಐದು ಮಹಾಭೂತಗಳು, ಅಹಂಕಾರ, ಬುದ್ಧಿ ಮತ್ತು ಮೂಲ ಪ್ರಕೃತಿ, ಹಾಗೆಯೇ ಹತ್ತು ಇಂದ್ರಿಯಗಳು, ಒಂದು ಮನಸ್ಸು, ಐದು ಇಂದ್ರಿಯಗಳ ವಿಷಯಗಳು ಅರ್ಥಾತ್ ಶಬ್ದ, ಸ್ಪರ್ಶ, ರೂಪ, ರಸ ಮತ್ತು ಗಂಧ - ॥5॥</p>
<p class="Shlok-Number" id="toc_marker-19-6">(ಶ್ಲೋಕ-6)<span class="char-style-override-4"></span></p>
<p class="Shlok">ಇಚ್ಛಾ ದ್ವೇಷಃ ಸುಖಂ ದುಃಖಂ ಸಂಘಾತಶ್ಚೇತನಾ ಧೃತಿಃ ।</p>
<p class="Shlok">ಏತತ್ ಕ್ಷೇತ್ರಂ ಸಮಾಸೇನ ಸವಿಕಾರಮುದಾಹೃತಮ್ ॥</p>
<p class="Shlok para-style-override-5">ಹಾಗೆಯೇ ಇಚ್ಛಾ, ದ್ವೇಷ, ಸುಖ, ದುಃಖ, ಸ್ಥೂಲ ದೇಹದ ಪಿಂಡ, ಚೈತನ್ಯ ಹಾಗೂ ಧೃತಿ ಹೀಗೆ ವಿಕಾರಗಳ ಸಹಿತ ಈ ಕ್ಷೇತ್ರವನ್ನು ಸಂಕ್ಷೇಪವಾಗಿ ಹೇಳಲಾಗಿದೆ. ॥6॥</p>
<p class="Shlok-Number" id="toc_marker-19-7">(ಶ್ಲೋಕ-7)<span class="char-style-override-4"></span></p>
<p class="Shlok">ಅಮಾನಿತ್ವಮದಂಭಿತ್ವಮಹಿಂಸಾ ಕ್ಷಾಂತಿರಾರ್ಜವಮ್ ।</p>
<p class="Shlok">ಆಚಾರ್ಯೋಪಾಸನಂ ಶೌಚಂ ಸ್ಥೈರ್ಯಮಾತ್ಮವಿನಿಗ್ರಹಃ ॥</p>
<p class="Text">ಹಿರಿತನದ ಅಭಿಮಾನ ಇಲ್ಲದಿರುವುದು, ಡಂಭಾಚಾರ ಮಾಡದಿರುವುದು, ಯಾವುದೇ ಪ್ರಾಣಿಯನ್ನು ಯಾವ ರೀತಿಯಿಂದಲೂ ಹಿಂಸಿಸದಿರುವುದು, ಕ್ಷಮಿಸುವುದು, ಮನಸ್ಸು-ವಾಣಿಗಳಲ್ಲಿ ಸರಳತೆ, ಶ್ರದ್ಧಾ-ಭಕ್ತಿಸಹಿತ ಗುರುಗಳ ಸೇವೆ, ಅಂತರ್ಬಾಹ್ಯ ಶುದ್ಧಿ, ಅಂತಃಕರಣದ ಸ್ಥಿರತೆ ಮತ್ತು ಮನಸ್ಸು, ಇಂದ್ರಿಯಗಳ ಸಹಿತ ಶರೀರದ ನಿಗ್ರಹ - ॥7॥</p>
<p class="Shlok-Number" id="toc_marker-19-8">(ಶ್ಲೋಕ-8)<span class="char-style-override-4"></span></p>
<p class="Shlok">ಇಂದ್ರಿಯಾರ್ಥೇಷು ವೈರಾಗ್ಯಮನಹಂಕಾರ ಏವ ಚ ।</p>
<p class="Shlok">ಜನ್ಮಮೃತ್ಯುಜರಾವ್ಯಾಧಿದುಃಖದೋಷಾನುದರ್ಶನಮ್ ॥</p>
<p class="Text">ಇಹಲೋಕ-ಪರಲೋಕಗಳ ಸಮಸ್ತ ಭೋಗಗಳಲ್ಲಿ ಆಸಕ್ತಿಯ ಅಭಾವ ಮತ್ತು ಅಹಂಕಾರ ಇಲ್ಲದಿರುವುದು, ಹುಟ್ಟು, ಸಾವು, ವೃದ್ಧತ್ವ ಹಾಗೂ ರೋಗ ಮುಂತಾದವುಗಳಲ್ಲಿ ದುಃಖ ಮತ್ತು ದೋಷಗಳನ್ನು ಪದೇ-ಪದೇ ವಿಚಾರಮಾಡುವುದು - ॥8॥</p>
<p class="Shlok-Number" id="toc_marker-19-9">(ಶ್ಲೋಕ-9)<span class="char-style-override-4"></span></p>
<p class="Shlok">ಅಸಕ್ತಿರನಭಿಷ್ವಂಗಃ ಪುತ್ರದಾರಗೃಹಾದಿಷು ।</p>
<p class="Shlok">ನಿತ್ಯಂ ಚ ಸಮಚಿತ್ತತ್ವಮಿಷ್ಟಾನಿಷ್ಟೋಪಪತ್ತಿಷು ॥</p>
<p class="Text">ಪುತ್ರ, ಪತ್ನೀ, ಗೃಹ, ಧನಾದಿಗಳಲ್ಲಿ ಆಸಕ್ತಿಯ ಅಭಾವ ಮತ್ತು ಮಮತೆ ಇಲ್ಲದಿರುವುದು. ಹಾಗೆಯೇ ಪ್ರಿಯ ಹಾಗೂ ಅಪ್ರಿಯಗಳ ಪ್ರಾಪ್ತಿಯಲ್ಲಿ ಚಿತ್ತವು ಸದಾ ಸಮವಾಗಿರುವುದು- ॥9॥</p>
<p class="Shlok-Number" id="toc_marker-19-10">(ಶ್ಲೋಕ-10)<span class="char-style-override-4"></span></p>
<p class="Shlok">ಮಯಿ ಚಾನನ್ಯಯೋಗೇನ ಭಕ್ತಿರವ್ಯಭಿಚಾರಿಣೀ ।</p>
<p class="Shlok">ವಿವಿಕ್ತದೇಶಸೇವಿತ್ವಮರತಿರ್ಜನಸಂಸದಿ ॥</p>
<p class="Text">ಪರಮೇಶ್ವರನಾದ ನನ್ನಲ್ಲಿ ಅನನ್ಯಯೋಗದಿಂದ ಅವ್ಯಭಿಚಾರಿಣೀ ಭಕ್ತಿ, ಹಾಗೆಯೇ ಏಕಾಂತದಲ್ಲಿ ಮತ್ತು ಶುದ್ಧ ಪ್ರದೇಶದಲ್ಲಿ ವಾಸಿಸುವ ಸ್ವಭಾವ, ವಿಷಯಾಸಕ್ತ ಮನುಷ್ಯರ ಸಹವಾಸದಲ್ಲಿ ಪ್ರೀತಿ ಇಲ್ಲದಿರುವಿಕೆ - ॥10॥</p>
<p class="Shlok-Number" id="toc_marker-19-11">(ಶ್ಲೋಕ-11)<span class="char-style-override-4"></span></p>
<p class="Shlok">ಅಧ್ಯಾತ್ಮಜ್ಞಾನನಿತ್ಯತ್ವಂ ತತ್ತ್ವಜ್ಞಾನಾರ್ಥದರ್ಶನಮ್ ।</p>
<p class="Shlok">ಏತಜ್ಜ್ಞಾನಮಿತಿ ಪ್ರೋಕ್ತಮಜ್ಞಾನಂ ಯದತೋಽನ್ಯಥಾ ॥</p>
<p class="Text">ಅಧ್ಯಾತ್ಮ ಜ್ಞಾನದಲ್ಲಿ ನಿತ್ಯ ಸ್ಥಿತಿ ಮತ್ತು ತತ್ತ್ವಜ್ಞಾನ ಅರ್ಥರೂಪೀ ಪರಮಾತ್ಮನನ್ನೇ ನೋಡುವುದು - ಇವೆಲ್ಲವೂ ಜ್ಞಾನವಾಗಿದೆ. ಇದಕ್ಕೆ ವಿರುದ್ಧವಾದುದು ಅಜ್ಞಾನವಾಗಿದೆ ಎಂದು ಹೇಳಿದೆ. ॥11॥</p>
<p class="Shlok-Number" id="toc_marker-19-12">(ಶ್ಲೋಕ-12)<span class="char-style-override-4"></span></p>
<p class="Shlok">ಜ್ಞೇಯಂ ಯತ್ತತ್ಪ್ರವಕ್ಷ್ಯಾಮಿ ಯಜ್ಜ್ಞಾತ್ವಾಮೃತಮಶ್ನುತೇ ।</p>
<p class="Shlok">ಅನಾದಿಮತ್ಪರಂ ಬ್ರಹ್ಮ ನ ಸತ್ತನ್ನಾಸದುಚ್ಯತೇ ॥</p>
<p class="Text">ತಿಳಿಯಲು ಯೋಗ್ಯವಾದುದು ಹಾಗೂ ಯಾವುದನ್ನು ತಿಳಿದು ಮನುಷ್ಯನು ಪರಮಾನಂದವನ್ನು ಪಡೆಯುವನೋ ಅದನ್ನು ಚೆನ್ನಾಗಿ ಹೇಳುವೆನು. ಅದನ್ನು ಅನಾದಿ ಪರಮಬ್ರಹ್ಮ ‘ಸತ್’ ಎಂದಾಗಲೀ, ಅಸತ್ತೆಂದಾಗಲೀ ಹೇಳಲಾಗುವುದಿಲ್ಲ. ॥12॥</p>
<p class="Shlok-Number" id="toc_marker-19-13">(ಶ್ಲೋಕ-13)<span class="char-style-override-4"></span></p>
<p class="Shlok">ಸರ್ವತಃಪಾಣಿಪಾದಂ ತತ್ಸರ್ವತೋಽಕ್ಷಿಶಿರೋಮುಖಮ್ ।</p>
<p class="Shlok">ಸರ್ವತಃ ಶ್ರುತಿಮಲ್ಲೋಕೇ ಸರ್ವಮಾವೃತ್ಯ ತಿಷ್ಠತಿ ॥</p>
<p class="Text">ಅದು ಎಲ್ಲಾ ಕಡೆ ಕೈ - ಕಾಲುಗಳುಳ್ಳದ್ದು, ಎಲ್ಲ ಕಡೆ ಕಣ್ಣು, ತಲೆ, ಮುಖಗಳುಳ್ಳದ್ದೂ, ಎಲ್ಲ ಕಡೆ ಕಿವಿಗಳುಳ್ಳದ್ದೂ ಆಗಿದೆ. ಏಕೆಂದರೆ ಅದು ಜಗತ್ತಿನಲ್ಲಿ ಎಲ್ಲವನ್ನು ವ್ಯಾಪಿಸಿಕೊಂಡು ಸ್ಥಿರವಾಗಿದೆ. ॥13॥</p>
<p class="Shlok-Number" id="toc_marker-19-14">(ಶ್ಲೋಕ-14)<span class="char-style-override-4"></span></p>
<p class="Shlok">ಸರ್ವೇಂದ್ರಿಯಗುಣಾಭಾಸಂ ಸರ್ವೇಂದ್ರಿಯವಿವರ್ಜಿತಮ್ ।</p>
<p class="Shlok">ಅಸಕ್ತಂ ಸರ್ವಭೃಚ್ಚೈವ ನಿರ್ಗುಣಂ ಗುಣಭೋಕ್ತೃ ಚ ॥</p>
<p class="Text">ಅದು ಎಲ್ಲ ಇಂದ್ರಿಯಗಳ ವಿಷಯಗಳನ್ನು ಬಲ್ಲದು, ಆದರೆ ವಾಸ್ತವವಾಗಿ ಎಲ್ಲ ಇಂದ್ರಿಯಗಳಿಂದ ರಹಿತವಾಗಿದೆ. ಅದು ಆಸಕ್ತಿರಹಿತವಾಗಿದ್ದರೂ ಎಲ್ಲವನ್ನೂ ಧರಿಸಿ - ಪೋಷಿಸುತ್ತದೆ ಹಾಗೂ ನಿರ್ಗುಣವಾಗಿದ್ದರೂ ಗುಣಗಳ ಭೋಕ್ತೃವಾಗಿದೆ. ॥14॥</p>
<p class="Shlok-Number" id="toc_marker-19-15">(ಶ್ಲೋಕ-15)<span class="char-style-override-4"></span></p>
<p class="Shlok">ಬಹಿರಂತಶ್ಚ ಭೂತಾನಾಮಚರಂ ಚರಮೇವ ಚ ।</p>
<p class="Shlok">ಸೂಕ್ಷ್ಮತ್ವಾತ್ತದವಿಜ್ಞೇಯಂ ದೂರಸ್ಥಂ ಚಾಂತಿಕೇ ಚ ತತ್ ॥</p>
<p class="Text">ಅದು ಚರಾಚರ ಎಲ್ಲ ಪ್ರಾಣಿಗಳ ಒಳಗೆ-ಹೊರಗೆ ಪರಿಪೂರ್ಣವಾಗಿದೆ. ಹಾಗೆಯೇ ಚರಾಚರವೂ ಅದೇ ಆಗಿದೆ. ಅದು ಸೂಕ್ಷ್ಮವಾಗಿರುವುದರಿಂದ ತಿಳಿಯಲು ಬರುವುದಿಲ್ಲ ಹಾಗೂ ಸಮೀಪದಲ್ಲಿ ಮತ್ತು ದೂರವೂ ಇರುವುದು ಅದೇ ಆಗಿದೆ. ॥15॥</p>
<p class="Shlok-Number" id="toc_marker-19-16">(ಶ್ಲೋಕ-16)<span class="char-style-override-5"></span></p>
<p class="Shlok">ಅವಿಭಕ್ತಂ ಚ ಭೂತೇಷು ವಿಭಕ್ತಮಿವ ಚ ಸ್ಥಿತಮ್ ।</p>
<p class="Shlok">ಭೂತಭರ್ತೃ ಚ ತಜ್ಜ್ಞೇಯಂ ಗ್ರಸಿಷ್ಣು ಪ್ರಭವಿಷ್ಣು ಚ ॥</p>
<p class="Text">ಆ ಪರಮಾತ್ಮನು ವಿಭಾಗರಹಿತ ಏಕರೂಪದಿಂದ ಆಕಾಶದಂತೆ ಪರಿಪೂರ್ಣ ನಾಗಿದ್ದರೂ ಚರಾಚರ ಸಮಸ್ತ ಪ್ರಾಣಿಗಳಲ್ಲಿ ವಿಭಕ್ತನಾದಂತೆ ಸ್ಥಿತನಾಗಿ ತೋರುತ್ತಾನೆ. ಹಾಗೆಯೇ ತಿಳಿಯಲು ಯೋಗ್ಯನಾದ ಆ ಪರಮಾತ್ಮನು ವಿಷ್ಣುರೂಪದಿಂದ ಪ್ರಾಣಿಗಳ ಧಾರಣೆ-ಪೋಷಣೆ ಮಾಡುವನು, ರುದ್ರರೂಪದಿಂದ ಸಂಹಾರ ಮಾಡುವನು ಹಾಗೂ ಬ್ರಹ್ಮರೂಪದಿಂದ ಎಲ್ಲರನ್ನು ಸೃಷ್ಟಿಮಾಡುವನು. ॥16॥</p>
<p class="Shlok-Number" id="toc_marker-19-17">(ಶ್ಲೋಕ-17)<span class="char-style-override-4"></span></p>
<p class="Shlok">ಜ್ಯೋತಿಷಾಮಪಿ ತಜ್ಜ್ಯೋತಿಸ್ತಮಸಃ ಪರಮುಚ್ಯತೇ ।</p>
<p class="Shlok">ಜ್ಞಾನಂ ಜ್ಞೇಯಂ ಜ್ಞಾನಗಮ್ಯಂ ಹೃದಿ ಸರ್ವಸ್ಯ ವಿಷ್ಠಿತಮ್ ॥</p>
<p class="Text">ಆ ಪರಬ್ರಹ್ಮವು ಜ್ಯೋತಿಗಳಿಗೂ ಜ್ಯೋತಿಯು ಮತ್ತು ಮಾಯೆಗಿಂತ, ಅತೀತವೂ, ಬೋಧಸ್ವರೂಪವೂ, ತಿಳಿಯಲು ಯೋಗ್ಯವೂ, ತತ್ತ್ವಜ್ಞಾನದಿಂದ ತಿಳಿಯುವಂತಹುದೂ ಆಗಿದೆ. ಹಾಗೆಯೇ ಅದು ಎಲ್ಲರ ಹೃದಯದಲ್ಲಿ ವಿಶೇಷರೂಪದಿಂದ ನೆಲೆಸಿದೆ. ॥17॥</p>
<p class="Shlok-Number" id="toc_marker-19-18">(ಶ್ಲೋಕ-18)<span class="char-style-override-4"></span></p>
<p class="Shlok">ಇತಿ ಕ್ಷೇತ್ರಂ ತಥಾ ಜ್ಞಾನಂ ಜ್ಞೇಯಂ ಚೋಕ್ತಂ ಸಮಾಸತಃ ।</p>
<p class="Shlok">ಮದ್ಭಕ್ತ ಏತದ್ವಿಜ್ಞಾಯ ಮದ್ಭಾವಾಯೋಪಪದ್ಯತೇ ॥</p>
<p class="Text">ಈ ಪ್ರಕಾರ ಕ್ಷೇತ್ರ, ಜ್ಞಾನ ಮತ್ತು ತಿಳಿಯಲು ಯೋಗ್ಯನಾದ ಪರಮಾತ್ಮನ ಸ್ವರೂಪವನ್ನು ಸಂಕ್ಷೇಪವಾಗಿ ಹೇಳಲಾಯಿತು. ನನ್ನ ಭಕ್ತನು ಇದನ್ನು ತತ್ತ್ವಶಃ ತಿಳಿದು ನನ್ನ ಸ್ವರೂಪವನ್ನೇ ಹೊಂದುವನು. ॥18॥</p>
<p class="Shlok-Number" id="toc_marker-19-19">(ಶ್ಲೋಕ-19)<span class="char-style-override-4"></span></p>
<p class="Shlok">ಪ್ರಕೃತಿಂ ಪುರುಷಂ ಚೈವ ವಿದ್ಧ್ಯನಾದೀ ಉಭಾವಪಿ ।</p>
<p class="Shlok">ವಿಕಾರಾಂಶ್ಚ ಗುಣಾಂಶ್ಚೈವ ವಿದ್ಧಿ ಪ್ರಕೃತಿಸಂಭವಾನ್ ॥</p>
<p class="Text">ಪ್ರಕೃತಿ ಮತ್ತು ಪುರುಷ ಇವೆರಡೂ ಅನಾದಿಯಾಗಿವೆ ಎಂದು ನೀನು ತಿಳಿ. ರಾಗ-ದ್ವೇಷಾದಿ ವಿಕಾರಗಳನ್ನು ಹಾಗೂ ತ್ರಿಗುಣಾತ್ಮಕ ಎಲ್ಲ ಪದಾರ್ಥಗಳೂ ಪ್ರಕೃತಿಯಿಂದಲೇ ಉತ್ಪನ್ನವಾದುವು ಎಂದು ತಿಳಿ. ॥19॥</p>
<p class="Shlok-Number" id="toc_marker-19-20">(ಶ್ಲೋಕ-20)<span class="char-style-override-4"></span></p>
<p class="Shlok">ಕಾರ್ಯಕರಣಕರ್ತೃತ್ವೇ ಹೇತುಃ ಪ್ರಕೃತಿರುಚ್ಯತೇ ।</p>
<p class="Shlok">ಪುರುಷಃ ಸುಖದುಃಖಾನಾಂ ಭೋಕ್ತೃತ್ವೇ ಹೇತುರುಚ್ಯತೇ ॥</p>
<p class="Text">ಕಾರ್ಯ ಮತ್ತು ಕರಣಗಳ ಉತ್ಪತ್ತಿಯ ಕಾರಣವು ಪ್ರಕೃತಿಯೆಂದು ಹೇಳಲಾಗಿದೆ. ಹಾಗೆಯೇ ಜೀವಾತ್ಮನು ಸುಖ-ದುಃಖಗಳ ಭೋಕ್ತೃತ್ವದಲ್ಲಿ ಕಾರಣನೆಂದು ಹೇಳಲಾಗುತ್ತದೆ. ॥20॥</p>
<p class="Shlok-Number" id="toc_marker-19-21">(ಶ್ಲೋಕ-21)<span class="char-style-override-4"></span></p>
<p class="Shlok">ಪುರುಷಃ ಪ್ರಕೃತಿಸ್ಥೋ ಹಿ ಭುಂಕ್ತೇ ಪ್ರಕೃತಿಜಾನ್ಗುಣಾನ್ ।</p>
<p class="Shlok">ಕಾರಣಂ ಗುಣಸಂಗೋಽಸ್ಯ ಸದಸದ್ಯೋನಿಜನ್ಮಸು ॥</p>
<p class="Text">ಪ್ರಕೃತಿಯಲ್ಲಿ ಸ್ಥಿತನಾದ ಪುರುಷನೇ ಪ್ರಕೃತಿಯಿಂದ ಉಂಟಾಗುವ ತ್ರಿಗುಣಾತ್ಮಕ ಪದಾರ್ಥಗಳನ್ನು ಭೋಗಿಸುತ್ತಾನೆ ಮತ್ತು ಈ ಗುಣಗಳ ಸಂಗವೇ ಈ ಜೀವಾತ್ಮನ ಒಳ್ಳೆಯ ಹಾಗೂ ಕೆಟ್ಟ ಯೋನಿಗಳಲ್ಲಿ ಹುಟ್ಟಲು ಕಾರಣವಾಗಿದೆ. ॥21॥</p>
<p class="Shlok-Number" id="toc_marker-19-22">(ಶ್ಲೋಕ-22)<span class="char-style-override-4"></span></p>
<p class="Shlok">ಉಪದ್ರಷ್ಟಾನುಮಂತಾ ಚಭರ್ತಾ ಭೋಕ್ತಾ ಮಹೇಶ್ವರಃ ।</p>
<p class="Shlok">ಪರಮಾತ್ಮೇತಿ ಚಾಪ್ಯುಕ್ತೋ ದೇಹೇಽಸ್ಮಿನ್ ಪುರುಷಃ ಪರಃ ॥</p>
<p class="Text">ಈ ದೇಹದಲ್ಲಿ ಇರುವ ಆತ್ಮನು ವಾಸ್ತವವಾಗಿ ಪರಮಾತ್ಮನೇ ಆಗಿದ್ದಾನೆ. ಅವನು ಸಾಕ್ಷಿಯಾಗಿರುವುದರಿಂದ ಉಪದ್ರಷ್ಟಾ ಮತ್ತು ನಿಜ ಸಮ್ಮತಿ ಕೊಡುವವನಾದ್ದರಿಂದ ಅನುಮಂತಾ, ಎಲ್ಲರ ಧಾರಣೆ-ಪೋಷಣೆ ಮಾಡುವವನಾದ್ದರಿಂದ ಭರ್ತಾ, ಜೀವರೂಪದಿಂದ ಭೋಕ್ತಾ, ಬ್ರಹ್ಮಾ ಮೊದಲಾದವರ ಒಡೆಯನಾದ್ದರಿಂದ ಮಹೇಶ್ವರ ಮತ್ತು ಶುದ್ಧ-ಸಚ್ಚಿದಾನಂದಘನನಾದ್ದರಿಂದ ಪರಮಾತ್ಮಾ ಎಂದು ಹೇಳಲಾಗುತ್ತದೆ. ॥22॥</p>
<p class="Shlok-Number" id="toc_marker-19-23">(ಶ್ಲೋಕ-23)<span class="char-style-override-4"></span></p>
<p class="Shlok">ಯ ಏವಂ ವೇತ್ತಿ ಪುರುಷಂ ಪ್ರಕೃತಿಂ ಚ ಗುಣೈಃ ಸಹ ।</p>
<p class="Shlok">ಸರ್ವಥಾ ವರ್ತಮಾನೋಪಿ ನ ಸ ಭೂಯೋಽಭಿಜಾಯತೇ ॥</p>
<p class="Text">ಹೀಗೆ ಪುರುಷನನ್ನು ಮತ್ತು ಗುಣಗಳಸಹಿತ ಪ್ರಕೃತಿಯನ್ನು ತತ್ತ್ವಶಃ ತಿಳಿಯುವ ಮನುಷ್ಯನು ಎಲ್ಲ ರೀತಿಯಿಂದ ಕರ್ತವ್ಯ ಕರ್ಮಗಳನ್ನು ಮಾಡುತ್ತಾ ಇದ್ದರೂ ಪುನಃ ಹುಟ್ಟುವುದಿಲ್ಲ. ॥23॥</p>
<p class="Shlok-Number" id="toc_marker-19-24">(ಶ್ಲೋಕ-24)<span class="char-style-override-4"></span></p>
<p class="Shlok">ಧ್ಯಾನೇನಾತ್ಮನಿ ಪಶ್ಯಂತಿ ಕೇಚಿದಾತ್ಮಾನಮಾತ್ಮನಾ ।</p>
<p class="Shlok">ಅನ್ಯೇ ಸಾಂಖ್ಯೇನ ಯೋಗೇನ ಕರ್ಮಯೋಗೇನ ಚಾಪರೇ ॥</p>
<p class="Text">ಆ ಪರಮಾತ್ಮನನ್ನು ಎಷ್ಟೋ ಜನರು ಶುದ್ಧವಾದ ಸೂಕ್ಷ್ಮಬುದ್ಧಿಯಿಂದ ಧ್ಯಾನದ ಮೂಲಕ ಹೃದಯದಲ್ಲಿ ನೋಡುತ್ತಾರೆ. ಇತರ ಎಷ್ಟೋ ಜನರು ಜ್ಞಾನಯೋಗದ ಮೂಲಕ ಹಾಗೂ ಇನ್ನೂ ಕೆಲವರು ಕರ್ಮಯೋಗದ ಮೂಲಕ ನೋಡುತ್ತಾರೆ, ಅಂದರೆ ಪಡೆದುಕೊಳ್ಳುತ್ತಾರೆ. ॥24॥</p>
<p class="Shlok-Number" id="toc_marker-19-25">(ಶ್ಲೋಕ-25)<span class="char-style-override-4"></span></p>
<p class="Shlok">ಅನ್ಯೇ ತ್ವೇವಮಜಾನಂತಃ ಶ್ರುತ್ವಾನ್ಯೇಭ್ಯ ಉಪಾಸತೇ ।</p>
<p class="Shlok">ತೇಽಪಿ ಚಾತಿತರಂತ್ಯೇವ ಮೃತ್ಯುಂ ಶ್ರುತಿಪರಾಯಣಾಃ ॥</p>
<p class="Text">ಆದರೆ ಇವರಿಗಿಂತ ಬೇರೆಯಾದ ಅರ್ಥಾತ್ ಮಂದಬುದ್ಧಿಯ ಪುರುಷರು ಈ ಪ್ರಕಾರ ತಿಳಿಯದವರಾಗಿ ಇತರರಿಂದ ಅಂದರೆ ತತ್ತ್ವಜ್ಞಾನೀ ಪುರುಷರಿಂದ ಕೇಳಿಯೇ ಅದರಂತೇ ಉಪಾಸನೆ ಮಾಡುತ್ತಾರೆ ಹಾಗೂ ಆ ಶ್ರವಣ ಪರಾಯಣ ರಾದವರೂ ಕೂಡ ಮೃತ್ಯುರೂಪೀ ಸಂಸಾರಸಾಗರವನ್ನು ನಿಃಸಂದೇಹವಾಗಿ ದಾಟಿ ಹೋಗುತ್ತಾರೆ. ॥25॥</p>
<p class="Shlok-Number" id="toc_marker-19-26">(ಶ್ಲೋಕ-26)<span class="char-style-override-4"></span></p>
<p class="Shlok">ಯಾವತ್ಸಂಜಾಯತೇ ಕಿಂಚಿತ್ಸತ್ತ್ವಂ ಸ್ಥಾವರಜಂಗಮಮ್ ।</p>
<p class="Shlok">ಕ್ಷೇತ್ರಕ್ಷೇತ್ರಜ್ಞಸಂಯೋಗಾತ್ತದ್ವಿದ್ಧಿ ಭರತರ್ಷಭ ॥</p>
<p class="Text">ಎಲೈ ಅರ್ಜುನ! ಎಷ್ಟು ಸ್ಥಾವರ-ಜಂಗಮ ಪ್ರಾಣಿಗಳು ಹುಟ್ಟುತ್ತವೋ ಅವೆಲ್ಲವನ್ನು ಕ್ಷೇತ್ರ ಮತ್ತು ಕ್ಷೇತ್ರಜ್ಞರ  <br/>ಸಂಯೋಗದಿಂದಲೇ ಉಂಟಾಗುತ್ತವೆ ಎಂದು ನೀನು ತಿಳಿ. ॥26॥</p>
<p class="Shlok-Number" id="toc_marker-19-27">(ಶ್ಲೋಕ-27)<span class="char-style-override-4"></span></p>
<p class="Shlok">ಸಮಂ ಸರ್ವೇಷು ಭೂತೇಷು ತಿಷ್ಠಂತಂ ಪರಮೇಶ್ವರಮ್ ।</p>
<p class="Shlok">ವಿನಶ್ಯತ್ಸ್ವವಿನಶ್ಯಂತಂ ಯಃ ಪಶ್ಯತಿ ಸ ಪಶ್ಯತಿ ॥</p>
<p class="Text">ನಾಶವಾಗುತ್ತಿರುವ ಎಲ್ಲ ಚರಾಚರ ಪ್ರಾಣಿಗಳಲ್ಲಿರುವ ಪರಮೇಶ್ವರನನ್ನು ಅವಿನಾಶೀ ಮತ್ತು ಸಮಭಾವದಿಂದ ಸ್ಥಿತನಾಗಿ ನೋಡುವ ಪುರುಷನೇ ಯಥಾರ್ಥವಾಗಿ ನೋಡುತ್ತಾನೆ. ॥27॥</p>
<p class="Shlok-Number" id="toc_marker-19-28">(ಶ್ಲೋಕ-28)<span class="char-style-override-4"></span></p>
<p class="Shlok">ಸಮಂ ಪಶ್ಯನ್ ಹಿ ಸರ್ವತ್ರ ಸಮವಸ್ಥಿತಮೀಶ್ವರಮ್ ।</p>
<p class="Shlok">ನ ಹಿನಸ್ತ್ಯಾತ್ಮನಾತ್ಮಾನಂ ತತೋ ಯಾತಿ ಪರಾಂ ಗತಿಮ್ ॥</p>
<p class="Text">ಏಕೆಂದರೆ ಎಲ್ಲರಲ್ಲಿ ಸಮಭಾವದಿಂದ ಇರುವ ಪರಮೇಶ್ವರನನ್ನು ಸಮಾನವಾಗಿ ನೋಡುತ್ತಾ ತಾನೇ ತನ್ನನ್ನು ನಾಶಮಾಡಿಕೊಳ್ಳದಿರುವುದರಿಂದ ಆ ಪುರುಷನು ಪರಮಗತಿಯನ್ನು ಪಡೆಯುತ್ತಾನೆ. ॥28॥</p>
<p class="Shlok-Number" id="toc_marker-19-29">(ಶ್ಲೋಕ-29)<span class="char-style-override-4"></span></p>
<p class="Shlok">ಪ್ರಕೃತ್ಯೈವ ಚ ಕರ್ಮಾಣಿ ಕ್ರಿಯಮಾಣಾನಿ ಸರ್ವಶಃ ।</p>
<p class="Shlok">ಯಃ ಪಶ್ಯತಿ ತಥಾತ್ಮಾನಮಕರ್ತಾರಂ ಸ ಪಶ್ಯತಿ ॥</p>
<p class="Text">ಮತ್ತು ಸಮಸ್ತ ಕರ್ಮಗಳು ಎಲ್ಲ ರೀತಿಯಿಂದ ಪ್ರಕೃತಿಯಿಂದಲೇ ಮಾಡಲ್ಪಡುತ್ತವೆ ಎಂದು ನೋಡುವವನು ಹಾಗೂ ಆತ್ಮನು ಅಕರ್ತಾ ಎಂದು ನೋಡುವವನೇ ಯಥಾರ್ಥವಾಗಿ ನೋಡುತ್ತಾನೆ. ॥29॥</p>
<p class="Shlok-Number" id="toc_marker-19-30">(ಶ್ಲೋಕ-30)<span class="char-style-override-4"></span></p>
<p class="Shlok">ಯದಾ ಭೂತಪೃಥಗ್ಭಾವಮೇಕಸ್ಥಮನುಪಶ್ಯತಿ ।</p>
<p class="Shlok">ತತ ಏವ ಚ ವಿಸ್ತಾರಂ ಬ್ರಹ್ಮ ಸಂಪದ್ಯತೇ ತದಾ ॥</p>
<p class="Text">ಈ ಪುರುಷನು ಪ್ರಾಣಿಗಳ ಬೇರೆ-ಬೇರೆ ಭಾವಗಳನ್ನು ಒಬ್ಬ ಪರಮಾತ್ಮನಲ್ಲೇ ಇರುವುದಾಗಿ ಹಾಗೂ ಆ ಪರಮಾತ್ಮನಿಂದಲೇ ಸಮಸ್ತ ಪ್ರಾಣಿಗಳ ವಿಸ್ತಾರವನ್ನು ನೋಡಿದಾಕ್ಷಣವೇ ಅವನು ಸಚ್ಚಿದಾನಂದಘನ ಬ್ರಹ್ಮನನ್ನು ಹೊಂದುತ್ತಾನೆ. ॥30॥</p>
<p class="Shlok-Number" id="toc_marker-19-31">(ಶ್ಲೋಕ-31)<span class="char-style-override-4"></span></p>
<p class="Shlok">ಅನಾದಿತ್ವಾನ್ನಿರ್ಗುಣತ್ವಾತ್ಪರಮಾತ್ಮಾಯಮವ್ಯಯಃ ।</p>
<p class="Shlok">ಶರೀರಸ್ಥೋಽಪಿ ಕೌಂತೇಯ ನ ಕರೋತಿ ನ ಲಿಪ್ಯತೇ ॥</p>
<p class="Text">ಎಲೈ ಅರ್ಜುನ! ಈ ಅವಿನಾಶೀ ಪರಮಾತ್ಮನು ಅನಾದಿ ಮತ್ತು ನಿರ್ಗುಣನಾದ್ದರಿಂದ ಶರೀರದಲ್ಲಿ ವಾಸಿಸುತ್ತಿದ್ದರೂ ವಾಸ್ತವಿಕವಾಗಿ ಏನನ್ನೂ ಮಾಡುವುದಿಲ್ಲ ಹಾಗೂ ಲಿಪ್ತನಾಗುವುದೂ ಇಲ್ಲ. ॥31॥</p>
<p class="Shlok-Number" id="toc_marker-19-32">(ಶ್ಲೋಕ-32)<span class="char-style-override-4"></span></p>
<p class="Shlok">ಯಥಾ ಸರ್ವಗತಂ ಸೌಕ್ಷ್ಮ್ಯಾದಾಕಾಶಂ ನೋಪಲಿಪ್ಯತೇ ।</p>
<p class="Shlok">ಸರ್ವತ್ರಾವಸ್ಥಿತೋ ದೇಹೇ ತಥಾತ್ಮಾ ನೋಪಲಿಪ್ಯತೇ ॥</p>
<p class="Text">ಸರ್ವತ್ರ ವ್ಯಾಪಿಸಿರುವ ಆಕಾಶವು ಸೂಕ್ಷ್ಮವಾಗಿರುವ ಕಾರಣ ಲಿಪ್ತವಾಗದಿರುವಂತೆಯೇ, ದೇಹದಲ್ಲಿ ಸರ್ವತ್ರ ವ್ಯಾಪ್ತನಾಗಿರುವ ಆತ್ಮನು ನಿರ್ಗುಣನಾದ ಕಾರಣ ದೇಹದ ಗುಣಗಳಿಂದ ಲಿಪ್ತನಾಗುವುದಿಲ್ಲ. ॥32॥</p>
<p class="Shlok-Number" id="toc_marker-19-33">(ಶ್ಲೋಕ-33)<span class="char-style-override-4"></span></p>
<p class="Shlok">ಯಥಾ ಪ್ರಕಾಶಯತ್ಯೇಕಃ ಕೃತ್ಸ್ನಂ ಲೋಕಮಿದಂ ರವಿಃ ।</p>
<p class="Shlok">ಕ್ಷೇತ್ರಂ ಕ್ಷೇತ್ರೀ ತಥಾ ಕೃತ್ಸ್ನಂ ಪ್ರಕಾಶಯತಿ ಭಾರತ ॥</p>
<p class="Text">ಎಲೈ ಅರ್ಜುನ! ಒಬ್ಬನೇ ಸೂರ್ಯನು ಈ ಸಂಪೂರ್ಣ ಬ್ರಹ್ಮಾಂಡವನ್ನು ಬೆಳಗಿಸುವಂತೆಯೇ ಒಬ್ಬನೇ ಆತ್ಮನು ಸಂಪೂರ್ಣ ಕ್ಷೇತ್ರವನ್ನು ಪ್ರಕಾಶಿಸುತ್ತಾನೆ. ॥33॥</p>
<p class="Shlok-Number" id="toc_marker-19-34">(ಶ್ಲೋಕ-34)<span class="char-style-override-4"></span></p>
<p class="Shlok">ಕ್ಷೇತ್ರಕ್ಷೇತ್ರಜ್ಞಯೋರೇವಮಂತರಂ ಜ್ಞಾನಚಕ್ಷುಷಾ ।</p>
<p class="Shlok">ಭೂತಪ್ರಕೃತಿಮೋಕ್ಷಂ ಚ ಯೇ ವಿದುರ್ಯಾಂತಿ ತೇ ಪರಮ್ ॥</p>
<p class="Text">ಈ ಪ್ರಕಾರ ಕ್ಷೇತ್ರ ಮತ್ತು ಕ್ಷೇತ್ರಜ್ಞರ ಭೇದವನ್ನು ಹಾಗೆಯೇ ಕಾರ್ಯಸಹಿತ ಪ್ರಕೃತಿಯಿಂದ ಮುಕ್ತನಾಗುವ ಮಾರ್ಗವನ್ನು ಜ್ಞಾನದೃಷ್ಟಿಯಿಂದ ತತ್ತ್ವಶಃ ತಿಳಿದ ಮಹಾತ್ಮರು ಪರಬ್ರಹ್ಮ ಪರಮಾತ್ಮನನ್ನು ಹೊಂದುತ್ತಾರೆ. ॥34॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ಕ್ಷೇತ್ರಕ್ಷೇತ್ರಜ್ಞವಿಭಾಗಯೋಗೋ ನಾಮ ತ್ರಯೋದಶೋಽಧ್ಯಾಯಃ ॥ 13 ॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-20">ಹದಿನಾಲ್ಕನೆಯ ಅಧ್ಯಾಯ - ಗುಣತ್ರಯವಿಭಾಗಯೋಗ</p>
<p class="Shlok-Number" id="toc_marker-20-1">(ಶ್ಲೋಕ-1)<span class="char-style-override-6"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಪರಂ ಭೂಯಃ ಪ್ರವಕ್ಷ್ಯಾಮಿ ಜ್ಞಾನಾನಾಂ ಜ್ಞಾನಮುತ್ತಮಮ್ ।</p>
<p class="Shlok">ಯಜ್ಜ್ಞಾತ್ವಾ ಮುನಯಃ ಸರ್ವೇ ಪರಾಂ ಸಿದ್ಧಿಮಿತೋ ಗತಾಃ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಜ್ಞಾನಗಳಲ್ಲಿ ಅತ್ಯುತ್ತಮವಾದ ಪರಮ ಜ್ಞಾನವನ್ನು ನಾನು ನಿನಗೆ ಪುನಃ ಹೇಳುವೆನು. ಅದನ್ನು ತಿಳಿದು ಎಲ್ಲ ಮುನಿಜನರು ಈ ಜಗತ್ತಿನಿಂದ ಮುಕ್ತರಾಗಿ ಪರಮ ಸಿದ್ಧಿಯನ್ನು ಪಡೆದಿದ್ದಾರೆ. ॥1॥</p>
<p class="Shlok-Number" id="toc_marker-20-2">(ಶ್ಲೋಕ-2)<span class="char-style-override-4"></span></p>
<p class="Shlok">ಇದಂ ಜ್ಞಾನಮುಪಾಶ್ರಿತ್ಯ ಮಮ ಸಾಧರ್ಮ್ಯಮಾಗತಾಃ</p>
<p class="Shlok">ಸರ್ಗೇಽಪಿನೋಪಜಾಯಂತೇ ಪ್ರಲಯೇ ನ ವ್ಯಥಂತಿ ಚ ॥</p>
<p class="Text">ಈ ಜ್ಞಾನವನ್ನು ಆಶ್ರಯಿಸಿ ಅಂದರೆ ಧಾರಣೆ ಮಾಡಿ ನನ್ನ ಸ್ವರೂಪವನ್ನು ಪಡೆದ ಪುರುಷರು ಸೃಷ್ಟಿಯ ಪ್ರಾರಂಭದಲ್ಲಿ ಪುನಃ ಹುಟ್ಟುವುದಿಲ್ಲ ಮತ್ತು ಪ್ರಳಯ ಕಾಲದಲ್ಲಿಯೂ ದುಃಖಿತರಾಗುವುದಿಲ್ಲ. ॥2॥</p>
<p class="Shlok-Number" id="toc_marker-20-3">(ಶ್ಲೋಕ-3)<span class="char-style-override-4"></span></p>
<p class="Shlok">ಮಮ ಯೋನಿರ್ಮಹದ್ಭ್ರಹ್ಮ ತಸ್ಮಿನ್ ಗರ್ಭಂ ದಧಾಮ್ಯಹಮ್ ।</p>
<p class="Shlok">ಸಂಭವಃ ಸರ್ವಭೂತಾನಾಂ ತತೋ ಭವತಿ ಭಾರತ ॥</p>
<p class="Text">ಎಲೈ ಅರ್ಜುನ! ನನ್ನ ಮಹದ್ ಬ್ರಹ್ಮರೂಪೀ ಮೂಲಪ್ರಕೃತಿಯು ಸಮಸ್ತ ಪ್ರಾಣಿಗಳ ಯೋನಿಯಾಗಿದೆ. ಅರ್ಥಾತ್ ಗರ್ಭಾಧಾನದ ಸ್ಥಾನವಾಗಿದೆ. ನಾನು ಆ ಯೋನಿಯಲ್ಲಿ ಚೇತನ ಸಮುದಾಯರೂಪೀ ಗರ್ಭವನ್ನು ಸ್ಥಾಪಿಸುತ್ತೇನೆ. ಆ ಜಡ-ಚೇತನ ಸಂಯೋಗದಿಂದ ಎಲ್ಲ ಪ್ರಾಣಿಗಳ ಉತ್ಪತ್ತಿಯಾಗುತ್ತದೆ. ॥3॥</p>
<p class="Shlok-Number" id="toc_marker-20-4">(ಶ್ಲೋಕ-4)<span class="char-style-override-4"></span></p>
<p class="Shlok">ಸರ್ವಯೋನಿಷು ಕೌಂತೇಯ ಮೂರ್ತಯಃ ಸಂಭವಂತಿ ಯಾಃ ।</p>
<p class="Shlok">ತಾಸಾಂ ಬ್ರಹ್ಮ ಮಹದ್ಯೋನಿರಹಂ ಬೀಜಪ್ರದಃ ಪಿತಾ ॥</p>
<p class="Text">ಎಲೈ ಅರ್ಜುನ! ನಾನಾ ಪ್ರಕಾರದ ಎಲ್ಲ ಯೋನಿಗಳಲ್ಲಿ ಹುಟ್ಟುವ ಶರೀರಧಾರೀ ಪ್ರಾಣಿಗಳಿಗೆಲ್ಲರಿಗೆ ಗರ್ಭಧರಿಸುವ ತಾಯಿ ಪ್ರಕೃತಿಯಾಗಿದೆ ಮತ್ತು ಬೀಜವನ್ನು ಸ್ಥಾಪಿಸುವ ತಂದೆ ನಾನಾಗಿದ್ದೇನೆ. ॥4॥</p>
<p class="Shlok-Number" id="toc_marker-20-5">(ಶ್ಲೋಕ-5)<span class="char-style-override-4"></span></p>
<p class="Shlok">ಸತ್ತ್ವಂ ರಜಸ್ತಮ ಇತಿ ಗುಣಾಃ ಪ್ರಕೃತಿಸಂಭವಾಃ ।</p>
<p class="Shlok">ನಿಬಧ್ನಂತಿ ಮಹಾಬಾಹೋ ದೇಹೇ ದೇಹೀನಮವ್ಯಯಮ್ ॥</p>
<p class="Text">ಎಲೈ ಅರ್ಜುನ! ಸತ್ತ್ವಗುಣ, ರಜೋಗುಣ ಮತ್ತು ತಮೋಗುಣ ಎಂಬ ಮೂರು ಗುಣಗಳು ಪ್ರಕೃತಿಯಿಂದ ಉತ್ಪನ್ನವಾಗಿ ಅವಿನಾಶೀ ಜೀವಾತ್ಮನನ್ನು ದೇಹದಲ್ಲಿ ಬಂಧಿಸುತ್ತವೆ. ॥5॥</p>
<p class="Shlok-Number" id="toc_marker-20-6">(ಶ್ಲೋಕ-6)<span class="char-style-override-4"></span></p>
<p class="Shlok">ತತ್ರ ಸತ್ತ್ವಂ ನಿರ್ಮಲತ್ವಾತ್ಪ್ರಕಾಶಕಮನಾಮಯಮ್ ।</p>
<p class="Shlok">ಸುಖಸಂಗೇನ ಬಧ್ನಾತಿ ಜ್ಞಾನಸಂಗೇನ ಚಾನಘ ॥</p>
<p class="Text">ಎಲೈ ಪಾಪರಹಿತನೇ! ಆ ಮೂರು ಗುಣಗಳಲ್ಲಿ ಸತ್ವಗುಣವು ನಿರ್ಮಲವಾದ ಕಾರಣ ಪ್ರಕಾಶ ಉಂಟುಮಾಡುವುದು ಹಾಗೂ ವಿಕಾರರಹಿತವಾಗಿದೆ. ಆದರೆ ಅದು ಸುಖದ ಸಂಬಂಧದ ಮತ್ತು ಜ್ಞಾನ ಸಂಬಂಧದ ಅಭಿಮಾನದಿಂದ ಬಂಧಿಸುತ್ತದೆ. ॥6॥</p>
<p class="Shlok-Number" id="toc_marker-20-7">(ಶ್ಲೋಕ-7)<span class="char-style-override-4"></span></p>
<p class="Shlok">ರಜೋ ರಾಗಾತ್ಮಕಂ ವಿದ್ಧಿ ತೃಷ್ಣಾಸಂಗಸಮುದ್ಭವಮ್ ।</p>
<p class="Shlok">ತನ್ನಿಬಧ್ನಾತಿ ಕೌಂತೇಯ ಕರ್ಮಸಂಗೇನ ದೇಹಿನಮ್ ॥</p>
<p class="Text">ಎಲೈ ಅರ್ಜುನ! ರಾಗರೂಪೀ ರಜೋಗುಣವು ಕಾಮನೆ ಮತ್ತು ಆಸಕ್ತಿಯಿಂದ ಉತ್ಪನ್ನವಾದುದು ಎಂದು ತಿಳಿ. ಅದು ಈ ಜೀವಾತ್ಮನನ್ನು ಕರ್ಮಗಳ ಹಾಗೂ ಅವುಗಳ ಫಲಗಳ ಸಂಬಂಧದಿಂದ ಬಂಧಿಸುತ್ತದೆ. ॥7॥</p>
<p class="Shlok-Number" id="toc_marker-20-8">(ಶ್ಲೋಕ-8)<span class="char-style-override-4"></span></p>
<p class="Shlok">ತಮಸ್ತ್ವಜ್ಞಾನಜಂ ವಿದ್ಧಿ ಮೋಹನಂಸರ್ವದೇಹಿನಾಮ್ ।</p>
<p class="Shlok">ಪ್ರಮಾದಾಲಸ್ಯನಿದ್ರಾಭಿಸ್ತನ್ನಿಬಧ್ನಾತಿ ಭಾರತ ॥</p>
<p class="Text">ಎಲೈ ಅರ್ಜುನ! ಎಲ್ಲ ದೇಹಾಭಿಮಾನಿಗಳನ್ನು ಮೋಹಗೊಳಿಸುವ ತಮೋಗುಣವು ಅಜ್ಞಾನದಿಂದ ಉಂಟಾಗಿದೆ ಎಂದು ತಿಳಿ. ಅದು ಈ ಜೀವಾತ್ಮನನ್ನು ಪ್ರಮಾದ, ಆಲಸ್ಯ ಮತ್ತು ನಿದ್ದೆ ಇವುಗಳಿಂದ ಬಂಧಿಸುತ್ತದೆ. ॥8॥</p>
<p class="Shlok-Number" id="toc_marker-20-9">(ಶ್ಲೋಕ9)<span class="char-style-override-4"></span></p>
<p class="Shlok">ಸತ್ತ್ವಂ ಸುಖೇ ಸಂಜಯತಿ ರಜಃ ಕರ್ಮಣಿ ಭಾರತ ।</p>
<p class="Shlok">ಜ್ಞಾನಮಾವೃತ್ಯ ತು ತಮಃ ಪ್ರಮಾದೇ ಸಂಜಯತ್ಯುತ ॥</p>
<p class="Text">ಎಲೈ ಅರ್ಜುನ! ಸತ್ತ್ವಗುಣವು ಸುಖದಲ್ಲಿ ತೊಡಗಿಸುತ್ತದೆ. ರಜೋಗುಣವು ಕರ್ಮಗಳಲ್ಲಿ ಮತ್ತು ತಮೋಗುಣವು ಜ್ಞಾನವನ್ನು ಮುಚ್ಚಿಹಾಕಿ ಪ್ರಮಾದದಲ್ಲಿಯೂ ತೊಡಗಿಸುತ್ತದೆ. ॥9॥</p>
<p class="Shlok-Number" id="toc_marker-20-10">(ಶ್ಲೋಕ-10)<span class="char-style-override-4"></span></p>
<p class="Shlok">ರಜಸ್ತಮಶ್ಚಾಭಿಭೂಯ ಸತ್ತ್ವಂ ಭವತಿ ಭಾರತ ।</p>
<p class="Shlok">ರಜಃ ಸತ್ತ್ವಂ ತಮಶ್ಚೈವ ತಮಃ ಸತ್ತ್ವಂ ರಜಸ್ತಥಾ ॥</p>
<p class="Text">ಎಲೈ ಅರ್ಜುನ! ರಜೋಗುಣ ಮತ್ತು ತಮೋಗುಣಗಳನ್ನು ಅದುಮಿ ಸತ್ತ್ವಗುಣವು ವೃದ್ಧಿಸುತ್ತದೆ. ಸತ್ತ್ವಗುಣ ಹಾಗೂ ತಮೋಗುಣಗಳನ್ನು ಅದುಮಿ ರಜೋಗುಣವು ಬೆಳೆಯುತ್ತದೆ, ಹಾಗೆಯೇ ಸತ್ತ್ವಗುಣ ಮತ್ತು ರಜೋಗುಣಗಳನ್ನು ಅದುಮಿ ತಮೋಗುಣವು ಬೆಳೆಯುತ್ತದೆ. ॥10॥</p>
<p class="Shlok-Number" id="toc_marker-20-11">(ಶ್ಲೋಕ-11)<span class="char-style-override-4"></span></p>
<p class="Shlok">ಸರ್ವದ್ವಾರೇಷು ದೇಹೇಽಸ್ಮಿನ್ ಪ್ರಕಾಶ ಉಪಜಾಯತೇ ।</p>
<p class="Shlok">ಜ್ಞಾನಂ ಯದಾ ತದಾ ವಿದ್ಯಾದ್ವಿವೃದ್ಧಂ ಸತ್ತ್ವ ಮಿತ್ಯುತ ॥</p>
<p class="Text">ಈ ದೇಹದಲ್ಲಿ ಅಂತಃಕರಣದಲ್ಲಿ ಮತ್ತು ಇಂದ್ರಿಯಗಳಲ್ಲಿ ಚೈತನ್ಯ ಹಾಗೂ ವಿವೇಕ ಶಕ್ತಿಯು ಉಂಟಾದಾಗ ಸತ್ತ್ವಗುಣವು ಹೆಚ್ಚಾಗಿದೆ ಎಂದು ತಿಳಿಯಬೇಕು. ॥11॥</p>
<p class="Shlok-Number" id="toc_marker-20-12">(ಶ್ಲೋಕ-12)<span class="char-style-override-4"></span></p>
<p class="Shlok">ಲೋಭಃ ಪ್ರವೃತ್ತಿರಾರಂಭಃ ಕರ್ಮಣಾಮಶಮಃ ಸ್ಪೃಹಾ ।</p>
<p class="Shlok">ರಜಸ್ಯೇತಾನಿ ಜಾಯಂತೇ ವಿವೃದ್ಧೇ ಭರತರ್ಷಭ ॥</p>
<p class="Text">ಎಲೈ ಅರ್ಜುನ! ರಜೋಗುಣವು ಹೆಚ್ಚಾದಾಗ ಲೋಭ, ಪ್ರವೃತ್ತಿ, ಸ್ವಾರ್ಥಪ್ರೇರಿತನಾಗಿ ಸಕಾಮಭಾವದಿಂದ ಕರ್ಮಮಾಡುವುದು, ಅಶಾಂತಿ ಮತ್ತು ವಿಷಯ ಭೋಗಗಳ ಲಾಲಸೆ-ಇವೆಲ್ಲವೂ ಉಂಟಾಗುತ್ತವೆ. ॥12॥</p>
<p class="Shlok-Number" id="toc_marker-20-13">(ಶ್ಲೋಕ-13)<span class="char-style-override-4"></span></p>
<p class="Shlok">ಅಪ್ರಕಾಶೋಽಪ್ರವೃತ್ತಿಶ್ಚ ಪ್ರಮಾದೋ ಮೋಹ ಏವ ಚ ।</p>
<p class="Shlok">ತಮಸ್ಯೇತಾನಿ ಜಾಯಂತೇ ವಿವೃದ್ಧೇ ಕುರುನಂದನ ॥</p>
<p class="Text">ಎಲೈ ಅರ್ಜುನ! ತಮೋಗುಣವು ಹೆಚ್ಚಾದಾಗ ಅಂತಃಕರಣ ಮತ್ತು ಇಂದ್ರಿಯಗಳಲ್ಲಿ ಅಂಧಕಾರ, ಕರ್ತವ್ಯ ಕರ್ಮಗಳಲ್ಲಿ ಅಪ್ರವೃತ್ತಿ, ವ್ಯರ್ಥ ಚೇಷ್ಟೆಗಳು ಹಾಗೂ ನಿದ್ದೆ ಮುಂತಾದವು ಅಂತಃಕರಣವನ್ನು ಮೋಹಿತಗೊಳಿಸುವ ವೃತ್ತಿಗಳು - ಇವೆಲ್ಲವೂ ಉಂಟಾಗುತ್ತವೆ. ॥13॥</p>
<p class="Shlok-Number" id="toc_marker-20-14">(ಶ್ಲೋಕ-14)<span class="char-style-override-4"></span></p>
<p class="Shlok">ಯದಾ ಸತ್ತ್ವೇ ಪ್ರವೃದ್ಧೇ ತು ಪ್ರಲಯಂ ಯಾತಿ ದೇಹಭೃತ್ ।</p>
<p class="Shlok">ತದೋತ್ತಮವಿದಾಂ ಲೋಕನಮಲಾನ್ ಪ್ರತಿಪದ್ಯತೇ ॥</p>
<p class="Text">ಸತ್ತ್ವಗುಣವು ಹೆಚ್ಚಿದಾಗ ಮನುಷ್ಯನು ಸತ್ತರೆ, ಆಗ ಅವನು ಉತ್ತಮ ಕರ್ಮ ಮಾಡುವವರ ನಿರ್ಮಲ, ದಿವ್ಯ, ಸ್ವರ್ಗಾದಿ ಲೋಕಗಳನ್ನು ಪಡೆಯುತ್ತಾನೆ. ॥14॥</p>
<p class="Shlok-Number" id="toc_marker-20-15">(ಶ್ಲೋಕ-15)<span class="char-style-override-4"></span></p>
<p class="Shlok">ರಜಸಿ ಪ್ರಲಯಂ ಗತ್ವಾ ಕರ್ಮಸಂಗಿಷು ಜಾಯತೇ ।</p>
<p class="Shlok">ತಥಾ ಪ್ರಲೀನಸ್ತಮಸಿ ಮೂಢಯೋನಿಷು ಜಾಯತೇ ॥</p>
<p class="Text">ರಜೋಗುಣವು ಬೆಳೆದಾಗ ಸತ್ತರೆ ಕರ್ಮಗಳಲ್ಲಿ ಆಸಕ್ತಿಯುಳ್ಳ ಮನುಷ್ಯರಲ್ಲಿ ಹುಟ್ಟುವನು. ಹಾಗೆಯೇ ತಮೋಗುಣವು ಹೆಚ್ಚಾದಾಗ ಸತ್ತ ಮನುಷ್ಯನು ಕೀಟ, ಪಶು ಮುಂತಾದ ಮೂಢ (ವಿವೇಕ ಶೂನ್ಯ) ಯೋನಿಗಳಲ್ಲಿ ಹುಟ್ಟುತ್ತಾನೆ. ॥15॥</p>
<p class="Shlok-Number" id="toc_marker-20-16">(ಶ್ಲೋಕ-16)<span class="char-style-override-4"></span></p>
<p class="Shlok">ಕರ್ಮಣಃ ಸುಕೃತಸ್ಯಾಹುಃ ಸಾತ್ತ್ವಿಕಂ ನಿರ್ಮಲಂ ಫಲಮ್ ।</p>
<p class="Shlok">ರಜಸಸ್ತು ಫಲಂ ದುಃಖಮಜ್ಞಾನಂ ತಮಸಃ ಫಲಮ್ ॥</p>
<p class="Text">ಶ್ರೇಷ್ಠವಾದ ಕರ್ಮಗಳ ಫಲವು ಸಾತ್ವಿಕ ಅಂದರೆ ಸುಖ, ಜ್ಞಾನ ಮತ್ತು ವೈರಾಗ್ಯವೇ ಮುಂತಾದ ನಿರ್ಮಲ <br/>ವೆಂದೂ ಹೇಳಲಾಗಿದೆ. ರಾಜಸ ಕರ್ಮಗಳ ಫಲವು ದುಃಖವೆಂದೂ, ತಾಮಸ ಕರ್ಮಗಳ ಫಲವು ಅಜ್ಞಾನವೆಂದೂ ಹೇಳಲಾಗಿದೆ. ॥16॥</p>
<p class="Shlok-Number" id="toc_marker-20-17">(ಶ್ಲೋಕ-17)<span class="char-style-override-4"></span></p>
<p class="Shlok">ಸತ್ತ್ವಾತ್ಸಂಜಾಯತೇ ಜ್ಞಾನಂ ರಜಸೋ ಲೋಭ ಏವ ಚ ।</p>
<p class="Shlok">ಪ್ರಮಾದಮೋಹೌ ತಮಸೋ ಭವತೋಽಜ್ಞಾನಮೇವ ಚ ॥</p>
<p class="Text">ಸತ್ತ್ವ ಗುಣದಿಂದ ಜ್ಞಾನವು ಉಂಟಾಗುತ್ತದೆ. ರಜೋಗುಣದಿಂದ ನಿಸ್ಸಂದೇಹವಾಗಿ ಲೋಭವು ಹಾಗೂ ತಮೋಗುಣದಿಂದ ಪ್ರಮಾದ, ಮೋಹಗಳು ಮತ್ತು ಅಜ್ಞಾನವೂ ಉಂಟಾಗುತ್ತವೆ. ॥17॥</p>
<p class="Shlok-Number" id="toc_marker-20-18">(ಶ್ಲೋಕ-18)<span class="char-style-override-4"></span></p>
<p class="Shlok">ಊರ್ಧ್ವಂ ಗಚ್ಛಂತಿ ಸತ್ತ್ವಸ್ಥಾ ಮಧ್ಯೇ ತಿಷ್ಠಂತಿ ರಾಜಸಾಃ ।</p>
<p class="Shlok">ಜಘನ್ಯಗುಣವೃತ್ತಿಸ್ಥಾ ಅಧೋ ಗಚ್ಛಂತಿ ತಾಮಸಾಃ ॥</p>
<p class="Text">ಸತ್ತ್ವಗುಣದಲ್ಲಿ ಸ್ಥಿತರಾದ ಮನುಷ್ಯರು ಸ್ವರ್ಗಾದಿ ಉಚ್ಚ ಲೋಕಗಳಿಗೆ ಹೋಗುತ್ತಾರೆ. ರಜೋಗುಣದಲ್ಲಿ ನೆಲೆಸಿದವರು ಮಧ್ಯದಲ್ಲಿ ಅರ್ಥಾತ್ ಮನುಷ್ಯ ಲೋಕದಲ್ಲೇ ಇರುತ್ತಾರೆ ಮತ್ತು ತಮೋಗುಣದ ಕಾರ್ಯರೂಪೀ ನಿದ್ದೆ, ಪ್ರಮಾದ, ಆಲಸ್ಯಾದಿಗಳಲ್ಲಿ ನೆಲೆನಿಂತ ತಾಮಸ ಪುರುಷರು ಅಧೋಗತಿಗೆ ಅಂದರೆ, ಕೀಟ, ಪಶು ಮೊದಲಾದ ನೀಚ ಯೋನಿಗಳಲ್ಲಿ ಹಾಗೂ ನರಕಗಳಿಗೆ ಹೋಗುತ್ತಾರೆ. ॥18॥</p>
<p class="Shlok-Number" id="toc_marker-20-19">(ಶ್ಲೋಕ-19)<span class="char-style-override-4"></span></p>
<p class="Shlok">ನಾನ್ಯಂ ಗುಣೇಭ್ಯಃ ಕರ್ತಾರಂ ಯದಾ ದ್ರಷ್ಟಾನುಪಶ್ಯತಿ ।</p>
<p class="Shlok">ಗುಣೇಭ್ಯಶ್ಚ ಪರಂ ವೇತ್ತಿ ಮದ್ಭಾವಂ ಸೋಽಧಿಗಚ್ಛತಿ ॥</p>
<p class="Text">ದೃಷ್ಟಾ ಅಂದರೆ ಸಮಷ್ಟಿ ಚೇತನದಲ್ಲಿ ಏಕೀಭಾವದಿಂದ ನೆಲೆಸಿದ ಸಾಕ್ಷೀ ಪುರುಷನು ಮೂರು ಗುಣಗಳಿಲ್ಲದೆ ಬೇರೆ ಯಾರನ್ನು ಕರ್ತಾ ಎಂದು ನೋಡದಿದ್ದಾಗ, ತ್ರಿಗುಣಗಳಿಗಿಂತ ಅತ್ಯಂತ ಶ್ರೇಷ್ಠವಾದ ಸಚ್ಚಿದಾನಂದಘನ ಸ್ವರೂಪೀ ಪರಮಾತ್ಮನಾದ ನನ್ನನ್ನು ತತ್ತ್ವದಿಂದ ತಿಳಿಯುವ ಸಮಯದಲ್ಲೇ ನನ್ನ ಸ್ವರೂಪವನ್ನು ಹೊಂದುತ್ತಾನೆ. ॥19॥</p>
<p class="Shlok-Number" id="toc_marker-20-20">(ಶ್ಲೋಕ-20)<span class="char-style-override-4"></span></p>
<p class="Shlok">ಗುಣಾನೇತಾನತೀತ್ಯ ತ್ರೀನ್ ದೇಹೀ ದೇಹಸಮುದ್ಭವಾನ್ ।</p>
<p class="Shlok">ಜನ್ಮಮೃತ್ಯುಜರಾದುಃಖೈರ್ವಿಮುಕ್ತೋಽಮೃತಮಶ್ನುತೇ ॥</p>
<p class="Text">ಈ ಪುರುಷನು ಶರೀರದ ಉತ್ಪತ್ತಿಗೆ ಕಾರಣವಾದ ಮೂರು ಗುಣಗಳನ್ನು ದಾಟಿ ಜನ್ಮ, ಮೃತ್ಯು, ವೃದ್ಧಾವಸ್ಥೆ ಮತ್ತು ಎಲ್ಲ ರೀತಿಯ ದುಃಖಗಳಿಂದ ಮುಕ್ತನಾಗಿ ಪರಮಾನಂದವನ್ನು ಪಡೆಯುತ್ತಾನೆ. ॥20॥</p>
<p class="Shlok-Number" id="toc_marker-20-21">(ಶ್ಲೋಕ-21)<span class="char-style-override-4"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ಕೈರ್ಲಿಂಗೈಸ್ತ್ರೀನ್ ಗುಣಾನೇತಾನತೀತೋ ಭವತಿ ಪ್ರಭೋ ।</p>
<p class="Shlok">ಕಿಮಾಚಾರಃ ಕಥಂ ಚೈತಾಂಸ್ತ್ರೀನ್  ಗುಣಾನತಿವರ್ತತೇ ॥</p>
<p class="Text">ಅರ್ಜುನನು ಹೇಳಿದನು - ಈ ಮೂರು ಗುಣಗಳಿಂದಲೂ ಅತೀತನಾದ ಪುರುಷನು ಯಾವ-ಯಾವ ಲಕ್ಷಣಗಳಿಂದ ಕೂಡಿರುತ್ತಾನೆ? ಹಾಗೂ ಅವನ ಆಚರಣೆ ಹೇಗಿರುತ್ತದೆ? ಹಾಗೆಯೇ ಪ್ರಭುವೇ! ಮನುಷ್ಯನು ಯಾವ ಉಪಾಯದಿಂದ ಈ ಮೂರು ಗುಣಗಳನ್ನು ದಾಟಿ ಹೋಗುತ್ತಾನೆ? ॥21॥</p>
<p class="Shlok-Number" id="toc_marker-20-22">(ಶ್ಲೋಕ-22)<span class="char-style-override-4"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಪ್ರಕಾಶಂ ಚ ಪ್ರವೃತ್ತಿಂ ಚ ಮೋಹಮೇವ ಚ ಪಾಂಡವ ।</p>
<p class="Shlok">ನ ದ್ವೇಷ್ಟಿ ಸಂಪ್ರವೃತ್ತಾನಿ ನ ನಿವೃತ್ತಾನಿ ಕಾಂಕ್ಷತಿ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಎಲೈ ಅರ್ಜುನ ! ಯಾವ ಪರುಷನು ಸತ್ತ್ವಗುಣದ ಕಾರ್ಯರೂಪೀ ಪ್ರಕಾಶವನ್ನು, ರಜೋಗುಣದ ಕಾರ್ಯರೂಪೀ ಪ್ರವೃತ್ತಿಯನ್ನು ಮತ್ತು ತಮೋಗುಣದ ಕಾರ್ಯರೂಪೀ ಮೋಹ ಇವುಗಳು ಪ್ರಾಪ್ತವಾದರೂ ಅವುಗಳನ್ನು ದ್ವೇಷಿಸುವುದಿಲ್ಲ ಹಾಗೂ ನಿವೃತ್ತನಾದ ಮೇಲೆ ಅವುಗಳನ್ನು ಬಯಸುವುದಿಲ್ಲ. ॥22॥</p>
<p class="Shlok-Number" id="toc_marker-20-23">(ಶ್ಲೋಕ-23)<span class="char-style-override-4"></span></p>
<p class="Shlok">ಉದಾಸೀನವದಾಸೀನೋ ಗುಣೈರ್ಯೋ ನ ವಿಚಾಲ್ಯತೇ।</p>
<p class="Shlok">ಗುಣಾ ವರ್ತಂತ ಇತ್ಯೇವ ಯೋಽವತಿಷ್ಠತಿ ನೇಂಗತೇ ॥</p>
<p class="Text">ಸಾಕ್ಷಿಯಂತೆ ಇದ್ದು ಗುಣಗಳ ಮೂಲಕ ವಿಚಲಿತಗೊಳಿಸಲಾಗುವುದಿಲ್ಲ ಮತ್ತು ಗುಣಗಳೇ ಗುಣಗಳಲ್ಲಿ ವರ್ತಿಸುತ್ತವೆ ಎಂದು ತಿಳಿಯುತ್ತಾ, ಸಚ್ಚಿದಾನಂದಘನ ಪರಮಾತ್ಮನಲ್ಲಿ ಏಕೀಭಾವದಿಂದ ಇರುತ್ತಾ ಮತ್ತು ಆ ಸ್ಥಿತಿಯಿಂದ ಎಂದೂ ಕದಲಲಾರನು - ॥23॥</p>
<p class="Shlok-Number" id="toc_marker-20-24">(ಶ್ಲೋಕ-24)<span class="char-style-override-4"></span></p>
<p class="Shlok">ಸಮದುಃಖಸುಖಃ ಸ್ವಸ್ಥಃ ಸಮಲೋಷ್ಟಾಶ್ಮ ಕಾಂಚನಃ ।</p>
<p class="Shlok">ತುಲ್ಯಪ್ರಿಯಾಪ್ರಿಯೋ ಧೀರಸ್ತುಲ್ಯನಿಂದಾತ್ಮಸಂಸ್ತುತಿಃ ॥</p>
<p class="Text">ನಿರಂತರ ಆತ್ಮಭಾವದಲ್ಲಿ ನೆಲೆಸಿರುವವನು, ಸುಖ-ದುಃಖಗಳನ್ನು ಸಮಾನವಾಗಿ ತಿಳಿಯುವವನು, ಕಲ್ಲು, ಮಣ್ಣು ಮತ್ತು ಚಿನ್ನಗಳನ್ನು ಸಮಾನವಾಗಿ ತಿಳಿಯುವವನು, ಜ್ಞಾನಿಯಾದವನು, ಪ್ರಿಯ ಹಾಗೂ ಅಪ್ರಿಯಗಳನ್ನು ಒಂದೇ ಎಂದು ತಿಳಿಯುವವನು, ನಿಂದಾ-ಸ್ತುತಿಗಳಲ್ಲಿ ಸಮಭಾವ ಉಳ್ಳವನು - ॥24॥</p>
<p class="Shlok-Number" id="toc_marker-20-25">(ಶ್ಲೋಕ-25)<span class="char-style-override-4"></span></p>
<p class="Shlok">ಮಾನಾಪಮಾನಯೋಸ್ತುಲ್ಯಸ್ತುಲ್ಯೋಮಿತ್ರಾರಿಪಕ್ಷಯೋಃ ।</p>
<p class="Shlok">ಸರ್ವಾರಂಭಪರಿತ್ಯಾಗೀ ಗುಣಾತೀತಃ ಸ ಉಚ್ಯತೇ ॥</p>
<p class="Text">ಮಾನ-ಅಪಮಾನ ಒಂದೇ ಎಂದು ತಿಳಿಯುವವನು, ಮಿತ್ರ ಮತ್ತು ಶತ್ರು ಇವರ ವಿಷಯದಲ್ಲಿ ಸಮನಾಗಿರುವವನು ಮತ್ತು ಸಮಸ್ತ ಕರ್ಮಗಳಲ್ಲಿ ಕರ್ತೃತ್ವದ ಅಭಿಮಾನರಹಿತನಾಗಿರುವ ಪುರುಷನನ್ನು ಗುಣಾತೀತನೆಂದು ಹೇಳುತ್ತಾರೆ. ॥25॥</p>
<p class="Shlok-Number" id="toc_marker-20-26">(ಶ್ಲೋಕ-26)<span class="char-style-override-4"></span></p>
<p class="Shlok">ಮಾಂ ಚ ಯೋಽವ್ಯಭಿಚಾರೇಣ ಭಕ್ತಿಯೋಗೇನ ಸೇವತೇ ।</p>
<p class="Shlok">ಸ ಗುಣಾನ್ಸಮತೀತ್ಯೈತಾನ್ ಬ್ರಹ್ಮಭೂಯಾಯ ಕಲ್ಪತೇ ॥</p>
<p class="Text">ಅವ್ಯಭಿಚಾರೀ ಭಕ್ತಿಯೋಗದಿಂದ ನನ್ನನ್ನು ನಿರಂತರ ಭಜಿಸುವವನೂ ಕೂಡ ಈ ಮೂರು ಗುಣಗಳನ್ನು ಪೂರ್ಣವಾಗಿ ದಾಟಿ ಸಚ್ಚಿದಾನಂದಘನ ಬ್ರಹ್ಮನನ್ನು ಪಡೆಯಲು ಯೋಗ್ಯನಾಗುತ್ತಾನೆ. ॥26॥</p>
<p class="Shlok-Number" id="toc_marker-20-27">(ಶ್ಲೋಕ-27)<span class="char-style-override-4"></span></p>
<p class="Shlok">ಬ್ರಹ್ಮಣೋ ಹಿ ಪ್ರತಿಷ್ಠಾಹಮಮೃತಸ್ಯಾವ್ಯಯಸ್ಯ ಚ ।</p>
<p class="Shlok">ಶಾಶ್ವತಸ್ಯ ಚ ಧರ್ಮಸ್ಯ ಸುಖಸ್ಯೈಕಾಂತಿಕಸ್ಯ ಚ ॥</p>
<p class="Text">ಏಕೆಂದರೆ ಆ ಅವಿನಾಶೀ ಪರಬ್ರಹ್ಮನ, ಅಮೃತದ, ನಿತ್ಯವಾದ ಧರ್ಮದ ಮತ್ತು ಅಖಂಡ ಏಕರಸ ಆನಂದದ ಆಶ್ರಯವು ನಾನೇ ಆಗಿದ್ದೇನೆ. ॥27॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ಗುಣತ್ರಯ ವಿಭಾಗಯೋಗೋ ನಾಮ ಚತುರ್ದಶೋಽಧ್ಯಾಯಃ ॥ 14 ॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-21">ಹದಿನೈದನೆಯ ಅಧ್ಯಾಯ - ಪುರುಷೋತ್ತಮಯೋಗ</p>
<p class="Shlok-Number" id="toc_marker-21-1">(ಶ್ಲೋಕ-1)<span class="char-style-override-6"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಊರ್ಧ್ವಮೂಲಮಧಃಶಾಖಮಶ್ವತ್ಥಂ ಪ್ರಾಹುರವ್ಯಯಮ್ ।</p>
<p class="Shlok">ಛಂದಾಂಸಿ ಯಸ್ಯ ಪರ್ಣಾನಿ ಯಸ್ತಂ ವೇದ ಸ ವೇದವಿತ್ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಆದಿಪುರುಷ ಪರಮೇಶ್ವರನು ಬೇರು ಆಗಿರುವ, ಬ್ರಹ್ಮದೇವರೇ ಮುಖ್ಯಕಾಂಡವಾಗಿರುವ ಜಗದ್ರೂಪೀ ಅಶ್ವತ್ಥವೃಕ್ಷವನ್ನು ಅವಿನಾಶೀ ಎಂದು ಹೇಳುತ್ತಾರೆ. ಹಾಗೆಯೇ ವೇದಗಳು ಅದರ ಎಲೆಗಳೆಂದು ಹೇಳಲಾಗಿದೆ. ಆ ಜಗದ್ರೂಪೀ ಅಶ್ವತ್ಥವೃಕ್ಷವನ್ನು ಮೂಲಸಹಿತ ತತ್ತ್ವತಃ ತಿಳಿದವನು ವೇದಗಳ ತಾತ್ಪರ್ಯವನ್ನು ತಿಳಿದವನಾಗಿದ್ದಾನೆ. ॥1॥</p>
<p class="Shlok-Number" id="toc_marker-21-2">(ಶ್ಲೋಕ-2)<span class="char-style-override-5"></span></p>
<p class="Shlok">ಅಧಶ್ಚೋರ್ಧ್ವಂ ಪ್ರಸೃತಾಸ್ತಸ್ಯ ಶಾಖಾ</p>
<p class="Shlok">ಗುಣಪ್ರವೃದ್ಧಾ ವಿಷಯಪ್ರವಾಲಾಃ ।</p>
<p class="Shlok">ಅಧಶ್ಚಮೂಲಾನ್ಯನುಸಂತತಾನಿ</p>
<p class="Shlok">ಕರ್ಮಾನುಬಂಧೀನಿ ಮನುಷ್ಯಲೋಕೇ ॥</p>
<p class="Text">ಆ ಜಗತ್ವೃಕ್ಷಕ್ಕೆ - ತ್ರಿಗುಣರೂಪೀ ನೀರಿನಿಂದ ಬೆಳೆದಿರುವ ವಿಷಯ ಭೋಗರೂಪೀ ಚಿಗುರುಗಳುಳ್ಳ ದೇವ, ಮನುಷ್ಯ ಮತ್ತು ತಿರ್ಯಕ್ ಮೊದಲಾದ ಯೋನಿರೂಪವಾದ ರೆಂಬೆಗಳು ಕೆಳಗೆ, ಮೇಲೆ ಎಲ್ಲೆಲ್ಲಿಯೂ ಹರಡಿಕೊಂಡಿವೆ ಹಾಗೂ ಮನುಷ್ಯ ಜನ್ಮದಲ್ಲಿ ಕರ್ಮಗಳಿಗನುಸಾರ ಬಂಧಿಸುವಂತಹ ಅಹಂತೆ, ಮಮತೆ ಮತ್ತು ವಾಸನಾರೂಪೀ ಬೀಳಲುಗಳೂ ಮೇಲೆ, ಕೆಳಗೆ ಎಲ್ಲ ಲೋಕಗಳಲ್ಲಿ ಹರಡಿಕೊಂಡಿವೆ. ॥2॥</p>
<p class="Shlok-Number" id="toc_marker-21-3">(ಶ್ಲೋಕ-3)<span class="char-style-override-4"></span></p>
<p class="Shlok">ನ ರೂಪಮಸ್ಯೇಹ ತಥೋಪಲಭ್ಯತೇ-</p>
<p class="Shlok">ನಾಂತೋ ನ ಚಾದಿರ್ನ ಚ ಸಂಪ್ರತಿಷ್ಠಾ ।</p>
<p class="Shlok">ಅಶ್ವತ್ಥಮೇನಂ ಸುವಿರೂಢಮೂಲ-</p>
<p class="Shlok">ಮಸಂಗಶಸ್ತ್ರೇಣ ದೃಢೇನ ಛಿತ್ತ್ವಾ॥</p>
<p class="Text">ಈ ಸಂಸಾರವೃಕ್ಷದ ಸ್ವರೂಪವು ಹೇಗೆ ಹೇಳಲಾಗಿದೆಯೋ ಹಾಗೆ ಇಲ್ಲಿ ವಿಚಾರಕಾಲದಲ್ಲಿ ಕಂಡುಬರುವುದಿಲ್ಲ. ಏಕೆಂದರೆ ಇದರ ಆದಿಯಾಗಲೀ, ಅಂತ್ಯವಾಗಲೀ ಇಲ್ಲ. ಹಾಗೆಯೇ ಅದರ ಉತ್ತಮ ರೀತಿಯ ಸ್ಥಿರತೆಯೂ ಇಲ್ಲ. ಅದಕ್ಕಾಗಿ ಈ ಅಹಂತೆ, ಮಮತೆ ಮತ್ತು ವಾಸನಾರೂಪೀ ಬಹಳ ಗಟ್ಟಿಯಾದ ಬೇರುಗಳುಳ್ಳ ಜಗತ್ರೂಪೀ ಅಶ್ವತ್ಥವೃಕ್ಷವನ್ನು ದೃಢವಾದ ವೈರಾಗ್ಯರೂಪೀ ಶಸದಿಂದ ಕತ್ತರಿಸಿ - ॥3॥</p>
<p class="Shlok-Number" id="toc_marker-21-4">(ಶ್ಲೋಕ-4)<span class="char-style-override-4"></span></p>
<p class="Shlok">ತತಃ ಪದಂ ತತ್ಪರಿಮಾರ್ಗಿತವ್ಯಂ</p>
<p class="Shlok">ಯಸ್ಮಿನ್ಗತಾ ನ ನಿವರ್ತಂತಿ ಭೂಯಃ ।</p>
<p class="Shlok">ತಮೇವ ಚಾದ್ಯಂ ಪುರುಷಂ ಪ್ರಪದ್ಯೇ</p>
<p class="Shlok">ಯತಃ ಪ್ರವೃತ್ತಿಃ ಪ್ರಸೃತಾ ಪುರಾಣೀ ॥</p>
<p class="Text">ಬಳಿಕ ಆ ಪರಮಪದರೂಪೀ ಪರಮೇಶ್ವರನನ್ನು ಚೆನ್ನಾಗಿ ಅರಸಬೇಕು. ಅಲ್ಲಿಗೆ ಹೋಗಿರುವ ಪುರುಷರು ಮತ್ತೆ ಸಂಸಾರಕ್ಕೆ ಬರುವುದಿಲ್ಲ ಹಾಗೂ ಯಾವ ಪರಮೇಶ್ವರನಿಂದ ಪುರಾತನ ಜಗದ್ರೂಪೀ ವೃಕ್ಷದ ಪರಂಪರೆ ವಿಸ್ತಾರಗೊಂಡಿದೆಯೋ ಆ ಆದಿಪುರುಷ ನಾರಾಯಣನಿಗೆ ನಾನು ಶರಣಾಗಿದ್ದೇನೆ ಎಂಬ ದೃಢ ನಿಶ್ಚಯದಿಂದ ಆ ಪರಮೇಶ್ವರನನ್ನು ಮನನ ಮತ್ತು ನಿದಿಧ್ಯಾಸನ ಮಾಡಬೇಕು. ॥4॥</p>
<p class="Shlok-Number" id="toc_marker-21-5">(ಶ್ಲೋಕ-5)<span class="char-style-override-4"></span></p>
<p class="Shlok">ನಿರ್ಮಾನಮೋಹಾ ಜಿತಸಂಗದೋಷಾ</p>
<p class="Shlok">ಅಧ್ಯಾತ್ಮನಿತ್ಯಾ ವಿನಿವೃತ್ತಕಾಮಾಃ ।</p>
<p class="Shlok">ದ್ವಂದ್ವೈರ್ವಿಮುಕ್ತಾಃ ಸುಖದುಃಖಸಂಜ್ಞೈ-</p>
<p class="Shlok">ರ್ಗಚ್ಛಂತ್ಯಮೂಢಾಃ ಪದಮವ್ಯಯಂ ತತ್ ॥</p>
<p class="Text">ಮಾನ-ದೊಡ್ಡಸ್ತಿಕೆ ಮತ್ತು ಮೋಹ ನಾಶವಾಗಿರುವ, ಆಸಕ್ತಿರೂಪ ದೋಷವನ್ನು ಜಯಿಸಿದ, ಪರಮಾತ್ಮನ ಸ್ವರೂಪದಲ್ಲಿ ನಿತ್ಯಸ್ಥಿತಿಯಿರುವ ಹಾಗೆಯೇ ಕಾಮನೆಗಳು ಪೂರ್ಣವಾಗಿ ನಾಶವಾದ, ಸುಖ-ದುಃಖಗಳೆಂಬ ದ್ವಂದ್ವಗಳಿಂದ ವಿಮುಕ್ತರಾದ ಜ್ಞಾನೀಜನರು ಅವಿನಾಶೀ ಪರಮಪದವನ್ನು ಪಡೆಯುತ್ತಾರೆ. ॥5॥</p>
<p class="Shlok-Number" id="toc_marker-21-6">(ಶ್ಲೋಕ-6)<span class="char-style-override-4"></span></p>
<p class="Shlok">ನ ತದ್ಭಾಸಯತೇ ಸೂರ್ಯೋ ನ ಶಶಾಂಕೋ ನ ಪಾವಕಃ।</p>
<p class="Shlok">ಯದ್ಗತ್ವಾ ನ ನಿವರ್ತಂತೇ ತದ್ಧಾಮ ಪರಮಂ ಮಮ ॥</p>
<p class="Text">ಆ ಸ್ವಯಂಪ್ರಕಾಶ ಪರಮಪದವನ್ನು ಸೂರ್ಯನಾಗಲೀ, ಚಂದ್ರನಾಗಲೀ, ಇಲ್ಲವೇ ಅಗ್ನಿಯೂ ಪ್ರಕಾಶಿಸಲಾರರು. ಆ ಪರಮಪದವನ್ನು ಪಡೆದ ಮನುಷ್ಯನು ಮರಳಿ ಸಂಸಾರಕ್ಕೆ ಬರುವುದಿಲ್ಲ. ಅದೇ ನನ್ನ ಪರಮಧಾಮವಾಗಿದೆ. ॥6॥</p>
<p class="Shlok-Number" id="toc_marker-21-7">(ಶ್ಲೋಕ-7)<span class="char-style-override-4"></span></p>
<p class="Shlok">ಮಮೈವಾಂಶೋ ಜೀವಲೋಕೇ ಜೀವಭೂತಃ ಸನಾತನಃ ।</p>
<p class="Shlok">ಮನಃಷಷ್ಠಾನೀಂದ್ರಿಯಾಣಿ ಪ್ರಕೃತಿಸ್ಥಾನಿ ಕರ್ಷತಿ ॥</p>
<p class="Text">ಈ ದೇಹದಲ್ಲಿ ಇರುವ ಸನಾತನ ಜೀವಾತ್ಮನು ನನ್ನ ಅಂಶನೇ ಆಗಿದ್ದಾನೆ ಮತ್ತು ಅವನೇ ಈ ಪ್ರಕೃತಿಯಲ್ಲಿ ಸ್ಥಿತನಾಗಿ ಮನಸ್ಸು ಹಾಗೂ ಐದು ಇಂದ್ರಿಯಗಳನ್ನು ಆಕರ್ಷಿಸುತ್ತಾನೆ. ॥7॥</p>
<p class="Shlok-Number" id="toc_marker-21-8">(ಶ್ಲೋಕ-8)<span class="char-style-override-4"></span></p>
<p class="Shlok">ಶರೀರಂ ಯದವಾಪ್ನೋತಿ ಯಚ್ಚಾಪ್ಯುತ್ಕ್ರಾಮತೀಶ್ವರಃ ।</p>
<p class="Shlok">ಗೃಹೀತ್ವೈತಾನಿ ಸಂಯಾತಿ ವಾಯುರ್ಗಂಧಾನಿವಾಶಯಾತ್ ॥</p>
<p class="Text">ವಾಯುವು ಸುಗಂಧ ವಸ್ತುವಿನಿಂದ ಪರಿಮಳವನ್ನು ಗ್ರಹಣಮಾಡಿ ತೆಗೆದುಕೊಂಡು ಹೋಗುವಂತೆಯೇ ದೇಹಾದಿಗಳ ಸ್ವಾಮಿಯಾದ ಜೀವಾತ್ಮನು ತ್ಯಜಿಸಿದ ಶರೀರದಿಂದ ಮನಸಹಿತ ಇಂದ್ರಿಯಗಳನ್ನು ಗ್ರಹಣಮಾಡಿ ಹೊಸದಾಗಿ ಸಿಗುವ ಶರೀರವನ್ನು ಪ್ರವೇಶಿಸುವನು. ॥8॥</p>
<p class="Shlok-Number" id="toc_marker-21-9">(ಶ್ಲೋಕ-9)<span class="char-style-override-4"></span></p>
<p class="Shlok">ಶ್ರೋತ್ರಂ ಚಕ್ಷುಃ ಸ್ವರ್ಶನಂಚ ರಸನಂ ಘ್ರಾಣಮೇವ ಚ ।</p>
<p class="Shlok">ಅಧಿಷ್ಠಾಯ ಮನಶ್ಚಾಯಂ ವಿಷಯಾನುಪಸೇವತೇ ॥</p>
<p class="Text">ಜೀವಾತ್ಮನು ಕಿವಿ, ಕಣ್ಣು, ಚರ್ಮ, ನಾಲಿಗೆ, ಮೂಗು ಮತ್ತು ಮನಸ್ಸು ಇವುಗಳನ್ನು ಆಶ್ರಯಿಸಿ ವಿಷಯಗಳನ್ನು ಅನುಭವಿಸುತ್ತಾನೆ. ॥9॥</p>
<p class="Shlok-Number" id="toc_marker-21-10">(ಶ್ಲೋಕ-10)<span class="char-style-override-4"></span></p>
<p class="Shlok">ಉತ್ಕ್ರಾಮಂತಂ ಸ್ಥಿತಂ ವಾಪಿಭುಂಜಾನಂವಾ ಗುಣಾನ್ವಿತಮ್ ।</p>
<p class="Shlok">ವಿಮೂಢಾ ನಾನುಪಶ್ಯಂತಿ ಪಶ್ಯಂತಿ ಜ್ಞಾನಚಕ್ಷುಷಃ ॥</p>
<p class="Text">ಶರೀರವನ್ನು ಬಿಟ್ಟು ಹೋಗುವಾಗ ಇಲ್ಲವೇ ಶರೀರದಲ್ಲಿ ಇರುವಾಗ ಅಥವಾ ವಿಷಯಗಳನ್ನು ಭೋಗಿಸುವಾಗ, ಇಲ್ಲವೇ ಮೂರು ಗುಣಗಳಿಂದ ಕೂಡಿರುವಾಗಲೂ (ಆ ಆತ್ಮಸ್ವರೂಪವನ್ನು) ಅಜ್ಞಾನಿಗಳು ತಿಳಿಯಲಾರರು. ಕೇವಲ ಜ್ಞಾನರೂಪೀ ದೃಷ್ಟಿಯುಳ್ಳ ವಿವೇಕೀ ಜ್ಞಾನಿಗಳೇ ತತ್ತ್ವದಿಂದ ತಿಳಿಯುತ್ತಾರೆ. ॥10॥</p>
<p class="Shlok-Number" id="toc_marker-21-11">(ಶ್ಲೋಕ-11)<span class="char-style-override-4"></span></p>
<p class="Shlok">ಯತಂತೋ ಯೋಗಿನಶ್ಚೈನಂ ಪಶ್ಯಂತ್ಯಾತ್ಮನ್ಯವಸ್ಥಿತಮ್ ।</p>
<p class="Shlok">ಯತಂತೋಽಷ್ಯಕೃತಾತ್ಮಾನೋ ನೈನಂ ಪಶ್ಯಂತ್ಯಚೇತಸಃ ॥</p>
<p class="Text">ಪ್ರಯತ್ನಶೀಲರಾದ ಯೋಗೀ ಜನರೇ ತಮ್ಮ ಹೃದಯದಲ್ಲಿ ಸ್ಥಿತನಾಗಿರುವ ಈ ಆತ್ಮನನ್ನು ತತ್ತ್ವದಿಂದ ಬಲ್ಲರು, ಆದರೆ ತಮ್ಮ ಅಂತಃಕರಣವನ್ನು ಶುದ್ಧಮಾಡಿಕೊಳ್ಳದ ಅಜ್ಞಾನೀ ಜನರು ಪ್ರಯತ್ನ ಮಾಡಿದರೂ ಈ ಆತ್ಮಸ್ವರೂಪವನ್ನು ತಿಳಿಯಲಾರರು. ॥11॥</p>
<p class="Shlok-Number" id="toc_marker-21-12">(ಶ್ಲೋಕ-12)<span class="char-style-override-4"></span></p>
<p class="Shlok">ಯದಾದಿತ್ಯಗತಂ ತೇಜೋ ಜಗದ್ಭಾಸಮತೇಽಖಿಲಮ್ ।</p>
<p class="Shlok">ಯಚ್ಚಂದ್ರಮಸಿ ಯಚ್ಚಾಗ್ನೌ ತತ್ತೇಜೋ ವಿದ್ಧಿ ಮಾಮಕಮ್ ॥</p>
<p class="Text">ಸಂಪೂರ್ಣ ಜಗತ್ತನ್ನು ಪ್ರಕಾಶಗೊಳಿಸುವ ಸೂರ್ಯನ ತೇಜಸ್ಸು, ಚಂದ್ರನಲ್ಲಿರುವ ತೇಜಸ್ಸು, ಅಗ್ನಿಯಲ್ಲಿರುವ ತೇಜಸ್ಸು ನನ್ನದೇ ತೇಜಸ್ಸು ಎಂದು ನೀನು ತಿಳಿ. ॥12॥</p>
<p class="Shlok-Number" id="toc_marker-21-13">(ಶ್ಲೋಕ-13)<span class="char-style-override-4"></span></p>
<p class="Shlok">ಗಾಮಾವಿಶ್ಯ ಚ ಭೂತಾನಿ ಧಾರಯಾಮ್ಯಹಮೋಜಸಾ ।</p>
<p class="Shlok">ಪುಷ್ಣಾಮಿ ಚೌಷಧೀಃ ಸರ್ವಾಃ ಸೋಮೋ ಭೂತ್ವಾ ರಸಾತ್ಮಕಃ ॥</p>
<p class="Text">ಮತ್ತು ನಾನೇ ಪೃಥಿವಿಯಲ್ಲಿ ಪ್ರವೇಶಿಸಿ ನನ್ನ ಶಕ್ತಿಯಿಂದ ಎಲ್ಲ ಪ್ರಾಣಿಗಳನ್ನು ಧರಿಸುತ್ತೇನೆ ಮತ್ತು ರಸರೂಪೀ ಅರ್ಥಾತ್ ಅಮೃತಮಯ ಚಂದ್ರನಾಗಿ ಸಂಪೂರ್ಣ ವನಸ್ಪತಿಗಳನ್ನು ಪೋಷಿಸುತ್ತೇನೆ. ॥13॥</p>
<p class="Shlok-Number" id="toc_marker-21-14">(ಶ್ಲೋಕ-14)<span class="char-style-override-4"></span></p>
<p class="Shlok">ಅಹಂ ವೈಶ್ವಾನರೋ ಭೂತ್ವಾ ಪ್ರಾಣಿನಾಂ ದೇಹಮಾಶ್ರಿತಃ ।</p>
<p class="Shlok">ಪ್ರಾಣಾಪಾನಸಮಾಯುಕ್ತಃ ಪಚಾಮ್ಯನ್ನಂ ಚತುರ್ವಿಧಮ್ ॥</p>
<p class="Text">ನಾನೇ ಎಲ್ಲ ಪ್ರಾಣಿಗಳ ಶರೀರದಲ್ಲಿ ಸ್ಥಿತನಾಗಿ ಪ್ರಾಣ ಮತ್ತು ಅಪಾನಗಳಿಂದ ಕೂಡಿದ ವೈಶ್ವಾನರ ಅಗ್ನಿರೂಪನಾಗಿ ನಾಲ್ಕು ಪ್ರಕಾರದ ಅನ್ನವನ್ನು ಜೀರ್ಣಗೊಳಿಸುತ್ತೇನೆ. ॥14॥</p>
<p class="Shlok-Number" id="toc_marker-21-15">(ಶ್ಲೋಕ-15)<span class="char-style-override-4"></span></p>
<p class="Shlok">ಸರ್ವಸ್ಯ ಚಾಹಂ ಹೃದಿ ಸಂನಿವಿಷ್ಟೋ-</p>
<p class="Shlok">ಮತ್ತಃ ಸ್ಮೃತಿರ್ಜ್ಞಾನಮಪೋಹನಂ ಚ ।</p>
<p class="Shlok">ವೇದೈಶ್ಚ ಸರ್ವೈರಹಮೇವ ವೇದ್ಯೋ-</p>
<p class="Shlok">ವೇದಾಂತಕೃದ್ವೇದವಿದೇವ ಚಾಹಮ್ ॥</p>
<p class="Text">ನಾನೇ ಎಲ್ಲ ಪ್ರಾಣಿಗಳ ಹೃದಯದಲ್ಲಿ ಅಂತರ್ಯಾಮಿಯಾಗಿ ನೆಲೆಸಿದ್ದೇನೆ. ನನ್ನಿಂದಲೇ ಸ್ಮೃತಿ, ಜ್ಞಾನ ಉಂಟಾಗಿ, ಸಂಶಯಾದಿ ದೋಷಗಳ ನಿವಾರಣೆಯಾಗುತ್ತದೆ. ಎಲ್ಲ ವೇದಗಳ ಮೂಲಕ ತಿಳಿಯಲು ನಾನೇಯೋಗ್ಯನಾಗಿದ್ದೇನೆ ಹಾಗೂ ವೇದಾಂತದ ಕರ್ತೃ ಮತ್ತು ವೇದಗಳನ್ನು ಬಲ್ಲವನೂ ನಾನೇ ಆಗಿದ್ದೇನೆ. ॥15॥</p>
<p class="Shlok-Number" id="toc_marker-21-16">(ಶ್ಲೋಕ-16)<span class="char-style-override-4"></span></p>
<p class="Shlok">ದ್ವಾವಿವೌ ಪುರುಷೌ ಲೋಕೇ ಕ್ಷರಶ್ಚಾಕ್ಷರ ಏವ ಚ ।</p>
<p class="Shlok">ಕ್ಷರಃ ಸರ್ವಾಣಿ ಭೂತಾನಿ ಕೂಟಸ್ಥೋಽಕ್ಷರ ಉಚ್ಯತೇ ॥</p>
<p class="Text">ಈ ಜಗತ್ತಿನಲ್ಲಿ ನಾಶವಾಗುವ ಮತ್ತು ನಾಶವಾಗದಿರುವ ಎರಡು ಪ್ರಕಾರದ ಪುರುಷರಿದ್ದಾರೆ. ಇದರಲ್ಲಿ ಸಂಪೂರ್ಣ ಭೂತಪ್ರಾಣಿಗಳ ಶರೀರಗಳು ನಾಶವಾಗುವಂತಹುದು ಮತ್ತು ಜೀವಾತ್ಮನು ಅವಿನಾಶಿಯೆಂದು ಹೇಳಲಾಗಿದೆ. ॥16॥</p>
<p class="Shlok-Number" id="toc_marker-21-17">(ಶ್ಲೋಕ-17)<span class="char-style-override-4"></span></p>
<p class="Shlok">ಉತ್ತಮಃ ಪುರುಷಸ್ತ್ವನ್ಯಃ ಪರಮಾತ್ಮೇತ್ಯುದಾಹೃತಃ ।</p>
<p class="Shlok">ಯೋ ಲೋಕತ್ರಯಮಾವಿಶ್ಯ ಬಿಭರ್ತ್ಯವ್ಯಯ ಈಶ್ವರಃ ॥</p>
<p class="Text">ಇವರಿಬ್ಬರಿಗಿಂತ ಉತ್ತಮ ಪುರುಷನಾದರೋ ಬೇರೆಯೇ ಆಗಿದ್ದಾನೆ. ಅವನು ಮೂರು ಲೋಕಗಳಲ್ಲಿ ಪ್ರವೇಶಮಾಡಿ ಎಲ್ಲರ ಧಾರಣೆ-ಪೋಷಣೆ ಮಾಡುತ್ತಾನೆ. ಹಾಗೆಯೇ ಅವನನ್ನು ಅವಿನಾಶೀ ಪರಮೇಶ್ವರ ಮತ್ತು ಪರಮಾತ್ಮಾ ಎಂದು ಹೇಳಲಾಗಿದೆ. ॥17॥</p>
<p class="Shlok-Number" id="toc_marker-21-18">(ಶ್ಲೋಕ-18)<span class="char-style-override-4"></span></p>
<p class="Shlok">ಯಸ್ಮಾತ್ ಕ್ಷರಮತೀತೋ<span class="char-style-override-10">ಽ</span>ಹಮಕ್ಷರಾದಪಿ ಚೋತ್ತಮಃ।</p>
<p class="Shlok">ಅತೋಽಸ್ಮಿ ಲೋಕೇ ವೇದೇ ಚ ಪ್ರಥಿತಃಪುರುಷೋತ್ತಮಃ ॥</p>
<p class="Text">ಏಕೆಂದರೆ ನಾಶವಾಗುವ ಜಡವರ್ಗ - ಕ್ಷೇತ್ರಕ್ಕಿಂತ ನಾನು ಸರ್ವಥಾ ಅತೀತನಾಗಿದ್ದೇನೆ ಹಾಗೂ ಅವಿನಾಶೀ ಜೀವಾತ್ಮನಿಗಿಂತಲೂ ಉತ್ತಮನಾಗಿದ್ದೇನೆ. ಆದ್ದರಿಂದ ಲೋಕದಲ್ಲಿ ಮತ್ತು ವೇದದಲ್ಲಿಯೂ ಪುರುಷೋತ್ತಮ ಎಂಬ ಹೆಸರಿನಿಂದ ಪ್ರಸಿದ್ಧನಾಗಿದ್ದೇನೆ. ॥18॥</p>
<p class="Shlok-Number" id="toc_marker-21-19">(ಶ್ಲೋಕ-19)<span class="char-style-override-4"></span></p>
<p class="Shlok">ಯೋ ಮಾಮೇವಮಸಮ್ಮೂಢೋ ಜಾನಾತಿ ಪುರುಷೋತ್ತಮಮ್ ।</p>
<p class="Shlok">ಸ ಸರ್ವವಿದ್ಭಜತಿ ಮಾಂ ಸರ್ವಭಾವೇನ ಭಾರತ ॥</p>
<p class="Text">ಎಲೈ ಅರ್ಜುನ! ಯಾವ ಜ್ಞಾನೀ ಪುರುಷನು ನನ್ನನ್ನು ಈ ರೀತಿಯಾಗಿ ತತ್ತ್ವದಿಂದ ಪುರುಷೋತ್ತಮನೆಂದು ತಿಳಿಯುತ್ತಾನೋ, ಆ ಸರ್ವಜ್ಞನಾದವನು ಎಲ್ಲ ವಿಧದಿಂದ ನಿರಂತರವಾಗಿ ವಾಸುದೇವ ಪರಮೇಶ್ವರನಾದ ನನ್ನನ್ನೇ ಭಜಿಸುತ್ತಾನೆ. ॥19॥</p>
<p class="Shlok-Number" id="toc_marker-21-20">(ಶ್ಲೋಕ-20)<span class="char-style-override-4"></span></p>
<p class="Shlok">ಇತಿ ಗುಹ್ಯತಮಂ ಶಾಸ್ತ್ರಮಿದಮುಕ್ತಂ ಮಯಾನಘ ।</p>
<p class="Shlok">ಏತದ್ಬುದ್ಧ್ವಾ ಬುದ್ಧಿಮಾನ್ ನ್ಸ್ಯಾತ್ಕೃತಕೃತ್ಯಶ್ಚ ಭಾರತ ॥</p>
<p class="Text">ಎಲೈ ನಿಷ್ಪಾಪನಾದ ಅರ್ಜುನ! ಹೀಗೆ ಈ ಅತಿರಹಸ್ಯಮಯ ಗೋಪ್ಯವಾದ ಶಾಸ್ತ್ರವನ್ನು ನಾನು ನಿನಗೆ ಹೇಳಿದೆನು. ಇದನ್ನು ತತ್ತ್ವಶಃ ತಿಳಿದ ಮನುಷ್ಯನು ಜ್ಞಾನಿಯೂ ಮತ್ತು ಕೃತಾರ್ಥನೂ ಆಗುತ್ತಾನೆ. ॥20॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ಪುರುಷೋತ್ತಮಯೋಗೋ ನಾಮ ಪಂಚದಶೋಽಧ್ಯಾಯಃ ॥ 15 ॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-22">ಹದಿನಾರನೆಯ ಅಧ್ಯಾಯ - ದೈವಾಸುರಸಂಪದ್ವಿಭಾಗಯೋಗ</p>
<p class="Shlok-Number" id="toc_marker-22-1">(ಶ್ಲೋಕ-1)<span class="char-style-override-6"></span></p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಅಭಯಂ ಸತ್ತ್ವಸಂಶುದ್ಧಿರ್ಜ್ಞಾನಯೋಗವ್ಯವಸ್ಥಿತಿಃ ।</p>
<p class="Shlok">ದಾನಂ ದಮಶ್ಚ ಯಜ್ಞಶ್ಚ ಸ್ವಾಧ್ಯಾಯಸ್ತಪ ಆರ್ಜವಮ್ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಭಯದ ಸರ್ವಥಾ ಅಭಾವ, ಅಂತಃಕರಣದ ಪೂರ್ಣ ನಿರ್ಮಲತೆ, ತತ್ತ್ವಜ್ಞಾನಕ್ಕಾಗಿ ಧ್ಯಾನಯೋಗದಲ್ಲಿ ನಿರಂತರ ದೃಢಸ್ಥಿತಿ ಮತ್ತು ಸಾತ್ವಿಕದಾನ, ಇಂದ್ರಿಯಗಳ ದಮನ, ಭಗವಂತನ, ದೇವತೆಗಳ, ಗುರುಜನರ ಪೂಜೆ, ಅಗ್ನಿಹೋತ್ರಾದಿ ಉತ್ತಮ ಕರ್ಮಗಳ ಆಚರಣೆ, ವೇದ ಶಾಸ್ತ್ರಗಳ ಪಠಣ-ಪಾಠಣ, ಭಗವಂತನ ನಾಮ ಮತ್ತು ಗುಣಗಳ ಕೀರ್ತನೆ, ಸ್ವಧರ್ಮಪಾಲನೆಗಾಗಿ ಕಷ್ಟವನ್ನು ಸಹಿಸುವುದು ಹಾಗೂ ಶರೀರ ಇಂದ್ರಿಯಗಳಸಹಿತ ಅಂತಃಕರಣದ ಸರಳತೆ - ॥1॥</p>
<p class="Shlok-Number" id="toc_marker-22-2">(ಶ್ಲೋಕ-2)<span class="char-style-override-4"></span></p>
<p class="Shlok">ಅಹಿಂಸಾ ಸತ್ಯಮಕ್ರೋಧಸ್ತ್ಯಾಗಃ ಶಾಂತಿರಪೈಶುನಮ್ ।</p>
<p class="Shlok">ದಯಾ ಭೂತೇಷ್ವಲೋಲುಪ್ತ್ವಂ ಮಾರ್ದವಂ ಹ್ರೀರಚಾಪಲಮ್ ॥</p>
<p class="Text">ಮನಸ್ಸು, ಮಾತು, ಶರೀರದಿಂದ ಯಾರಿಗೂ ಯಾವ ರೀತಿಯಿಂದಲೂ ಕಷ್ಟಕೊಡದಿರುವುದು, ಯಥಾರ್ಥ ಹಾಗೂ ಪ್ರಿಯವಾಗಿ ಮಾತನಾಡುವುದು, ತನಗೆ ಅಪಕಾರ ಮಾಡಿದವರ ಮೇಲೆ ಸಿಟ್ಟಾಗದಿರುವುದು, ಕರ್ಮಗಳಲ್ಲಿ ಕರ್ತೃತ್ವದ ಅಭಿಮಾನ ತ್ಯಾಗ, ಅಂತಃಕರಣದಲ್ಲಿ ಚಂಚಲತೆ ಇಲ್ಲದಿರುವುದು, ಯಾರನ್ನೂ ನಿಂದಿಸದಿರುವುದು, ಎಲ್ಲ ಪ್ರಾಣಿಗಳಲ್ಲಿ ಕಾರಣರಹಿತ ದಯೆ, ಇಂದ್ರಿಯಗಳು ವಿಷಯಗಳೊಡನೆ ಸಂಯೋಗವಾದರೂ ಅದರಲ್ಲಿ ಆಸಕ್ತರಾಗದಿರುವುದು, ಕೋಮಲತೆ, ಲೋಕ ಮತ್ತು ಶಾಸ್ತ್ರಕ್ಕೆ ವಿರುದ್ಧವಾದ ಆಚರಣೆಯಲ್ಲಿ ಲಜ್ಜೆ ಹಾಗೂ ವ್ಯರ್ಥವಾದ ಚೇಷ್ಟೆಯ ಅಭಾವ - ॥2॥</p>
<p class="Shlok-Number" id="toc_marker-22-3">(ಶ್ಲೋಕ-3)<span class="char-style-override-4"></span></p>
<p class="Shlok">ತೇಜಃ ಕ್ಷಮಾ ಧೃತಿಃ ಶೌಚಮದ್ರೋಹೋನಾತಿಮಾನಿತಾ ।</p>
<p class="Shlok">ಭವಂತಿ ಸಂಪದಂ ದೈವೀಮಭಿಜಾತಸ್ಯ ಭಾರತ ॥</p>
<p class="Text">ತೇಜಸ್ಸು, ಕ್ಷಮೆ, ಧೈರ್ಯ, ಬಾಹ್ಯಶುದ್ಧಿ, ಯಾರಲ್ಲಿಯೂ ಶತ್ರುತ್ವ ಇಲ್ಲದಿರುವುದು ಮತ್ತು ತನ್ನಲ್ಲಿ ಹಿರಿತನದ ಅಭಿಮಾನ ಇಲ್ಲದಿರುವಿಕೆ, ಎಲೈ ಅರ್ಜುನ! ಇವೆಲ್ಲ ದೈವೀ ಸಂಪತ್ತನ್ನು ಪಡೆದು ಜನಿಸಿರುವ ಪುರುಷರ ಲಕ್ಷಣಗಳಾಗಿವೆ. ॥3॥</p>
<p class="Shlok-Number" id="toc_marker-22-4">(ಶ್ಲೋಕ-4)<span class="char-style-override-4"></span></p>
<p class="Shlok">ದಂಭೋ ದರ್ಪೋಽಭಿಮಾನಶ್ಚ ಕ್ರೋಧ ಪಾರುಷ್ಯಮೇವ ಚ ।</p>
<p class="Shlok">ಅಜ್ಞಾನಂ ಚಾಭಿಜಾತಸ್ಯ ಪಾರ್ಥ ಸಂಪದಮಾಸುರೀಮ್ ॥</p>
<p class="Text">ಎಲೈ ಅರ್ಜುನ! ದಂಭ, ಅಹಂಕಾರ, ಅಭಿಮಾನ, ಕ್ರೋಧ, ಕಠೋರತೆ ಮತ್ತು ಅಜ್ಞಾನ ಇವೆಲ್ಲ ಆಸುರೀ ಸಂಪತ್ತನ್ನು ಪಡೆದು ಹುಟ್ಟಿದ ಪುರುಷರ ಲಕ್ಷಣವಾಗಿದೆ. ॥4॥</p>
<p class="Shlok-Number" id="toc_marker-22-5">(ಶ್ಲೋಕ-5)</p>
<p class="Shlok">ದೈವೀ ಸಂಪದ್ವಿಮೋಕ್ಷಾಯ ನಿಬಂಧಾಯಾಸುರೀ ಮತಾ ।</p>
<p class="Shlok">ಮಾ ಶುಚಃ ಸಂಪದಂ ದೈವೀಮಭಿಜಾತೋಽಸಿ ಪಾಂಡವ ॥</p>
<p class="Text">ದೈವೀ ಸಂಪತ್ತು ಮುಕ್ತಿಗಾಗಿ ಮತ್ತು ಆಸುರೀ ಸಂಪತ್ತು ಬಂಧನಕಾರಕವೆಂದು ತಿಳಿಯಲಾಗಿದೆ. ಆದ್ದರಿಂದ ಎಲೈ ಅರ್ಜುನ! ನೀನು ಶೋಕಪಡಬೇಡ, ಏಕೆಂದರೆ ನೀನು ದೈವೀ ಸಂಪತ್ತನ್ನು ಪಡೆದು ಜನಿಸಿರುವೆ. ॥5॥</p>
<p class="Shlok-Number" id="toc_marker-22-6">(ಶ್ಲೋಕ-6)</p>
<p class="Shlok">ದ್ವೌ ಭೂತಸರ್ಗೌ ಲೋಕೇಽಸ್ಮಿನ್ದೈವ ಆಸುರ ಏವ ಚ ।</p>
<p class="Shlok">ದೈವೋ ವಿಸ್ತರಶಃ ಪ್ರೋಕ್ತ ಆಸುರಂ ಪಾರ್ಥ ಮೇ ಶೃಣು ॥</p>
<p class="Text">ಎಲೈ ಅರ್ಜುನ! ಈ ಜಗತ್ತಿನಲ್ಲಿ ಮನುಷ್ಯ ಸಮುದಾಯವು ಎರಡೇ ಪ್ರಕಾರಗಳಿಂದ ಇದೆ. ಒಂದು ದೈವೀ ಪ್ರಕೃತಿಯವರು, ಇನ್ನೊಂದು ಆಸುರೀ ಪ್ರಕೃತಿಯವರು. ಅವುಗಳಲ್ಲಿ ದೈವೀ ಪ್ರಕೃತಿಯನ್ನು ವಿಸ್ತಾರವಾಗಿ ಹೇಳಲಾಯಿತು. ಇನ್ನು ನೀನು ಆಸುರೀ ಪ್ರಕೃತಿಯ ಮನುಷ್ಯ ಸಮುದಾಯದ ಕುರಿತೂ ವಿಸ್ತಾರವಾಗಿ ನನ್ನಿಂದ ಕೇಳು. ॥6॥</p>
<p class="Shlok-Number" id="toc_marker-22-7">(ಶ್ಲೋಕ-7)</p>
<p class="Shlok">ಪ್ರವೃತ್ತಿಂ ಚ ನಿವೃತ್ತಿಂ ಚ ಜನಾ ನ ವಿದುರಾಸುರಾಃ ।</p>
<p class="Shlok">ನ ಶೌಚಂ ನಾಪಿ ಚಾಚಾರೋ ನ ಸತ್ಯಂ ತೇಷು ವಿದ್ಯತೇ ॥</p>
<p class="Text">ಆಸುರೀ ಸ್ವಭಾವದ ಜನರು ಪ್ರವೃತ್ತಿ ಮತ್ತು ನಿವೃತ್ತಿ ಎರಡನ್ನೂ ತಿಳಿಯರು. ಅದಕ್ಕಾಗಿ ಅವರಲ್ಲಿ ಅಂತರ್ಬಾಹ್ಯ ಶುದ್ಧಿಯಾಗಲೀ, ಉತ್ತಮ ಆಚರಣೆಯಾಗಲೀ, ಸತ್ಯಭಾಷಣವಾಗಲೀ ಇರುವುದಿಲ್ಲ. ॥7॥</p>
<p class="Shlok-Number" id="toc_marker-22-8">(ಶ್ಲೋಕ-8)</p>
<p class="Shlok">ಅಸತ್ಯಮಪ್ರತಿಷ್ಠಂ ತೇ ಜಗದಾಹುರನೀಶ್ವರಮ್ ।</p>
<p class="Shlok">ಅಪರಸ್ಪರಸಂಭೂತಂ ಕಿಮನ್ಯತ್ಕಾಮಹೈತುಕಮ್ ॥</p>
<p class="Text">ಆ ಆಸುರೀ ಸ್ವಭಾವದ ಜನರು - ಈ ಜಗತ್ತು ಆಶ್ರಯರಹಿತ, ಸರ್ವಥಾ ಅಸತ್ಯ ಮತ್ತು ದೇವರಿಲ್ಲದೆಯೇ ತನ್ನಿಂದ ತಾನೇ ಕೇವಲ ಸ್ತ್ರೀ-ಪುರುಷರ ಸಂಯೋಗದಿಂದ ಸೃಷ್ಟಿಯಾಗಿದೆ. ಆದ್ದರಿಂದ ಕಾಮವೇ ಇದರ ಕಾರಣವಾಗಿದೆ. ಇದಲ್ಲದೆ ಬೇರೇನಿದೆ? ಎಂದು ಹೇಳುತ್ತಾರೆ. ॥8॥</p>
<p class="Shlok-Number" id="toc_marker-22-9">(ಶ್ಲೋಕ-9)</p>
<p class="Shlok">ಏತಾಂ ದೃಷ್ಟಿಮವಷ್ಟಭ್ಯ ನಷ್ಟಾತ್ಮಾನೋಽಲ್ಪಬುದ್ಧಯಃ ।</p>
<p class="Shlok">ಪ್ರಭವಂತ್ಯುಗ್ರಕರ್ಮಾಣಃ ಕ್ಷಯಾಯ ಜಗತೋಽಹಿತಾಃ ॥</p>
<p class="Text">ಇಂತಹ ಮಿಥ್ಯಾಜ್ಞಾನವನ್ನು ಅವಲಂಬಿಸಿದ ಮನುಷ್ಯರ ಸ್ವಭಾವವು ನಾಶವಾಗಿ ಹೋಗಿದೆ. ಅವರ ಬುದ್ಧಿ ಮಂದವಾಗಿದೆ. ಎಲ್ಲರಿಗೂ ಅಪಕಾರ ಮಾಡುವ ಕ್ರೂರ ಕರ್ಮಿಗಳಾದ ಇವರು ಕೇವಲ ಜಗತ್ತಿನ ನಾಶಕ್ಕಾಗಿಯೇ ಸಮರ್ಥರಾಗಿರುತ್ತಾರೆ. ॥9॥</p>
<p class="Shlok-Number" id="toc_marker-22-10">(ಶ್ಲೋಕ-10)</p>
<p class="Shlok">ಕಾಮಮಾಶ್ರಿತ್ಯ ದುಷ್ಪೂರಂ ದಂಭಮಾನಮದಾನ್ವಿತಾಃ ।</p>
<p class="Shlok">ಮೋಹಾದ್ಗೃಹೀತ್ವಾ ಸದ್ಗ್ರಾಹಾನ್ ಪ್ರವರ್ತಂತೇಽಶುಚಿವ್ರತಾಃ ॥</p>
<p class="Text">ದಂಭ, ಮಾನ, ಮದದಿಂದ ಕೂಡಿದ ಮನುಷ್ಯರು ಯಾವ ರೀತಿಯಿಂದಲೂ ಪೂರ್ಣವಾಗದ ಕಾಮನೆಗಳ ಆಶ್ರಯಪಡೆದು, ಅಜ್ಞಾನದಿಂದ ಮಿಥ್ಯಾ ಸಿದ್ಧಾಂತಗಳನ್ನು ಗ್ರಹಿಸಿಕೊಂಡು, ಭ್ರಷ್ಟ ಆಚರಣೆಯನ್ನು ತಮ್ಮದಾಗಿಸಿಕೊಂಡು ಜಗತ್ತಿನಲ್ಲಿ ವ್ಯವಹರಿಸುತ್ತಾರೆ. ॥10॥</p>
<p class="Shlok-Number" id="toc_marker-22-11">(ಶ್ಲೋಕ-11)</p>
<p class="Shlok">ಚಿಂತಾಮಪರಿಮೇಯಾಂ ಚಪ್ರಲಯಾಂತಾಮುಪಾಶ್ರಿತಾಃ ।</p>
<p class="Shlok">ಕಾಮೋಪಭೋಗಪರಮಾ ಏತಾವದಿತಿ ನಿಶ್ಚಿತಾಃ ॥</p>
<p class="Text">ಹಾಗೆಯೇ ಅವರು ಆಮರಣಾಂತ ಅಸಂಖ್ಯ ಚಿಂತೆಗಳನ್ನು ಆಶ್ರಯಿಸಿ, ವಿಷಯಭೋಗಗಳನ್ನು ಭೋಗಿಸಲು ತತ್ಪರರಾಗಿ ‘ಸುಖವೆಂದರೆ ಇಷ್ಟೇ’ ಎಂದು ತಿಳಿದವರಾಗಿರುತ್ತಾರೆ. ॥11॥</p>
<p class="Shlok-Number" id="toc_marker-22-12">(ಶ್ಲೋಕ-12)</p>
<p class="Shlok">ಆಶಾಪಾಶಶತೈರ್ಬದ್ಧಾಃ ಕಾಮಕ್ರೋಧಪರಾಯಣಾಃ ।</p>
<p class="Shlok">ಈಹಂತೇ ಕಾಮಭೋಗಾರ್ಥಮನ್ಯಾಯೇನಾರ್ಥಸಂಚಯಾನ್ ॥</p>
<p class="Text">ನೂರಾರು ಆಸೆಗಳ ಪಾಶಗಳಿಂದ ಬಂಧಿತರಾದ ಆ ಮನುಷ್ಯರು ಕಾಮ-ಕ್ರೋಧ ಪರಾಯಣರಾಗಿ ವಿಷಯ ಭೋಗಗಳಿಗಾಗಿ, ಅನ್ಯಾಯಪೂರ್ವಕ ಧನಾದಿ ಪದಾರ್ಥಗಳನ್ನು ಸಂಗ್ರಹಿಸುವ ಪ್ರಯತ್ನ ಮಾಡುತ್ತಾ ಇರುತ್ತಾರೆ. ॥12॥</p>
<p class="Shlok-Number" id="toc_marker-22-13">(ಶ್ಲೋಕ-13)</p>
<p class="Shlok">ಇದಮದ್ಯ ಮಯಾ ಲಬ್ಧಮಿಮಂಪ್ರಾಪ್ಸ್ಯೇ ಮನೋರಥಮ್ ।</p>
<p class="Shlok">ಇದಮಸ್ತೀದಮಪಿ ಮೇ ಭವಿಷ್ಯತಿ ಪುನರ್ಧನಮ್ ॥</p>
<p class="Text">ನಾನು ಇಂದು ಇದನ್ನು ಗಳಿಸಿದೆ ಹಾಗೂ ಇನ್ನು ಇಂತಹ ಮನೋರಥವನ್ನು ಪೂರ್ಣಗೊಳಿಸುವೆನು. ನನ್ನ ಬಳಿ ಇಷ್ಟು ಧನವಿದೆ ಮತ್ತು ಇನ್ನೂ ಧನಸಂಗ್ರಹವಾಗುವುದು ಎಂದು ಅವರು ಯೋಚಿಸುತ್ತಾರೆ. ॥13॥</p>
<p class="Shlok-Number" id="toc_marker-22-14">(ಶ್ಲೋಕ-14)</p>
<p class="Shlok">ಅಸೌ ಮಯಾ ಹತಃ ಶತ್ರುರ್ಹನಿಷ್ಯೇ ಚಾಪರಾನಪಿ ।</p>
<p class="Shlok">ಈಶ್ವರೋಽಹಮಹಂ ಭೋಗೀ ಸಿದ್ಧೋ<span class="char-style-override-10">ಽ</span>ಹಂ ಬಲವಾನ್ ಸುಖೀ ॥</p>
<p class="Text">ಈ ಶತ್ರುವನ್ನು ನಾನು ಕೊಂದೆ ಮತ್ತು ಆ ಇತರ ಶತ್ರುಗಳನ್ನೂ ನಾನು ಕೊಲ್ಲುವೆನು. ನಾನೇ ಈಶ್ವರನಾಗಿದ್ದೇನೆ, ಐಶ್ವರ್ಯವನ್ನು ಭೋಗಿಸುವವನಾಗಿದ್ದೇನೆ. ನಾನು ಎಲ್ಲ ಸಿದ್ಧಿಗಳಿಂದ ಕೂಡಿರುವೆನು ಮತ್ತು ಬಲಶಾಲಿಯೂ, ಸುಖಿಯೂ ಆಗಿದ್ದೇನೆ. ॥14॥</p>
<p class="Shlok-Number" id="toc_marker-22-15">(ಶ್ಲೋಕ-15)</p>
<p class="Shlok">ಆಢ್ಯೋಽಭಿಜನವಾನಸ್ಮಿ ಕೋಽನ್ಯೋಽಸ್ತಿ ಸದೃಶೋ ಮಯಾ।</p>
<p class="Shlok">ಯಕ್ಷ್ಯೇ ದಾಸ್ಯಾಮಿ ಮೋದಿಷ್ಯ ಇತ್ಯಜ್ಞಾನವಿಮೋಹಿತಾಃ ॥</p>
<p class="Shlok-Number" id="toc_marker-22-16">(ಶ್ಲೋಕ-16)</p>
<p class="Shlok">ಅನೇಕಚಿತ್ತವಿಭ್ರಾಂತಾ ಮೋಹಜಾಲಸಮಾವೃತಾಃ ।</p>
<p class="Shlok">ಪ್ರಸಕ್ತಾಃ ಕಾಮಭೋಗೇಷು ಪತಂತಿ ನರಕೇಽಶುಚೌ ॥</p>
<p class="Text">ನಾನು ದೊಡ್ಡ ಶ್ರೀಮಂತ ಮತ್ತು ದೊಡ್ಡ ಮನೆತನದಲ್ಲಿ ಹುಟ್ಟಿದವನು. ನನಗೆ ಸಮಾನರು ಬೇರೆ ಯಾರಿದ್ದಾರೆ? ನಾನು ಯಜ್ಞವನ್ನು ಮಾಡುವೆನು, ದಾನ ಕೊಡುವೆನು, ಆಮೋದ-ಪ್ರಮೋದ ಮಾಡುವೆನು. ಹೀಗೆ ಅಜ್ಞಾನದಿಂದ ಮೋಹಿತರಾಗಿ, ಅನೇಕ ಪ್ರಕಾರದಿಂದ ಭ್ರಮಿತ ಚಿತ್ತವುಳ್ಳವರು, ಮೋಹಜಾಲದಲ್ಲಿ ಸಿಕ್ಕಿಹಾಕಿಕೊಂಡು, ವಿಷಯ ಭೋಗಗಳಲ್ಲಿ ಅತ್ಯಂತ ಆಸಕ್ತರಾದ ಆಸುರೀ ಜನರು ಮಹಾ ಅಪವಿತ್ರ ನರಕದಲ್ಲಿ ಬೀಳುತ್ತಾರೆ. ॥15-16॥</p>
<p class="Shlok-Number" id="toc_marker-22-17">(ಶ್ಲೋಕ-17)</p>
<p class="Shlok">ಆತ್ಮಸಂಭಾವಿತಾಃ ಸ್ತಬ್ಧಾ ಧನಮಾನಮದಾನ್ವಿತಾಃ ।</p>
<p class="Shlok">ಯಜಂತೇ ನಾಮಯಜ್ಞೈಸ್ತೇ ದಂಭೇನಾವಿಧಿಪೂರ್ವಕಮ್॥17॥<span class="char-style-override-9"></span></p>
<p class="Text">ತಮ್ಮನ್ನೇ ಶ್ರೇಷ್ಠರೆಂದು ತಿಳಿದ ಅಹಂಕಾರೀ ಆ ಜನರು ಧನ ಮತ್ತು ಮಾನದ ಮದದಿಂದ ಉನ್ಮತ್ತರಾಗಿ, ಕೇವಲ ಹೆಸರಿಗಷ್ಟೇ ಯಜ್ಞಗಳ ಮೂಲಕ ದಂಭ (ಪಾಖಂಡತೆ)ದಿಂದ ಶಾಸ್ತ್ರವಿಧಿರಹಿತ ಯಜ್ಞ ಮಾಡುತ್ತಾರೆ. ॥17॥</p>
<p class="Shlok-Number" id="toc_marker-22-18">(ಶ್ಲೋಕ-18)</p>
<p class="Shlok">ಅಹಂಕಾರಂ ಬಲಂ ದರ್ಪಂ ಕಾಮಂ ಕ್ರೋಧಂ ಚ ಸಂಶ್ರಿತಾಃ ।</p>
<p class="Shlok">ಮಾಮಾತ್ಮಪರದೇಹೇಷು ಪ್ರದ್ವಿಷಂತೋಭ್ಯಸೂಯಕಾಃ ॥</p>
<p class="Text">ಅವರು ಅಹಂಕಾರ, ಬಲ, ದರ್ಪ, ಕಾಮನೆ ಮತ್ತು ಕ್ರೋಧಾದಿಗಳ ವಶರಾಗಿರುತ್ತಾರೆ. ಹಾಗೆಯೇ ಇತರರನ್ನು ನಿಂದಿಸುವ ಪುರುಷರು ತಮ್ಮ ಮತ್ತು ಬೇರೆಯವರ ಶರೀರದಲ್ಲಿ ಸ್ಥಿತನಾಗಿರುವ ಅಂತರ್ಯಾಮಿಯಾದ ನನ್ನನ್ನು ದ್ವೇಷಿಸುತ್ತಾರೆ. ॥18॥</p>
<p class="Shlok-Number" id="toc_marker-22-19">(ಶ್ಲೋಕ-19)</p>
<p class="Shlok">ತಾನಹಂ ದ್ವಿಷತಃ ಕ್ರೂರಾನ್ಸಂಸಾರೇಷು ನರಾಧಮಾನ್ ।</p>
<p class="Shlok">ಕ್ಷಿಪಾಮ್ಯಜಸ್ರಮಶುಭಾನಾಸುರೀಷ್ವೇವ ಯೋನಿಷು ॥</p>
<p class="Text">ಆ ದ್ವೇಷಿಸುವ ಪಾಪೀ, ಕ್ರೂರಕರ್ಮಿಗಳೂ ಆದ ನರಾಧಮರನ್ನು ನಾನು ಸಂಸಾರದಲ್ಲಿ ಪದೇ-ಪದೇ ಆಸುರೀ ಯೋನಿಗಳಲ್ಲಿ ಹಾಕುತ್ತಾ ಇರುತ್ತೇನೆ. ॥19॥</p>
<p class="Shlok-Number" id="toc_marker-22-20">(ಶ್ಲೋಕ-20)</p>
<p class="Shlok">ಆಸುರೀಂ ಯೋನಿಮಾಪನ್ನಾ ಮೂಢಾ ಜನ್ಮನಿ ಜನ್ಮನಿ ।</p>
<p class="Shlok">ಮಾಮಪ್ರಾಪ್ಯೈವ ಕೌಂತೇಯತತೋ ಯಾಂತ್ಯಧಮಾಂ ಗತಿಮ್ ॥</p>
<p class="Text">ಎಲೈ ಅರ್ಜುನ! ಆ ಮೂಢರು ನನ್ನನ್ನು ಪಡೆಯದೆ ಜನ್ಮ-ಜನ್ಮಗಳಲ್ಲಿ ಆಸುರೀ ಯೋನಿಯನ್ನೇ ಪಡೆಯುತ್ತಾರೆ. ಬಳಿಕ ಅದಕ್ಕಿಂತಲೂ ಅತಿ ನೀಚ ಗತಿಯನ್ನೇ ಹೊಂದುತ್ತಾರೆ. ಅಂದರೆ ಘೋರವಾದ ನರಕದಲ್ಲಿ ಬೀಳುತ್ತಾರೆ. ॥20॥</p>
<p class="Shlok-Number" id="toc_marker-22-21">(ಶ್ಲೋಕ-21)</p>
<p class="Shlok">ತ್ರಿವಿಧಂ ನರಕಸ್ಯೇದಂ ದ್ವಾರಂ ನಾಶನಮಾತ್ಮನಃ ।</p>
<p class="Shlok">ಕಾಮಃ ಕ್ರೋಧಸ್ತಥಾ ಲೋಭಸ್ತಸ್ಮಾದೇತತಯಂ ತ್ಯಜೇತ್ ॥</p>
<p class="Text">ಕಾಮ, ಕ್ರೋಧ ಮತ್ತು ಲೋಭ ಇವು ಮೂರು ರೀತಿಯ ನರಕದ ಬಾಗಿಲುಗಳು. ಆತ್ಮನ ನಾಶಮಾಡುವ ಅರ್ಥಾತ್ ಅವನನ್ನು ಅಧೋಗತಿಗೆ ಕೊಂಡೊಯ್ಯುವಂತಹವುಗಳು. ಆದ್ದರಿಂದ ಆ ಮೂರನ್ನೂ ತ್ಯಜಿಸಬಿಡಬೇಕು. ॥21॥</p>
<p class="Shlok-Number" id="toc_marker-22-22">(ಶ್ಲೋಕ-22)</p>
<p class="Shlok">ಏತೈರ್ವಿಮುಕ್ತಃ ಕೌಂತೇಯ ತಮೋದ್ವಾರೈಸ್ತ್ರಿಭಿರ್ನರಃ ।</p>
<p class="Shlok">ಆಚರತ್ಯಾತ್ಮನಃ ಶ್ರೇಯಸ್ತತೋ ಯಾತಿ ಪರಾಂ ಗತಿಮ್ ॥</p>
<p class="Text">ಎಲೈ ಅರ್ಜುನ! ಈ ಮೂರು ನರಕದ ದ್ವಾರಗಳಿಂದ ಮುಕ್ತನಾದ ಪುರುಷನು ತನ್ನ ಶ್ರೇಯಸ್ಸಿಗಾಗಿ ಆಚರಣೆ ಮಾಡುತ್ತಾನೆ. ಅದರಿಂದ ಅವನು ಪರಮಗತಿಯನ್ನು ಗಳಿಸುತ್ತಾನೆ. ಅರ್ಥಾತ್ ನನ್ನನ್ನೇ ಹೊಂದುತ್ತಾನೆ. ॥22॥</p>
<p class="Shlok-Number" id="toc_marker-22-23">(ಶ್ಲೋಕ-23)</p>
<p class="Shlok">ಯಃ ಶಾಸ್ತ್ರವಿಧಿಮುತ್ಸೃಜ್ಯ ವರ್ತತೇ ಕಾಮಕಾರತಃ ।</p>
<p class="Shlok">ನ ಸ ಸಿದ್ಧಿಮವಾಪ್ನೋತಿ ನ ಸುಖಂ ನ ಪರಾಂ ಗತಿಮ್  ॥</p>
<p class="Text">ಶಾಸ್ತ್ರವಿಧಿಯನ್ನು ಬಿಟ್ಟು ತನ್ನ ಮನಸ್ಸಿಗೆ ಬಂದಂತೆ ಆಚರಣೆ ಮಾಡುವವನು ಸಿದ್ಧಿಯನ್ನು ಪಡೆಯುವುದಿಲ್ಲ, ಪರಮಗತಿಯನ್ನೂ ಪಡೆಯುವುದಿಲ್ಲ ಹಾಗೂ ಸುಖವನ್ನೂ ಹೊಂದುವುದಿಲ್ಲ. ॥23॥</p>
<p class="Shlok-Number" id="toc_marker-22-24">(ಶ್ಲೋಕ-24)</p>
<p class="Shlok">ತಸ್ಮಾಚ್ಛಾಸ್ತ್ರಂ ಪ್ರಮಾಣಂ ತೇಕಾರ್ಯಾಕಾರ್ಯವ್ಯವಸ್ಥಿತೌ ।</p>
<p class="Shlok">ಜ್ಞಾತ್ವಾ ಶಾಸ್ತ್ರವಿಧಾನೋಕ್ತಂ ಕರ್ಮ ಕರ್ತುಮಿಹಾರ್ಹಸಿ॥24॥</p>
<p class="Text">ಆದ್ದರಿಂದ ನಿನಗೆ ಕರ್ತವ್ಯ ಮತ್ತು ಅಕರ್ತವ್ಯದ ವ್ಯವಸ್ಥೆಯಲ್ಲಿ  ಶಾಸ್ತ್ರವೇ ಪ್ರಮಾಣವಾಗಿದೆ. ಹೀಗೆ ತಿಳಿದು ನೀನು ಶಾಸ್ತ್ರವಿಧಿಯಿಂದ ನಿಯತ ಕರ್ಮವನ್ನೇ ಮಾಡಲು ಯೋಗ್ಯನಾಗಿರುವೆ. ॥24॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ದೈವಾಸುರಸಂಪದ್ವಿಭಾಗಯೋಗೋ ನಾಮ ಷೋಡಶೋಽಧ್ಯಾಯಃ ॥ 16 ॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-23">ಹದಿನೇಳನೆಯ ಅಧ್ಯಾಯ - ಶ್ರದ್ಧಾತ್ರಯವಿಭಾಗಯೋಗ</p>
<p class="Shlok-Number" id="toc_marker-23-1">(ಶ್ಲೋಕ-1)</p>
<p class="Uvach">ಅರ್ಜುನ ಉವಾಚ</p>
<p class="Shlok">ಯೇ ಶಾಸ್ತ್ರವಿಧಿಮುತ್ಸೃಜ್ಯ ಯಜಂತೇ ಶ್ರದ್ಧಯಾನ್ವಿತಾಃ ।</p>
<p class="Shlok">ತೇಷಾಂ ನಿಷ್ಠಾ ತು ಕಾ ಕೃಷ್ಣ ಸತ್ತ್ವಮಾಹೋ ರಜಸ್ತಮಃ ॥</p>
<p class="Text"><span class="char-style-override-2">ಅರ್ಜುನನು ಹೇಳಿದನು -</span> ಹೇ ಕೃಷ್ಣಾ! ಶಾಸ್ತ್ರವಿಧಿಯನ್ನು ಬಿಟ್ಟು ಶ್ರದ್ಧೆಯಿಂದ ಕೂಡಿದವರಾಗಿ ದೇವತೆಗಳ ಪೂಜೆ ಮಾಡುವ ಮನುಷ್ಯರ ಸ್ಥಿತಿಯು ಯಾವುದು? ಸಾತ್ವಿಕವೋ, ರಾಜಸವೋ ಅಥವಾ ತಾಮಸವೋ? ॥1॥</p>
<p class="Shlok-Number" id="toc_marker-23-2">(ಶ್ಲೋಕ-2)</p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ತ್ರಿವಿಧಾ ಭವತಿ ಶ್ರದ್ಧಾ ದೇಹಿನಾಂ ಸಾ ಸ್ವಭಾವಜಾ ।</p>
<p class="Shlok">ಸಾತ್ತ್ವಿಕೀ ರಾಜಸೀ ಚೈವ ತಾಮಸೀ ಚೇತಿ ತಾಂ ಶೃಣು॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು -</span> ಮನುಷ್ಯರ ಶಾಸ್ತ್ರೀಯ ಸಂಸ್ಕಾರರಹಿತವಾದ, ಕೇವಲ ಸ್ವಭಾವದಿಂದ ಉಂಟಾದ ಶ್ರದ್ಧೆಯು ಸಾತ್ತ್ವಿಕ, ರಾಜಸ ಹಾಗೂ ತಾಮಸ ಹೀಗೆ ಮೂರು ವಿಧದ್ದೇ ಆಗಿದೆ. ಅದನ್ನು ನೀನು ನನ್ನಿಂದ ಕೇಳು. ॥2॥</p>
<p class="Shlok-Number" id="toc_marker-23-3">(ಶ್ಲೋಕ-3)</p>
<p class="Shlok">ಸತ್ತ್ವಾನುರೂಪಾ ಸರ್ವಸ್ಯ ಶ್ರದ್ಧಾ ಭವತಿ ಭಾರತ ।</p>
<p class="Shlok">ಶ್ರದ್ಧಾಮಯೋಽಯಂ ಪುರುಷೋ ಯೋ ಯಚ್ಛದ್ಧಃ ಸ ಏವ ಸಃ ॥</p>
<p class="Text">ಎಲೈ ಅರ್ಜುನ! ಎಲ್ಲ ಮನುಷ್ಯರ ಶ್ರದ್ಧೆಯು ಅವರವರ ಅಂತಃಕರಣಕ್ಕನು ರೂಪವಾಗಿ ಇರುತ್ತದೆ. ಈ ಪುರುಷನು ಶ್ರದ್ಧಾಮಯನಾಗಿದ್ದಾನೆ. ಆದ್ದರಿಂದ ಯಾವ ಮನುಷ್ಯನು ಎಂತಹ ಶ್ರದ್ಧೆಯುಳ್ಳವನೋ ಅವನು ಅದೇ ಆಗಿದ್ದಾನೆ. ಅರ್ಥಾತ್ ಆ ಶ್ರದ್ಧೆಗನುಸಾರವೇ ಅವನ ಸ್ವರೂಪ ಇರುತ್ತದೆ. ॥3॥</p>
<p class="Shlok-Number" id="toc_marker-23-4">(ಶ್ಲೋಕ-4)</p>
<p class="Shlok">ಯಜಂತೇ ಸಾತ್ತ್ವಿಕಾ ದೇವಾನ್ ಯಕ್ಷರಕ್ಷಾಂಸಿ ರಾಜಸಾಃ ।</p>
<p class="Shlok">ಪ್ರೇತಾನ್ಭೂತಗಣಾಂಶ್ಚಾನ್ಯೇ ಯಜಂತೇ ತಾಮಸಾ ಜನಾಃ ॥</p>
<p class="Text">ಸಾತ್ತ್ವಿಕ ಜನರು ದೇವತೆಗಳನ್ನು ಪೂಜಿಸುತ್ತಾರೆ. ರಾಜಸ ಜನರು ಯಕ್ಷ-ರಾಕ್ಷಸರನ್ನು ಹಾಗೆಯೇ ಇತರ ತಾಮಸ ಜನರು ಪ್ರೇತ ಮತ್ತು ಭೂತಗಣಗಳನ್ನು ಪೂಜಿಸುತ್ತಾರೆ. ॥4॥</p>
<p class="Shlok-Number" id="toc_marker-23-5">(ಶ್ಲೋಕ-5)</p>
<p class="Shlok">ಅಶಾಸ್ತ್ರವಿಹಿತಂ ಘೋರಂ ತಪ್ಯಂತೇ ಯೇ ತಪೋ ಜನಾಃ ।</p>
<p class="Shlok">ದಂಭಾಹಂಕಾರಸಂಯುಕ್ತಾಃ ಕಾಮರಾಗಬಲಾನ್ವಿತಾಃ ॥</p>
<p class="Text">ಶಾಸ್ತ್ರವಿಧಿಯನ್ನು ಬಿಟ್ಟು ಕೇವಲ ಮನೋಕಲ್ಪಿತವಾದ ಘೋರ ತಪಸ್ಸನ್ನು ಆಚರಿಸುವ ಮನುಷ್ಯರು ದಂಭ, ಅಹಂಕಾರ, ಕಾಮನೆ, ಆಸಕ್ತಿಗಳಿಂದ ಕೂಡಿದವರಾಗಿ ಬಲದ ಅಭಿಮಾನದಿಂದಲೂ ಕೂಡಿಕೊಂಡಿದ್ದು - ॥5॥</p>
<p class="Shlok-Number" id="toc_marker-23-6">(ಶ್ಲೋಕ-6)</p>
<p class="Shlok">ಕರ್ಶಯಂತಃ ಶರೀರಸ್ಥಂ ಭೂತಗ್ರಾಮಮಚೇತಸಃ ।</p>
<p class="Shlok">ಮಾಂ ಚೈವಾಂತಃಶರೀರಸ್ಥಂ ತಾನ್ವಿದ್ಧ್ಯಾಸುರನಿಶ್ಚಯಾನ್ ॥</p>
<p class="Text">ಶರೀರರೂಪದಿಂದ ಇರುವ ಪ್ರಾಣಿ ಸಮುದಾಯವನ್ನು ಮತ್ತು ಅಂತಃಕರಣದಲ್ಲಿ ಇರುವ ಪರಮಾತ್ಮನಾದ ನನ್ನನ್ನು ಕೃಶಗೊಳಿಸುವ ಅಜ್ಞಾನೀ ಜನರನ್ನು ಆಸುರೀ ಸ್ವಭಾವದವರೆಂದು ನೀನು ತಿಳಿ. ॥6॥</p>
<p class="Shlok-Number" id="toc_marker-23-7">(ಶ್ಲೋಕ-7)</p>
<p class="Shlok">ಆಹಾರಸ್ತ್ವಪಿ ಸರ್ವಸ್ಯ ತ್ರಿವಿಧೋ ಭವತಿ ಪ್ರಿಯಃ ।</p>
<p class="Shlok">ಯಜ್ಞಸ್ತಪಸ್ತಥಾ ದಾನಂ ತೇಷಾಂ ಭೇದಮಿಮಂ ಶೃಣು ॥</p>
<p class="Text">ಭೋಜನವೂ ಎಲ್ಲರಿಗೆ ತಮ್ಮ-ತಮ್ಮ ಪ್ರಕೃತಿಗೆ ಅನುಗುಣವಾಗಿ ಮೂರು ವಿಧವಾಗಿ ಪ್ರಿಯವಾಗಿರುತ್ತದೆ. ಹಾಗೆಯೇ ಯಜ್ಞ, ತಪಸ್ಸು ಮತ್ತು ದಾನವೂ ಕೂಡ ಮೂರು-ಮೂರು ಪ್ರಕಾರದಿಂದಿರುತ್ತವೆ. ಅವುಗಳ ಈ ಬೇರೆ-ಬೇರೆ ಭೇದಗಳನ್ನು ನೀನು ನನ್ನಿಂದ ಕೇಳು. ॥7॥</p>
<p class="Shlok-Number" id="toc_marker-23-8">(ಶ್ಲೋಕ-8)</p>
<p class="Shlok">ಆಯುಃಸತ್ತ್ವಬಲಾರೋಗ್ಯಸುಖಪ್ರೀತಿವಿವರ್ಧನಾಃ ।</p>
<p class="Shlok">ರಸ್ಯಾಃ ಸ್ನಿಗ್ಧಾಃ ಸ್ಥಿರಾ ಹೃದ್ಯಾ ಆಹಾರಾಃ ಸಾತ್ತ್ವಿಕಪ್ರಿಯಾಃ ॥</p>
<p class="Text">ಆಯುಸ್ಸು, ಬುದ್ಧಿ, ಬಲ, ಆರೋಗ್ಯ, ಸುಖ ಮತ್ತು ಪ್ರೀತಿಯನ್ನು ಹೆಚ್ಚಿಸುವ, ರಸಯುಕ್ತ, ಸ್ನೇಹಯುಕ್ತ, ಸ್ನಿಗ್ಧ, ಸ್ಥಿರವಾಗಿರುವ ಹಾಗೂ ಸ್ವಭಾವದಿಂದಲೇ ಮನಸ್ಸಿಗೆ ಪ್ರಿಯವಾದ ಭೋಜನ ಪದಾರ್ಥಗಳು ಸಾತ್ತ್ವಿಕ ಪುರುಷನಿಗೆ ಪ್ರಿಯವಾಗಿರುತ್ತವೆ. ॥8॥</p>
<p class="Shlok-Number" id="toc_marker-23-9">(ಶ್ಲೋಕ-9)</p>
<p class="Shlok">ಕಟ್ವಮ್ಲಲವಣಾತ್ಯುಷ್ಣತೀಕ್ಷ್ಣರೂಕ್ಷವಿದಾಹಿನಃ ।</p>
<p class="Shlok">ಆಹಾರಾ ರಾಜಸಸ್ಯೇಷ್ಟಾ ದುಃಖಶೋಕಾಮಯಪ್ರದಾಃ ॥</p>
<p class="Text">ಕಹಿ, ಹುಳಿ, ಹೆಚ್ಚು ಉಪ್ಪಿನಿಂದ ಕೂಡಿದ, ಹೆಚ್ಚು ಬಿಸಿ, ಹೆಚ್ಚು ಖಾರ, ಹುರಿದಿರುವ, ಉರಿಯನ್ನುಂಟುಮಾಡುವ, ದುಃಖ, ಚಿಂತೆ ಹಾಗೂ ರೋಗಗಳನ್ನುಂಟು ಮಾಡುವ ಭೋಜನ ಪದಾರ್ಥಗಳು ರಾಜಸ ಜನರಿಗೆ ಪ್ರಿಯವಾಗಿರುತ್ತವೆ. ॥9॥</p>
<p class="Shlok-Number" id="toc_marker-23-10">(ಶ್ಲೋಕ-10</p>
<p class="Shlok">ಯಾತಯಾಮಂ ಗತರಸಂ ಪೂತಿ ಪರ್ಯುಷಿತಂ ಚ ಯತ್ ।</p>
<p class="Shlok">ಉಚ್ಛಿಷ್ಟಮಪಿ ಚಾಮೇಧ್ಯಂಭೋಜನಂ ತಾಮಸಪ್ರಿಯಮ್ ॥</p>
<p class="Text">ಅರ್ಧಬೆಂದಿರುವ, ರಸರಹಿತವಾದ, ದುರ್ಗಂಧಯುಕ್ತವಾದ, ಹಳಸಿದ, ಎಂಜಲಾದ ಹಾಗೂ ಅಪವಿತ್ರವೂ ಆದ ಭೋಜನವು ತಾಮಸ ಜನರಿಗೆ ಪ್ರಿಯವಾಗಿರುತ್ತದೆ. ॥10॥</p>
<p class="Shlok-Number" id="toc_marker-23-11">(ಶ್ಲೋಕ-11)</p>
<p class="Shlok">ಅಫಲಾಕಾಂಕ್ಷಿಭಿರ್ಯಜ್ಞೋ ವಿಧಿದೃಷ್ಟೋ ಯ ಇಜ್ಯತೇ ।</p>
<p class="Shlok">ಯಷ್ಟವ್ಯಮೇವೇತಿ ಮನಃ ಸಮಾಧಾಯ ಸ ಸಾತ್ತ್ವಿಕಃ ॥</p>
<p class="Text">ಶಾಸ್ತ್ರವಿಧಿಯು ನೇಮಿಸಿದ ಯಜ್ಞ ಮಾಡುವುದು ಕರ್ತವ್ಯವಾಗಿದೆ ಎಂದು ಮನಸ್ಸಿನಲ್ಲಿ ನಿಶ್ಚಯಿಸಿ ಫಲೇಚ್ಛೆಯನ್ನು ಬಯಸದೆ ಮಾಡುವ ಯುಜ್ಞವು ಸಾತ್ತ್ವಿಕವಾಗಿದೆ. ॥11॥</p>
<p class="Shlok-Number" id="toc_marker-23-12">(ಶ್ಲೋಕ-12)</p>
<p class="Shlok">ಅಭಿಸಂಧಾಯ ತುಲಂ ದಂಭಾರ್ಥಮಪಿ ಚೈವ ಯತ್ ।</p>
<p class="Shlok">ಇಜ್ಯತೇ ಭರತಶ್ರೇಷ್ಠ ತಂ ಯಜ್ಞಂ ವಿದ್ಧಿ ರಾಜಸಮ್ ॥</p>
<p class="Text">ಆದರೆ ಎಲೈ ಅರ್ಜುನ! ಕೇವಲ ತೋರಿಕೆಗಾಗಿ ಅಥವಾ ಫಲವನ್ನೇ ದೃಷ್ಟಿಯಲ್ಲಿಟ್ಟುಕೊಂಡು ಮಾಡುವ ಯಜ್ಞವನ್ನು ನೀನು ರಾಜಸವೆಂದು ತಿಳಿ. ॥12॥</p>
<p class="Shlok-Number" id="toc_marker-23-13">(ಶ್ಲೋಕ-13)</p>
<p class="Shlok">ವಿಧಿಹೀನಮಸೃಷ್ಟಾನ್ನಂ ಮಂತ್ರಹೀನಮದಕ್ಷಿಣಮ್ ।</p>
<p class="Shlok">ಶ್ರದ್ಧಾವಿರಹಿತಂ ಯಜ್ಞಂ ತಾಮಸಂ ಪರಿಚಕ್ಷತೇ ॥</p>
<p class="Text">ಶಾಸ್ತ್ರವಿಧಿಯನ್ನು ಬಿಟ್ಟು, ಅನ್ನದಾನವಿಲ್ಲದ, ಮಂತ್ರಗಳಿಲ್ಲದ, ದಕ್ಷಿಣೆಕೊಡದೆ, ಅಶ್ರದ್ಧೆಯಿಂದ ಮಾಡುವ ಯಜ್ಞವನ್ನು ತಾಮಸ ಯಜ್ಞವೆಂದು ಹೇಳುತ್ತಾರೆ. ॥13॥</p>
<p class="Shlok-Number" id="toc_marker-23-14">(ಶ್ಲೋಕ-14)</p>
<p class="Shlok">ದೇವದ್ವಿಜಗುರುಪ್ರಾಜ್ಞಪೂಜನಂ ಶೌಚಮಾರ್ಜವಮ್ ।</p>
<p class="Shlok">ಬ್ರಹ್ಮಚರ್ಯಮಹಿಂಸಾ ಚ ಶಾರೀರಂ ತಪ ಉಚ್ಯತೇ ॥</p>
<p class="Text">ದೇವತೆಗಳ, ಬ್ರಾಹ್ಮಣರ, ಗುರುಗಳ ಮತ್ತು ಜ್ಞಾನಿಗಳ ಪೂಜೆ ಮಾಡುವುದು, ಪವಿತ್ರತೆ, ಸರಳತೆ, ಬ್ರಹ್ಮಚರ್ಯ, ಅಹಿಂಸೆ, ಇವು ಶಾರೀರಿಕ ತಪಸ್ಸು ಎಂದು ಹೇಳಲಾಗುತ್ತದೆ. ॥14॥</p>
<p class="Shlok-Number" id="toc_marker-23-15">(ಶ್ಲೋಕ-15)</p>
<p class="Shlok">ಅನುದ್ವೇಗಕರಂ ವಾಕ್ಯಂ ಸತ್ಯಂ ಪ್ರಿಯಹಿತಂ ಚ ಯತ್ ।</p>
<p class="Shlok">ಸ್ವಾಧ್ಯಾಯಾಭ್ಯಸನಂ ಚೈವ ವಾಙ್ಮಯಂ ತಪ ಉಚ್ಯತೇ ॥</p>
<p class="Text">ಉದ್ವೇಗಗೊಳಿಸದ, ಪ್ರಿಯವಾದ, ಹಿತಕರವಾದ ಮತ್ತು ಯಥಾರ್ಥವಾದ ಮಾತು, ಹಾಗೆಯೇ, ವೇದಶಾಸಗಳ ಅಧ್ಯಯನ, ಪರಮೇಶ್ವರನ ನಾಮ ಜಪದ ಅಭ್ಯಾಸ - ಇವನ್ನು ವಾಣಿಯ ತಪಸ್ಸೆಂದು ಹೇಳಲಾಗುತ್ತದೆ. ॥15॥</p>
<p class="Shlok-Number" id="toc_marker-23-16">(ಶ್ಲೋಕ-16)</p>
<p class="Shlok">ಮನಃಪ್ರಸಾದಃ ಸೌಮ್ಯತ್ವಂ ವೌನಮಾತ್ಮವಿನಿಗ್ರಹಃ ।</p>
<p class="Shlok">ಭಾವಸಂಶುದ್ಧಿರಿತ್ಯೇತತ್ತಪೋ ಮಾನಸಮುಚ್ಯತೇ ॥</p>
<p class="Text">ಮನಸ್ಸಿನ ಪ್ರಸನ್ನತೆ, ಶಾಂತಭಾವ, ಭಗವಚ್ಚಿಂತನದ ಸ್ವಭಾವ, ಮನಸ್ಸಿನ ನಿಗ್ರಹ, ಅಂತಃಕರಣದ ಭಾವಗಳ ಪೂರ್ಣ ಪವಿತ್ರತೆ ಇವು ಮನಸ್ಸಿನ ತಪಸ್ಸೆಂದು ಹೇಳಲಾಗುತ್ತದೆ. ॥16॥</p>
<p class="Shlok-Number" id="toc_marker-23-17">(ಶ್ಲೋಕ-17)</p>
<p class="Shlok">ಶ್ರದ್ಧಯಾ ಪರಯಾ ತಪ್ತಂ ತಪಸ್ತತ್ರಿವಿಧಂ ನರೈಃ ।</p>
<p class="Shlok">ಅಫಲಾಕಾಂಕ್ಷಿಭಿರ್ಯುಕ್ತೈಃ ಸಾತ್ತ್ವಿಕಂ ಪರಿಚಕ್ಷತೇ ॥</p>
<p class="Text">ಫಲದ ಇಚ್ಛೆ ಇಲ್ಲದ ಯೋಗೀ ಪುರುಷರು ಅತ್ಯಂತ ಶ್ರದ್ಧೆಯಿಂದ ಮಾಡುವ ಹಿಂದೆ ಹೇಳಿದ ಮೂರು ಪ್ರಕಾರದ (ಕಾಯಿಕ, ವಾಚಿಕ, ಮಾನಸಿಕ) ತಪಸ್ಸನ್ನು ಸಾತ್ತ್ಪಿಕವೆಂದು ಹೇಳುತ್ತಾರೆ. ॥17॥</p>
<p class="Shlok-Number" id="toc_marker-23-18">(ಶ್ಲೋಕ-18)</p>
<p class="Shlok">ಸತ್ಕಾರಮಾನಪೂಜಾರ್ಥಂ ತಪೋ ದಂಭೇನ ಚೈವ ಯತ್</p>
<p class="Shlok">ಕ್ರಿಯತೇ ತದಿಹ ಪ್ರೋಕ್ತಂ ರಾಜಸಂ ಚಲಮಧ್ರುವಮ್॥18॥</p>
<p class="Text">ಸತ್ಕಾರ, ಮಾನ ಮತ್ತು ಪೂಜೆಗಾಗಿ ಹಾಗೆಯೇ ಬೇರೆ ಯಾವುದೋ ಸ್ವಾರ್ಥಕ್ಕಾಗಿ, ಸ್ವಭಾವದಿಂದಾಗಿ ಅಥವಾ ದಂಭಾಚಾರದಿಂದ ಮಾಡುವ ತಪಸ್ಸು, ಕ್ಷಣಿಕ ಹಾಗೂ ಅನಿಶ್ಚಿತ ಫಲವುಳ್ಳ ತಪಸ್ಸನ್ನು ಇಲ್ಲಿ ರಾಜಸವೆಂದು ಹೇಳಲಾಗಿದೆ. ॥18॥</p>
<p class="Shlok-Number" id="toc_marker-23-19">(ಶ್ಲೋಕ-19)</p>
<p class="Shlok">ಮೂಢಗ್ರಾಹೇಣಾತ್ಮನೋ ಯತ್ಪೀಡಯಾ ಕ್ರಿಯತೇ ತಪಃ ।</p>
<p class="Shlok">ಪರಸ್ಯೋತ್ಸಾದನಾರ್ಥಂ ವಾ ತತ್ತಾಮಸಮುದಾಹೃತಮ್ ॥</p>
<p class="Text">ಮೂರ್ಖತೆಯಿಂದ, ಹಟದಿಂದ, ಮನಸ್ಸು, ವಾಣಿ, ಶರೀರಕ್ಕೆ ಕಷ್ಟಕೊಟ್ಟು ಅಥವಾ ಇತರರಿಗೆ ಅನಿಷ್ಟ ಮಾಡುವುದಕ್ಕಾಗಿ ಮಾಡಲಾಗುವ ತಪಸ್ಸನ್ನು ತಾಮಸವೆಂದು ಹೇಳಲಾಗಿದೆ. ॥19॥</p>
<p class="Shlok-Number" id="toc_marker-23-20">(ಶ್ಲೋಕ-20)</p>
<p class="Shlok">ದಾತವ್ಯಮಿತಿ ಯದ್ದಾನಂ ದೀಯತೇಽನುಪಕಾರಿಣೇ ।</p>
<p class="Shlok">ದೇಶೇ ಕಾಲೇ ಚ ಪಾತ್ರೇ ಚ ತದ್ದಾನಂ ಸಾತ್ತ್ವಿಕ ಸ್ಮೃತಮ್ ॥</p>
<p class="Text">‘ದಾನ ಕೊಡುವುದೇ ಕರ್ತವ್ಯವಾಗಿದೆ’ ಈ ಭಾವದಿಂದ ದೇಶ, ಕಾಲ ಮತ್ತು ಪಾತ್ರ ದೊರಕಿದಾಗ ಪ್ರತ್ಯುಪಕಾರವನ್ನು ಬಯಸದೆ ಮಾಡುವ ದಾನವನ್ನು ಸಾತ್ತ್ವಿಕವೆಂದು ಹೇಳಲಾಗಿದೆ. ॥20॥</p>
<p class="Shlok-Number" id="toc_marker-23-21">(ಶ್ಲೋಕ-21)</p>
<p class="Shlok">ಯತ್ತು ಪ್ರತ್ಯುಪಕಾರಾರ್ಥಂ ಫಲಮುದ್ದಿಶ್ಯ ವಾ ಪುನಃ ।</p>
<p class="Shlok">ದೀಯತೇ ಚ ಪರಿಕ್ಲಿಷ್ಟಂ ತದ್ದಾನಂ ರಾಜಸಂ ಸ್ಮೃತಮ್ ॥</p>
<p class="Text">ಆದರೆ ಕ್ಲೇಶಪೂರ್ವಕ, ಪ್ರತ್ಯುಪಕಾರದ ಇಚ್ಛೆಯಿಂದ, ಅಥವಾ ಫಲವನ್ನು ದೃಷ್ಟಿಯಲ್ಲಿಟ್ಟು ಕೊಡಲಾಗುವ ದಾನವನ್ನು ರಾಜಸ ಎಂದು ಹೇಳಲಾಗಿದೆ. ॥21॥</p>
<p class="Shlok-Number" id="toc_marker-23-22">(ಶ್ಲೋಕ-22)</p>
<p class="Shlok">ಅದೇಶಕಾಲೇ ಯದ್ದಾನಮಪಾತ್ರೇಭ್ಯಶ್ಚ ದೀಯತೇ ।</p>
<p class="Shlok">ಅಸತ್ಕೃತಮವಜ್ಞಾತಂ ತತ್ತಾಮಸಮುದಾಹೃತಮ್ ॥</p>
<p class="Text">ಸತ್ಕಾರವಿಲ್ಲದೆ, ಅಥವಾ ತಿರಸ್ಕಾರದಿಂದ ಅಯೋಗ್ಯ ದೇಶ-ಕಾಲಗಳಲ್ಲಿ ಮತ್ತು ಕುಪಾತ್ರನಿಗೆ ಕೊಡಲಾಗುವ ದಾನವನ್ನು ತಾಮಸವೆಂದು ಹೇಳಲಾಗಿದೆ. ॥22॥</p>
<p class="Shlok-Number" id="toc_marker-23-23">(ಶ್ಲೋಕ-23)</p>
<p class="Shlok">ಓಂ ತತ್ಸದಿತಿ ನಿರ್ದೆಶೋ ಬ್ರಹ್ಮಣಸ್ತ್ರಿವಿಧಃ ಸ್ಮೃತಃ ।</p>
<p class="Shlok">ಬ್ರಾಹ್ಮಣಾಸ್ತೇನ ವೇದಾಶ್ಚ ಯಜ್ಞಾಶ್ಚ ವಿಹಿತಾಃ ಪುರಾ ॥</p>
<p class="Text">ಓಂ, ತತ್, ಸತ್ - ಹೀಗೆ ಮೂರು ಪ್ರಕಾರದ ಹೆಸರುಗಳು ಓರ್ವ ಸಚ್ಚಿದಾನಂದಘನ ಬ್ರಹ್ಮನದ್ದೇ ಆಗಿವೆ. ಅವುಗಳಿಂದಲೇ ಸೃಷ್ಟಿಯ ಆದಿಯಲ್ಲಿ ಬ್ರಾಹ್ಮಣ, ವೇದ ಹಾಗೂ ಯಜ್ಞಾದಿಗಳು ರಚಿತವಾಗಿವೆ. ॥23॥</p>
<p class="Shlok-Number" id="toc_marker-23-24">(ಶ್ಲೋಕ-24)</p>
<p class="Shlok">ತಸ್ಮಾದೋಮಿತ್ಯುದಾಹೃತ್ಯ ಯಜ್ಞದಾನತಪಃಕ್ರಿಯಾಃ ।</p>
<p class="Shlok">ಪ್ರವರ್ತಂತೇ ವಿಧಾನೋಕ್ತಾಃ ಸತತಂ ಬ್ರಹ್ಮವಾದಿನಾಮ್ ॥</p>
<p class="Text">ಆದ್ದರಿಂದ ವೇದಮಂತ್ರಗಳನ್ನು ಉಚ್ಚರಿಸುವ ಶ್ರೇಷ್ಠ ಪುರುಷರ ಶಾಸ್ತ್ರಗಳು ಹೇಳಿದ ಯಜ್ಞ, ದಾನ ಮತ್ತು ತಪೋರೂಪೀ ಕ್ರಿಯೆಗಳನ್ನು ಯಾವಾಗಲೂ ‘ಓಂ’ ಎಂಬ ಈ ಪರಮಾತ್ಮನ ನಾಮವನ್ನು ಉಚ್ಚರಿಸಿಯೇ ಪ್ರಾರಂಭವಾಗುತ್ತವೆ. ॥24॥</p>
<p class="Shlok-Number" id="toc_marker-23-25">(ಶ್ಲೋಕ-25)</p>
<p class="Shlok">ತದಿತ್ಯನಭಿಸಂಧಾಯ ಫಲಂ ಯಜ್ಞತಪಃಕ್ರಿಯಾಃ ।</p>
<p class="Shlok">ದಾನಕ್ರಿಯಾಶ್ಚ ವಿವಿಧಾಃ ಕ್ರಿಯಂತೇ ಮೋಕ್ಷಕಾಂಕ್ಷಿಭಿಃ ॥</p>
<p class="Text">‘ತತ್’ ಈ ಹೆಸರಿನಿಂದ ಸಂಬೋಧಿಸುವ ಪರಮಾತ್ಮನದ್ದೇ ಇದೆಲ್ಲವೂ ಆಗಿದೆ. ಈ ಭಾವನೆಯಿಂದ ಫಲವನ್ನು, ಬಯಸದೆ ನಾನಾ ಪ್ರಕಾರದ ಯಜ್ಞ, ತಪಸ್ಸು ಮತ್ತು ದಾನರೂಪೀ ಕ್ರಿಯೆಗಳನ್ನು ಶ್ರೇಯಸ್ಸಿನ ಇಚ್ಛೆಯುಳ್ಳ ಪುರುಷರು ಮಾಡುತ್ತಾರೆ. ॥25॥</p>
<p class="Shlok-Number" id="toc_marker-23-26">(ಶ್ಲೋಕ-26)</p>
<p class="Shlok">ಸದ್ಭಾವೇ ಸಾಧುಭಾವೇ ಚ ಸದಿತ್ಯೇತತ್ಪ್ರಯುಜ್ಯತೇ ।</p>
<p class="Shlok">ಪ್ರಶಸ್ತೇ ಕರ್ಮಣಿ ತಥಾ ಸಚ್ಛಬ್ಧಃ ಪಾರ್ಥ ಯುಜ್ಯತೇ ॥</p>
<p class="Text">‘ಸತ್’ಈ ಪರಮಾತ್ಮನ ಹೆಸರನ್ನು ಸತ್ಯಭಾವದಲ್ಲಿ ಮತ್ತು ಶ್ರೇಷ್ಠಭಾವದಲ್ಲಿ ಪ್ರಯೋಗಿಸಲಾಗುತ್ತದೆ. ಹಾಗೆಯೇ ಪಾರ್ಥನೇ! ಉತ್ತಮವಾದ ಕರ್ಮದಲ್ಲಿಯೂ ‘ಸತ್‘ ಶಬ್ದವನ್ನು ಪ್ರಯೋಗಿಸಲಾಗುತ್ತದೆ. ॥26॥</p>
<p class="Shlok-Number" id="toc_marker-23-27">(ಶ್ಲೋಕ-27)</p>
<p class="Shlok">ಯಜ್ಞೇ ತಪಸಿ ದಾನೇ ಚ ಸ್ಥಿತಿಃ ಸದಿತಿ ಚೋಚ್ಯತೇ ।</p>
<p class="Shlok">ಕರ್ಮ ಚೈವ ತದರ್ಥೀಯಂ ಸದಿತ್ಯೇವಾಭಿಧೀಯತೇ ॥</p>
<p class="Text">ಹಾಗೆಯೇ ಯಜ್ಞ, ತಪಸ್ಸು ಮತ್ತು ದಾನದಲ್ಲಿ ಇರುವ ಸ್ಥಿತಿಯನ್ನೂ, ಕೂಡ ‘ಸತ್’ ಎಂದು ಹೇಳಲಾಗುತ್ತದೆ ಮತ್ತು ಪರಮಾತ್ಮನಿಗಾಗಿ ಮಾಡಿದ ಕರ್ಮವು ನಿಶ್ಚಯವಾಗಿ ‘ಸತ್’ ಎಂದು ಹೇಳಲಾಗುತ್ತದೆ. ॥27॥</p>
<p class="Shlok-Number" id="toc_marker-23-28">(ಶ್ಲೋಕ-28)</p>
<p class="Shlok">ಅಶ್ರದ್ಧಯಾ ಹುತಂ ದತ್ತಂ ತಪಸ್ತಪ್ತಂ ಕೃತಂ ಚ ಯತ್  ।</p>
<p class="Shlok">ಅಸದಿತ್ಯುಚ್ಯತೇ ಪಾರ್ಥ ನ ಚ ತತ್ಪ್ರೇತ್ಯ ನೋ ಇಹ ॥</p>
<p class="Text">ಎಲೈ ಅರ್ಜುನ! ಶ್ರದ್ಧೆಯಿಲ್ಲದೆ ಮಾಡಿದ ಹವನ, ಕೊಟ್ಟ ದಾನ, ಮಾಡಿದ ತಪಸ್ಸು ಮತ್ತು ಮಾಡಿದ ಶುಭಕರ್ಮಗಳೆಲ್ಲವೂ ‘ಅಸತ್’ ಎಂದು ಹೇಳಲಾಗುತ್ತದೆ. ಆದ್ದರಿಂದ ಅದು ಈ ಲೋಕದಲ್ಲಾಗಲೀ, ಪರಲೋಕದಲ್ಲಾಗಲೀ ಲಾಭದಾಯಕವಾಗುವುದಿಲ್ಲ. ॥28॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ಶ್ರದ್ಧಾತ್ರಯವಿಭಾಗಯೋಗೋ ನಾಮ ಸಪ್ತದಶೋಽಧ್ಯಾಯಃ ॥ 17 ॥<span></span></p>


<p class="Page-Break"> </p>
<p class="Book-Name">ಶ್ರೀಮದ್ಭಗವದ್ಗೀತೆ</p>
<p class="Chapter-Heading" id="toc_marker-24">ಹದಿನೆಂಟನೆಯ ಅಧ್ಯಾಯ - ಮೋಕ್ಷಸಂನ್ಯಾಸಯೋಗ</p>
<p class="Shlok-Number" id="toc_marker-24-1">(ಶ್ಲೋಕ-1)</p>
<p class="Uvach">ಅರ್ಜುನ ಉವಾಚ</p>
<p class="Shlok">ಸಂನ್ಯಾಸಸ್ಯ ಮಹಾಬಾಹೋ ತತ್ತ್ವಮಿಚ್ಛಾಮಿ ವೇದಿತುಮ್ ।</p>
<p class="Shlok">ತ್ಯಾಗಸ್ಯ ಚ ಹೃಷಿಕೇಶ ಪೃಥಕ್ಕೇಶಿನಿಷೂದನ ॥</p>
<p class="Text"><span class="char-style-override-2">ಅರ್ಜುನ ಕೇಳಿದನು -</span> ಹೇ ಮಹಾಬಾಹೋ! ಹೇ ಅಂತರ್ಯಾಮಿ! ಹೇ ವಾಸುದೇವಾ! ನಾನು ಸಂನ್ಯಾಸ ಮತ್ತು ತ್ಯಾಗದ ತತ್ತ್ವವನ್ನು ಬೇರೆ-ಬೇರೆಯಾಗಿ ತಿಳಿಯಲು ಬಯಸುತ್ತೇನೆ. ॥1॥</p>
<p class="Shlok-Number" id="toc_marker-24-2">(ಶ್ಲೋಕ-2)</p>
<p class="Uvach">ಶ್ರೀಭಗವಾನುವಾಚ</p>
<p class="Shlok">ಕಾಮ್ಯಾನಾಂ ಕರ್ಮಣಾಂ ನ್ಯಾಸಂ ಸಂನ್ಯಾಸಂ ಕವಯೋ ವಿದುಃ ।</p>
<p class="Shlok">ಸರ್ವಕರ್ಮಫಲತ್ಯಾಗಂ ಪ್ರಾಹುಸ್ತ್ಯಾಗಂ ವಿಚಕ್ಷಣಾಃ ॥</p>
<p class="Text"><span class="char-style-override-2">ಶ್ರೀಭಗವಂತನು ಹೇಳಿದನು - </span>ಎಷ್ಟೋ ಪಂಡಿತರು ಕಾಮ್ಯಕರ್ಮಗಳ ತ್ಯಾಗವನ್ನು ಸಂನ್ಯಾಸವೆಂದು ತಿಳಿಯುತ್ತಾರೆ ಹಾಗೂ ಇತರ ವಿಚಾರಶೀಲರಾದ ಜನರು ಎಲ್ಲ ಕರ್ಮಗಳ ಫಲತ್ಯಾಗವನ್ನು ತ್ಯಾಗವೆಂದು ಹೇಳುತ್ತಾರೆ. ॥2॥</p>
<p class="Shlok-Number" id="toc_marker-24-3">(ಶ್ಲೋಕ-3)</p>
<p class="Shlok">ತ್ಯಾಜ್ಯಂದೋಷವದಿತ್ಯೇಕೇ ಕರ್ಮ ಪ್ರಾಹುರ್ಮನೀಷಿಣಃ ।</p>
<p class="Shlok">ಯಜ್ಞದಾನತಪಃಕರ್ಮ ನ ತ್ಯಾಜ್ಯಮಿತಿ ಚಾಪರೇ ॥</p>
<p class="Text">ಎಲ್ಲಾ ಕರ್ಮಗಳು ದೋಷಯುಕ್ತವಾಗಿವೆ ಆದ್ದರಿಂದ ತ್ಯಜಿಸಲು ಯೋಗ್ಯವಾಗಿವೆ ಎಂದು ಕೆಲವು ವಿದ್ವಾಂಸರು ಹೇಳುತ್ತಾರೆ ಹಾಗೂ ಯಜ್ಞ, ದಾನ ಮತ್ತು ತಪಸ್ಸುರೂಪವಾದ ಕರ್ಮಗಳು ತ್ಯಜಿಸಲು ಯೋಗ್ಯವಲ್ಲ ಎಂದು ಇತರ ವಿದ್ವಾಂಸರು ಹೇಳುತ್ತಾರೆ. ॥3॥</p>
<p class="Shlok-Number" id="toc_marker-24-4">(ಶ್ಲೋಕ-4)</p>
<p class="Shlok">ನಿಶ್ಚಯಂ ಶೃಣು ಮೇ ತತ್ರ ತ್ಯಾಗೇ ಭರತಸತ್ತಮ ।</p>
<p class="Shlok">ತ್ಯಾಗೋ ಹಿ ಪುರುಷವ್ಯಾಘ್ರ ತ್ರಿವಿಧಃ ಸಂಪ್ರಕೀರ್ತಿತಃ ॥</p>
<p class="Text">ಎಲೈ ಪುರುಷಶ್ರೇಷ್ಠ ಅರ್ಜುನ! ಸಂನ್ಯಾಸ ಮತ್ತು ತ್ಯಾಗ ಇವೆರಡರಲ್ಲಿ ಮೊದಲು ತ್ಯಾಗದ ವಿಷಯದಲ್ಲಿ ನನ್ನ ನಿಶ್ಚಯವನ್ನು ಕೇಳು, ಏಕೆಂದರೆ ತ್ಯಾಗವು ಸಾತ್ತ್ವಿಕ, ರಾಜಸ ಹಾಗೂ ತಾಮಸ ಎಂಬ ಭೇದದಿಂದ ಮೂರು ಪ್ರಕಾರದ್ದೆಂದು ಹೇಳಲಾಗಿದೆ. ॥4॥</p>
<p class="Shlok-Number" id="toc_marker-24-5">(ಶ್ಲೋಕ-5)</p>
<p class="Shlok">ಯಜ್ಞದಾನತಪಃಕರ್ಮ ನ ತ್ಯಾಜ್ಯಂ ಕಾರ್ಯಮೇವ ತತ್ ।</p>
<p class="Shlok">ಯಜ್ಞೋ ದಾನಂ ತಪಶ್ಚೈವ ಪಾವನಾನಿ ಮನೀಷಿಣಾಮ್ ॥</p>
<p class="Text">ಯಜ್ಞ, ದಾನ ಮತ್ತು ತಪಸ್ಸುರೂಪೀ ಕರ್ಮ ತ್ಯಜಿಸುವುದು ಯೋಗ್ಯವಲ್ಲ. ಅಲ್ಲದೆ ಅದು ಅವಶ್ಯವಾದ ಕರ್ತವ್ಯವಾಗಿದೆ, ಏಕೆಂದರೆ ಯಜ್ಞ, ದಾನ, ತಪಸ್ಸು ಈ ಮೂರು ಕರ್ಮಗಳೇ ಬುದ್ಧಿವಂತರಾದ ಮನುಷ್ಯರನ್ನು ಪವಿತ್ರಗೊಳಿಸುವುದಾಗಿದೆ. ॥5॥</p>
<p class="Shlok-Number" id="toc_marker-24-6">(ಶ್ಲೋಕ-6)</p>
<p class="Shlok">ಏತಾನ್ಯಪಿ ತು ಕರ್ಮಾಣಿ ಸಂಗಂ ತ್ಯಕ್ತ್ವಾ ಫಲಾನಿ ಚ ।</p>
<p class="Shlok">ಕರ್ತವ್ಯಾನೀತಿ ಮೇ ಪಾರ್ಥ ನಿಶ್ಚಿತಂ ಮತಮುತ್ತಮಮ್ ॥</p>
<p class="Text">ಆದ್ದರಿಂದ ಎಲೈ ಪಾರ್ಥಾ! ಈ ಯಜ್ಞ, ದಾನ, ತಪೋರೂಪೀ ಕರ್ಮಗಳನ್ನು ಹಾಗೂ ಇತರ ಸಮಸ್ತ ಕರ್ತವ್ಯ ಕರ್ಮಗಳನ್ನು ಆಸಕ್ತಿ ಮತ್ತು ಫಲಗಳನ್ನು ತ್ಯಜಿಸಿ ಅವಶ್ಯವಾಗಿ ಮಾಡಬೇಕು. ಇದು ನನ್ನ ನಿಶ್ಚಿತವಾದ ಉತ್ತಮ ಅಭಿಪ್ರಾಯವಾಗಿದೆ. ॥6॥</p>
<p class="Shlok-Number" id="toc_marker-24-7">(ಶ್ಲೋಕ-7)</p>
<p class="Shlok">ನಿಯತಸ್ಯ ತು ಸಂನ್ಯಾಸಃ ಕರ್ಮಣೋ ನೋಪಪದ್ಯತೇ ।</p>
<p class="Shlok">ಮೋಹಾತ್ತಸ್ಯ ಪರಿತ್ಯಾಗಸ್ತಾಮಸಃ ಪರಿಕೀರ್ತಿತಃ ॥</p>
<p class="Text">(ನಿಷಿದ್ಧ ಮತ್ತು ಕಾಮ್ಯ ಕರ್ಮಗಳನ್ನಾದರೋ ಸ್ವರೂಪದಿಂದ ತ್ಯಾಗ ಮಾಡುವುದು ಉಚಿತವೇ ಆಗಿದೆ.) ಆದರೆ ನಿಯತ ಕರ್ಮವನ್ನು ಸ್ವರೂಪದಿಂದ ತ್ಯಜಿಸುವುದು ಯೋಗ್ಯವಲ್ಲ. ಅದಕ್ಕಾಗಿ ಮೋಹದಿಂದ ಅದನ್ನು ತ್ಯಜಿಸುವುದು ತಾಮಸ ತ್ಯಾಗವೆಂದು ಹೇಳಲಾಗಿದೆ. ॥7॥</p>
<p class="Shlok para-style-override-7">(ಶ್ಲೋಕ-8)</p>
<p class="Shlok">ದುಃಖಮಿತ್ಯೇವ ಯತ್ಕರ್ಮ ಕಾಯಕ್ಲೇಶಭಯಾತ್ತ್ಯಜೇತ್ ।</p>
<p class="Shlok">ಸ ಕೃತ್ವಾರಾಜಸಂ ತ್ಯಾಗಂ ನೈವ ತ್ಯಾಗಫಲಂ ಲಭೇತ್ ॥</p>
<p class="Text">ಇರುವುದೆಲ್ಲ ಕರ್ಮಗಳು ದುಃಖರೂಪವಾಗಿವೆ ಎಂದು ತಿಳಿದು ಶಾರೀರಿಕ ಕ್ಲೇಶದ ಭಯದಿಂದ ಕರ್ತವ್ಯ ಕರ್ಮಗಳನ್ನು ತ್ಯಾಗ ಮಾಡಿದರೆ, ಇಂತಹ ರಾಜಸ ತ್ಯಾಗವನ್ನು ಮಾಡಿದ ಅವನಿಗೆ ತ್ಯಾಗದ ಫಲವು ಯಾವ ರೀತಿಯಿಂದಲೂ ಸಿಗುವುದಿಲ್ಲ. ॥8॥</p>
<p class="Shlok-Number" id="toc_marker-24-8">(ಶ್ಲೋಕ-9)</p>
<p class="Shlok">ಕಾರ್ಯಮಿತ್ಯೇವ ಯತ್ಕರ್ಮ ನಿಯತಂ ಕ್ರಿಯತೇರ್ಜುನ ।</p>
<p class="Shlok">ಸಂಗಂ ತ್ಯಕ್ತ್ವಾ ಫಲಂ ಚೈವ ಸ ತ್ಯಾಗಃ ಸಾತ್ತ್ವಿಕೋ ಮತಃ ॥</p>
<p class="Text">ಎಲೈ ಅರ್ಜುನ! ‘ಶಾಸವಿಹಿತ ಕರ್ಮ ಮಾಡುವುದು ಕರ್ತವ್ಯವಾಗಿದೆ’ ಎಂಬ ಭಾವನೆಯಿಂದ ಆಸಕ್ತಿ ಮತ್ತು ಫಲವನ್ನು ತ್ಯಾಗಮಾಡಿ ಮಾಡುವ ತ್ಯಾಗವೇ ಸಾತ್ವಿಕ ತ್ಯಾಗವೆಂದು ತಿಳಿಯಲಾಗಿದೆ. ॥9॥</p>
<p class="Shlok-Number" id="toc_marker-24-9">(ಶ್ಲೋಕ-11)</p>
<p class="Shlok">ನ ದ್ವೇಷ್ಟ್ಯಕುಶಲಂ ಕರ್ಮ ಕುಶಲೇ ನಾನುಷಜ್ಜತೇ ।</p>
<p class="Shlok">ತ್ಯಾಗೀ ಸತ್ತ್ವಸಮಾವಿಷ್ಟೋ ಮೇದಾವೀ ಛಿನ್ನಸಂಶಯಃ ॥</p>
<p class="Text">ಕುಶಲವಲ್ಲದ ಕರ್ಮವನ್ನು ದ್ವೇಷಿಸದೆ, ಕುಶಲಕರ್ಮದಲ್ಲಿ ಆಸಕ್ತನಾಗದೆ, ಶುದ್ಧವಾದ ಸತ್ತ್ವಗುಣದಿಂದ ಕೂಡಿದ ಪುರುಷನು ಸಂಶಯರಹಿತ, ಬುದ್ಧಿವಂತ ಮತ್ತು ನಿಜವಾದ ತ್ಯಾಗಿಯೂ ಆಗಿದ್ದಾನೆ. ॥10॥</p>
<p class="Shlok-Number" id="toc_marker-24-10">(ಶ್ಲೋಕ-11)</p>
<p class="Shlok">ನ ಹಿ ದೇಹಭೃತಾ ಶಕ್ಯಂ ತ್ಯಕ್ತುಂ ಕರ್ಮಾಣ್ಯಶೇಷತಃ ।</p>
<p class="Shlok">ಯಸ್ತು ಕರ್ಮಲತ್ಯಾಗೀ ಸ ತ್ಯಾಗೀತ್ಯಭಿಧೀಯತೇ ॥</p>
<p class="Text">ಏಕೆಂದರೆ ಶರೀರಧಾರೀಯಾದ ಯಾವದೇ ಮನುಷ್ಯನು ಪೂರ್ಣವಾಗಿ ಕರ್ಮಗಳೆಲ್ಲವನ್ನು ತ್ಯಜಿಸುವುದು ಸಾಧ್ಯವಾಗದು. ಆದ್ದರಿಂದ ಕರ್ಮಫಲ ತ್ಯಾಗಿಯಾಗಿರುವವನೇ ತ್ಯಾಗಿಯಾಗಿದ್ದಾನೆ ಎಂದು ಹೇಳಲಾಗುತ್ತದೆ. ॥11॥</p>
<p class="Shlok-Number" id="toc_marker-24-11">(ಶ್ಲೋಕ-12)</p>
<p class="Shlok">ಅನಿಷ್ಟಮಿಷ್ಟಂ ಮಿಶ್ರಂ ಚ ತ್ರಿವಿಧಂ ಕರ್ಮಣಃ ಫಲಮ್ ।</p>
<p class="Shlok">ಭವತ್ಯತ್ಯಾಗಿನಾಂ ಪ್ರೇತ್ಯ ನ ತು ಸಂನ್ಯಾಸಿನಾಂ ಕ್ವಚಿತ್ ॥</p>
<p class="Text">ಕರ್ಮಫಲವನ್ನು ತ್ಯಾಗ ಮಾಡದಿರುವ ಮನುಷ್ಯನಿಗೆ ಕರ್ಮದ ಒಳ್ಳೆಯ, ಕೆಟ್ಟ ಮತ್ತು ಮಿಶ್ರ ಎಂಬ ಮೂರು ವಿಧದ ಫಲಗಳು ಸತ್ತ ಬಳಿಕ ಅವಶ್ಯವಾಗಿ ಸಿಗುತ್ತವೆ, ಆದರೆ ಕರ್ಮಫಲವನ್ನು ತ್ಯಾಗಮಾಡಿದ ಮನುಷ್ಯರಿಗೆ ಕರ್ಮಗಳ ಫಲಗಳು ಎಂದಿಗೂ ಸಿಗಲಾರವು. ॥12॥</p>
<p class="Shlok-Number" id="toc_marker-24-12">(ಶ್ಲೋಕ-13)</p>
<p class="Shlok">ಪಂಚೈತಾನಿ ಮಹಾಬಾಹೋ ಕಾರಣಾನಿ ನಿಬೋಧ ಮೇ ।</p>
<p class="Shlok">ಸಾಂಖ್ಯೇ ಕೃತಾಂತೇ ಪ್ರೋಕ್ತಾನಿ ಸಿದ್ಧಯೇ ಸರ್ವಕರ್ಮಣಾಮ್ ॥</p>
<p class="Text">ಎಲೈ ಮಹಾಬಾಹೋ! ಸಂಪೂರ್ಣ ಕರ್ಮಗಳ ಸಿದ್ಧಿಗೆ ಈ ಐದು ಕಾರಣಗಳನ್ನು, ಕರ್ಮಗಳನ್ನು ಮುಗಿಸಲು ಉಪಾಯವನ್ನು ತಿಳಿಸುವ ಸಾಂಖ್ಯ ಶಾಸ್ತ್ರದಲ್ಲಿ ಹೇಳಲಾಗಿದೆ. ಅವುಗಳನ್ನು ನೀನು ನನ್ನಿಂದ ಚೆನ್ನಾಗಿ ತಿಳಿದುಕೋ. ॥13॥</p>
<p class="Shlok-Number" id="toc_marker-24-13">(ಶ್ಲೋಕ-14)</p>
<p class="Shlok">ಅಧಿಷ್ಠಾನಂ ತಥಾ ಕರ್ತಾ ಕರಣಂ ಚ ಪೃಥಗ್ವಿಧಮ್ ।</p>
<p class="Shlok">ವಿವಿಧಾಶ್ಚ ಪೃಥಕ್ಚೇಷ್ಟಾ ದೈವಂ ಚೈವಾತ್ರ ಪಂಚಮಮ್ ॥</p>
<p class="Text">ಕರ್ಮಗಳ ಸಿದ್ಧಿಗಾಗಿ ಅಧಿಷ್ಠಾನ, ಕರ್ತಾ, ಭಿನ್ನ-ಭಿನ್ನ ಪ್ರಕಾರದ ಕರಣಗಳು, ಅನೇಕ ವಿಧದ ಬೇರೆ-ಬೇರೆ ಕ್ರಿಯೆಗಳು ಮತ್ತು ಹಾಗೆಯೇ ಐದನೆಯ ಕಾರಣ ದೈವವಾಗಿದೆ. ॥14॥</p>
<p class="Shlok-Number" id="toc_marker-24-14">(ಶ್ಲೋಕ-15)</p>
<p class="Shlok">ಶರೀರವಾಙ್ಮನೋಭಿರ್ಯತ್ಕರ್ಮ ಪ್ರಾರಭತೇ ನರಃ ।</p>
<p class="Shlok">ನ್ಯಾಯ್ಯಂ ವಾ ವಿಪರೀತಂ ವಾ ಪಂಚೈತೇ ತಸ್ಯಹೇತವಃ ॥</p>
<p class="Text">ಮನುಷ್ಯನು ಮನಸ್ಸು, ವಾಣಿ ಮತ್ತು ಶರೀರದಿಂದ ಶಾಸ್ತ್ರಾನುಕೂಲವಾಗಲೀ ಅಥವಾ ಅದಕ್ಕೆ ವಿರುದ್ಧವಾಗಲೀ ಯಾವುದೇ ಕರ್ಮಮಾಡಲು ಈ ಐದೇ ಕಾರಣಗಳಿರುತ್ತವೆ. ॥15॥</p>
<p class="Shlok-Number" id="toc_marker-24-15">(ಶ್ಲೋಕ-16)</p>
<p class="Shlok">ತತ್ರೈವಂಸತಿ ಕರ್ತಾರಮಾತ್ಮಾನಂ ಕೇವಲಂ ತು ಯಃ ।</p>
<p class="Shlok">ಪಶ್ಯತ್ಯಕೃತಬುದ್ಧಿತ್ವಾನ್ನ ಸ ಪಶ್ಯತಿ ದುರ್ಮತಿಃ ॥</p>
<p class="Text">ಆದರೆ ಹೀಗಿದ್ದರೂ ಯಾವ ಮನುಷ್ಯನು ಅಶುದ್ಧ ಬುದ್ಧಿಯಿಂದಾಗಿ ಕರ್ಮಗಳು ಪೂರ್ಣವಾಗುವುದರಲ್ಲಿ ಕೇವಲ ಮತ್ತು ಶುದ್ಧ ಸ್ವರೂಪೀ ಆತ್ಮನನ್ನು ಕರ್ತಾ ಎಂದು ತಿಳಿಯುತ್ತಾನೋ, ಆ ಮಲಿನ ಬುದ್ಧಿಯ ಅಜ್ಞಾನಿಯು ಯಥಾರ್ಥವನ್ನು ತಿಳಿಯುವುದಿಲ್ಲ. ॥16॥</p>
<p class="Shlok-Number" id="toc_marker-24-16">(ಶ್ಲೋಕ-17)</p>
<p class="Shlok">ಯಸ್ಯ ನಾಹಂಕೃತೋಭಾವೋ ಬುದ್ಧಿರ್ಯಸ್ಯ ನ ಲಿಪ್ಯತೇ ।</p>
<p class="Shlok">ಹತ್ವಾಪಿ ಸ ಇಮಾಂಲ್ಲೋಕಾನ್ನ ಹಂತಿ ನ ನಿಬಧ್ಯತೇ ॥</p>
<p class="Text">ಯಾವ ಪುರುಷನ ಅಂತಃಕರಣದಲ್ಲಿ ‘ನಾನು ಕರ್ತಾ ಆಗಿದ್ದೇನೆ’ ಎಂಬ ಭಾವ ಇರುವುದಿಲ್ಲವೋ, ಹಾಗೆಯೇ ಯಾರ ಬುದ್ಧಿಯು ಸಾಂಸಾರಿಕ ಪದಾರ್ಥಗಳಲ್ಲಿ ಮತ್ತು ಕರ್ಮಗಳಲ್ಲಿ ಅಂಟಿಕೊಳ್ಳುವುದಿಲ್ಲವೋ, ಆ ಮನುಷ್ಯನು ಎಲ್ಲ ಜನರನ್ನು ಕೊಂದರೂ ವಾಸ್ತವಿಕವಾಗಿ ಕೊಲ್ಲುವುದಿಲ್ಲ ಹಾಗೂ ಅವನು ಪಾಪದಿಂದ ಬಂಧಿತನಾಗುವುದೂ ಇಲ್ಲ. ॥17॥</p>
<p class="Shlok-Number" id="toc_marker-24-17">(ಶ್ಲೋಕ-18)</p>
<p class="Shlok">ಜ್ಞಾನಂ ಜ್ಞೇಯಂ ಪರಿಜ್ಞಾತಾ ತ್ರಿವಿಧಾ ಕರ್ಮಚೋದನಾ ।</p>
<p class="Shlok">ಕರಣಂ ಕರ್ಮ ಕರ್ತೇತಿ ತ್ರಿವಿಧಃ ಕರ್ಮಸಂಗ್ರಹಃ ॥</p>
<p class="Text">ಜ್ಞಾತಾ, ಜ್ಞಾನ ಮತ್ತು ಜ್ಞೇಯ ಇವು ಮೂರು ವಿಧದ ಕರ್ಮ ಪ್ರೇರಣೆಯಾಗಿದೆ ಮತ್ತು ಕರ್ತಾ, ಕರಣ ಹಾಗೂ ಕ್ರಿಯೆ ಇವು ಮೂರು ಪ್ರಕಾರದ ಕರ್ಮಸಂಗ್ರಹವಾಗಿದೆ. ॥18॥</p>
<p class="Shlok-Number" id="toc_marker-24-18">(ಶ್ಲೋಕ-19)</p>
<p class="Shlok">ಜ್ಞಾನಂ ಕರ್ಮ ಚ ಕರ್ತಾ ಚ ತ್ರಿಧೈವ ಗುಣಭೇದತಃ ।</p>
<p class="Shlok">ಪ್ರೋಚ್ಯತೇ ಗುಣಸಂಖ್ಯಾನೇ ಯಥಾವಚ್ಛೃಣು ತಾನ್ಯಪಿ ॥</p>
<p class="Text">ಗುಣಗಳ ಸಂಖ್ಯೆಯನ್ನು ತಿಳಿಸುವ ಶಾಸ್ತ್ರದಲ್ಲಿ ಜ್ಞಾನ, ಕರ್ಮ ಮತ್ತು ಕರ್ತಾ ಇವು ಗುಣಗಳ ಭೇದದಿಂದ ಮೂರು- ಮೂರು ಪ್ರಕಾರದಿಂದಲೇ ಹೇಳಲಾಗಿದೆ. ಅದನ್ನೂ ನೀನು ನನ್ನಿಂದ ಚೆನ್ನಾಗಿ ಕೇಳು. ॥19॥</p>
<p class="Shlok-Number" id="toc_marker-24-19">(ಶ್ಲೋಕ-20)</p>
<p class="Shlok">ಸರ್ವಭೂತೇಷು ಯೇನೈಕಂ ಭಾವಮವ್ಯಯಮೀಕ್ಷತೇ ।</p>
<p class="Shlok">ಅವಿಭಕ್ತಂ ವಿಭಕ್ತೇಷು ತಜ್ಜ್ಞಾನಂ ವಿದ್ಧಿ ಸಾತ್ತ್ವಿಕಮ್ ॥</p>
<p class="Text">ಯಾವ ಜ್ಞಾನದಿಂದ ಮನುಷ್ಯನು ಬೇರೆ-ಬೇರೆಯಾದ ಎಲ್ಲ ಪ್ರಾಣಿಗಳಲ್ಲಿ ಒಂದೇ ಅವಿನಾಶಿಯಾದ ಪರಮಾತ್ಮ ಭಾವವನ್ನು ವಿಭಾಗರಹಿತ ಸಮಭಾವದಿಂದ ಸ್ಥಿತನಾಗಿದ್ದಾನೆ ಎಂದು ನೋಡುವ ಜ್ಞಾನವನ್ನು ನೀನು ಸಾತ್ತ್ವಿಕವೆಂದು ತಿಳಿ. ॥20॥</p>
<p class="Shlok-Number" id="toc_marker-24-20">(ಶ್ಲೋಕ-21)</p>
<p class="Shlok">ಪೃಥಕ್ತ್ವೇನ ತು ಯಜ್ಜ್ಞಾನಂ ನಾನಾ ಭಾವಾನ್ಪೃಥಗ್ವಿಧಾನ್ ।</p>
<p class="Shlok">ವೇತ್ತಿ ಸರ್ವೇಷು ಭೂತೇಷು ತಜ್ಜ್ಞಾನಂ ವಿದ್ಧಿ ರಾಜಸಮ್ ॥</p>
<p class="Text">ಆದರೆ ಯಾವ ಜ್ಞಾನದಿಂದ ಮನುಷ್ಯನು ಸಮಸ್ತ ಭೂತಗಳಲ್ಲಿ ಭಿನ್ನ-ಭಿನ್ನ ಪ್ರಕಾರಗಳ ಅನೇಕ ಭಾವಗಳನ್ನು ಬೇರೆ-ಬೇರೆಯಾಗಿ ತಿಳಿಯುವನೋ, ಆ ಜ್ಞಾನವನ್ನು ನೀನು ರಾಜಸವೆಂದು ತಿಳಿ. ॥21॥</p>
<p class="Shlok-Number" id="toc_marker-24-21">(ಶ್ಲೋಕ-22)</p>
<p class="Shlok">ಯತ್ತು ಕೃತ್ಸ್ನವದೇಕಸ್ಮಿನ್ಕಾರ್ಯೇ ಸಕ್ತಮಹೈತುಕಮ್ ।</p>
<p class="Shlok">ಅತತ್ತ್ವಾರ್ಥವದಲ್ಪಂ ಚ ತತ್ತಾಮಸಮುದಾಹೃತಮ್ ॥</p>
<p class="Text">ಆದರೆ ಒಂದು ಕಾರ್ಯರೂಪೀ ಶರೀರದಲ್ಲೇ ಪೂರ್ಣದಂತೆ ಆಸಕ್ತವಾಗಿದೆಯೋ, ಹಾಗೆಯೇ ಯುಕ್ತಿಶೂನ್ಯ, ತಾತ್ತ್ವಿಕ ಅರ್ಥರಹಿತ ಮತ್ತು ತುಚ್ಛವಾಗಿರುವ ಜ್ಞಾನವನ್ನು ತಾಮಸವೆಂದು ಹೇಳಲಾಗಿದೆ. ॥22॥</p>
<p class="Shlok-Number" id="toc_marker-24-22">(ಶ್ಲೋಕ-23)</p>
<p class="Shlok">ನಿಯತಂ ಸಂಗರಹಿತಮರಾಗದ್ವೇಷತಃ ಕೃತಮ್ ।</p>
<p class="Shlok">ಅಫಲಪ್ರೇಪ್ಸುನಾ ಕರ್ಮ ಯತ್ತತ್ಸಾತ್ತ್ವಿಕಮುಚ್ಯತೇ ॥</p>
<p class="Text">ಶಾಸ್ತ್ರವಿಧಿಯಿಂದ ನಿಯಮಿಸಿದ ಕರ್ಮವನ್ನು ಕರ್ತೃತ್ವದ ಅಭಿಮಾನದಿಂದ ರಹಿತವಾಗಿ, ಫಲವನ್ನು ಬಯಸದೆ ಇರುವ ಮನುಷ್ಯನು ರಾಗ-ದ್ವೇಷ ರಹಿತವಾಗಿ ಮಾಡುವನೋ ಆ ಕರ್ಮವನ್ನು ಸಾತ್ತ್ವಿಕವೆಂದು ಹೇಳಲಾಗಿದೆ. ॥23॥</p>
<p class="Shlok-Number" id="toc_marker-24-23">(ಶ್ಲೋಕ-24)</p>
<p class="Shlok">ಯತ್ತು ಕಾಮೇಪ್ಸುನಾ ಕರ್ಮ ಸಾಹಂಕಾರೇಣ ವಾ ಪುನಃ ।</p>
<p class="Shlok">ಕ್ರಿಯತೇ ಬಹುಲಾಯಾಸಂ ತದ್ರಾಜಸಮುದಾಹೃತಮ್ ॥</p>
<p class="Text">ಆದರೆ ಬಹಳ ಪರಿಶ್ರಮಪೂರ್ವಕ ಹಾಗೂ ಭೋಗಗಳನ್ನು ಬಯಸುವ ಅಥವಾ ಅಹಂಕಾರದಿಂದ ಕೂಡಿದ ಮನುಷ್ಯನು ಮಾಡಿದ ಕರ್ಮವನ್ನು ರಾಜಸವೆಂದು ಹೇಳಲಾಗಿದೆ. ॥24॥</p>
<p class="Shlok-Number" id="toc_marker-24-24">(ಶ್ಲೋಕ-25)</p>
<p class="Shlok">ಅನುಬಂಧಂ ಕ್ಷಯಂ ಹಿಂಸಾಮನವೇಕ್ಷ್ಯ ಚ ಪೌರುಷಮ್ ।</p>
<p class="Shlok">ಮೋಹಾದಾರಭ್ಯತೇ ಕರ್ಮ ಯತ್ತತ್ತಾಮಸಮುಚ್ಯತೇ ॥</p>
<p class="Text">ಪರಿಣಾಮ, ಹಾನಿ, ಹಿಂಸೆ ಮತ್ತು ಸಾಮರ್ಥ್ಯ ಇವುಗಳ ವಿಚಾರ ಮಾಡದೆ, ಕೇವಲ ಅಜ್ಞಾನದಿಂದ ಮಾಡುವ ಕರ್ಮವನ್ನು ತಾಮಸವೆಂದು ಹೇಳಲಾಗುತ್ತದೆ. ॥25॥</p>
<p class="Shlok-Number" id="toc_marker-24-25">(ಶ್ಲೋಕ-26)</p>
<p class="Shlok">ಮುಕ್ತಸಂಗೋಽನಹಂವಾದೀ ಧೃತ್ಯುತ್ಸಾಹಸಮನ್ವಿತಃ ।</p>
<p class="Shlok">ಸಿದ್ಧ್ಯಸಿದ್ಧ್ಯೋರ್ನಿರ್ವಿಕಾರಃ ಕರ್ತಾ ಸಾತ್ತ್ವಿಕ ಉಚ್ಯತೇ ॥</p>
<p class="Text">ಸಂಗರಹಿತನಾಗಿ, ಅಹಂಕಾರದ ಮಾತನ್ನು ಆಡದೆ, ಧೈರ್ಯ, ಉತ್ಸಾಹದಿಂದ ಹಾಗೂ ಕಾರ್ಯವು ಸಿದ್ಧವಾಗಲೀ, ಆಗದಿರಲೀ ಅದರಲ್ಲಿ ಹರ್ಷ-ಶೋಕಾದಿ ವಿಕಾರಗಳಿಂದ ರಹಿತನಾದ ಕರ್ತನನ್ನು ಸಾತ್ತ್ವಿಕನೆಂದು ಹೇಳಲಾಗುತ್ತದೆ. ॥26॥</p>
<p class="Shlok-Number" id="toc_marker-24-26">(ಶ್ಲೋಕ-27]</p>
<p class="Shlok">ರಾಗೀ ಕರ್ಮಫಲಪ್ರೇಪ್ಸುರ್ಲುಬ್ಧೋ ಹಿಂಸಾತ್ಮಕೋಽಶುಚಿಃ ।</p>
<p class="Shlok">ಹರ್ಷಶೋಕಾನ್ವಿತಃ ಕರ್ತಾ ರಾಜಸಃ ಪರಿಕೀರ್ತಿತಃ ॥</p>
<p class="Text">ಆಸಕ್ತಿಯಿಂದ ಕೂಡಿದವನಾಗಿ, ಕರ್ಮಗಳ ಫಲಗಳನ್ನು ಬಯಸುತ್ತಾ, ಲೋಭಿ, ಇತರರಿಗೆ ಕಷ್ಟಕೊಡುವ ಸ್ವಭಾವವುಳ್ಳ, ಅಶುದ್ಧ ಆಚರಣೆಯುಳ್ಳ ಮತ್ತು ಹರ್ಷ-ಶೋಕಗಳಿಂದ ಕೂಡಿದ ಕರ್ತನನ್ನು ರಾಜಸನೆಂದು ಹೇಳುತ್ತಾರೆ. ॥27॥</p>
<p class="Shlok-Number" id="toc_marker-24-27">(ಶ್ಲೋಕ-28)</p>
<p class="Shlok">ಅಯುಕ್ತಃ ಪ್ರಾಕೃತಃ ಸ್ತಬ್ಧಃ ಶಠೋ ನೈಷ್ಕೃತಿಕೋಽಲಸಃ ।</p>
<p class="Shlok">ವಿಷಾದೀ ದೀರ್ಘಸೂತ್ರೀ ಚ ಕರ್ತಾ ತಾಮಸ ಉಚ್ಯತೇ ॥</p>
<p class="Text">ಅಯುಕ್ತನೂ, ಶಿಕ್ಷಣರಹಿತನೂ, ಅಹಂಕಾರಿಯೂ, ಧೂರ್ತನೂ ಮತ್ತು ಇತರರ ಜೀವನವನ್ನು ನಾಶಪಡಿಸುವವನೂ, ಶೋಕಿಸುವವನೂ, ಸೋಮಾರಿಯೂ, ದೀರ್ಘಸೂತ್ರಿಯೂ ಆದ ಕರ್ತೃನನ್ನು ತಾಮಸನೆಂದು ಹೇಳಲಾಗುತ್ತದೆ. ॥28॥</p>
<p class="Shlok-Number" id="toc_marker-24-28">(ಶ್ಲೋಕ-29)</p>
<p class="Shlok">ಬುದ್ಧೇರ್ಭೇದಂ ಧೃತೇಶ್ಚೈವ ಗುಣತಸಿವಿಧಂ ಶೃಣು ।</p>
<p class="Shlok">ಪ್ರೋಚ್ಯಮಾನಮಶೇಷೇಣ ಪೃಥಕ್ತ್ವೇನ ಧನಂಜಯ ॥</p>
<p class="Text">ಎಲೈ ಧನಂಜಯ! ಇನ್ನು ಬುದ್ಧಿಯ ಮತ್ತು ಧೃತಿಯ ಗುಣಗಳಿಗನುಸಾರ ಮೂರು ಪ್ರಕಾರದ ಭೇದಗಳನ್ನು, ಪೂರ್ಣವಾಗಿ, ವಿಭಾಗಪೂರ್ವಕ ನಾನು ಹೇಳುವೆನು, ಅದನ್ನು ನೀನು ಕೇಳು. ॥29॥</p>
<p class="Shlok-Number" id="toc_marker-24-29">(ಶ್ಲೋಕ-30)</p>
<p class="Shlok">ಪ್ರವೃತ್ತಿಂ ಚ ನಿವೃತ್ತಿ ಚಕಾರ್ಯಾಕಾರ್ಯೇ ಭಯಾಭಯೇ ।</p>
<p class="Shlok">ಬಂಧಂ ಮೋಕ್ಷಂ ಚ ಯಾ ವೇತ್ತಿ ಬುದ್ಧಿಃ ಸಾ ಪಾರ್ಥ ಸಾತ್ತ್ವಿಕೀ ॥</p>
<p class="Text">ಎಲೈ ಪಾರ್ಥ! ಪ್ರವೃತ್ತಿಮಾರ್ಗ ಮತ್ತು ನಿವೃತ್ತಿಮಾರ್ಗ, ಕರ್ತವ್ಯ ಹಾಗೂ ಅಕರ್ತವ್ಯ, ಭಯ ಮತ್ತು ಅಭಯ ಹಾಗೆಯೇ ಬಂಧನ ಹಾಗೂ ಮೋಕ್ಷ ಇವನ್ನು ಯಥಾರ್ಥವಾಗಿ ತಿಳಿಯುವ ಬುದ್ಧಿಯು ಸಾತ್ತ್ವಿಕವಾಗಿದೆ. ॥30॥</p>
<p class="Shlok-Number" id="toc_marker-24-30">(ಶ್ಲೋಕ-31)</p>
<p class="Shlok">ಯಯಾ ಧರ್ಮಮಧರ್ಮಂ ಚ ಕಾರ್ಯಂ ಚಾಕಾರ್ಯಮೇವ ಚ ।</p>
<p class="Shlok">ಅಯಥಾವತ್ಪ್ರಜಾನಾತಿ ಬುದ್ಧಿಃ ಸಾ ಪಾರ್ಥ ರಾಜಸೀ ॥</p>
<p class="Text">ಎಲೈ ಪಾರ್ಥಾ! ಧರ್ಮವನ್ನು ಮತ್ತು ಅಧರ್ಮವನ್ನು, ಕರ್ತವ್ಯ ಹಾಗೂ ಅಕರ್ತವ್ಯವನ್ನು ಯಥಾರ್ಥವಾಗಿ ತಿಳಿಯುವ ಮನುಷ್ಯನ ಬುದ್ಧಿಯು ರಾಜಸವಾಗಿದೆ. ॥31॥</p>
<p class="Shlok-Number" id="toc_marker-24-31">(ಶ್ಲೋಕ-32)</p>
<p class="Shlok">ಅಧರ್ಮಂ ಧರ್ಮಮಿತಿ ಯಾ ಮನ್ಯತೇ ತಮಸಾವೃತಾ ।</p>
<p class="Shlok">ಸರ್ವಾರ್ಥಾನ್ವಿಪರೀತಾಂಶ್ಚ ಬುದ್ಧಿಃ ಸಾ ಪಾರ್ಥ ತಾಮಸೀ ॥</p>
<p class="Text">ಎಲೈ ಅರ್ಜುನಾ! ತಮೋಗುಣದಿಂದ ವ್ಯಾಪಿಸಿದ ಬುದ್ಧಿಯು ಅಧರ್ಮವನ್ನೂ ಕೂಡ ‘ಇದು ಧರ್ಮವಾಗಿದೆ’ ಎಂದು ತಿಳಿಯುತ್ತದೆ, ಹಾಗೆಯೇ ಇತರ ಪದಾರ್ಥಗಳನ್ನೂ ವಿಪರೀತವಾಗಿ ತಿಳಿಯುವ ಬುದ್ಧಿಯು ತಾಮಸಿಯಾಗಿದೆ. ॥32॥</p>
<p class="Shlok-Number" id="toc_marker-24-32">(ಶ್ಲೋಕ-33)</p>
<p class="Shlok">ಧೃತ್ಯಾ ಯಯಾ ಧಾರಯತೇ ಮನಃಪ್ರಾಣೇಂದ್ರಿಯಕ್ರಿಯಾಃ ।</p>
<p class="Shlok">ಯೋಗೇನಾವ್ಯಭಿಚಾರಿಣ್ಯಾ ಧೃತಿಃ ಸಾ ಪಾರ್ಥ ಸಾತ್ತ್ವಿಕೀ ॥</p>
<p class="Text">ಎಲೈ ಪಾರ್ಥನೆ! ಯಾವ ಅವ್ಯಭಿಚಾರಿಣಿಯಾದ ಧಾರಣ ಶಕ್ತಿಯಿಂದ ಮನುಷ್ಯನು ಧ್ಯಾನಯೋಗದಿಂದ ಮನಸ್ಸು, ಪ್ರಾಣ ಮತ್ತು ಇಂದ್ರಿಯಗಳ ಕ್ರಿಯೆಗಳನ್ನು ಧಾರಣೆ ಮಾಡುತ್ತಾನೋ, ಆ ಧೃತಿಯು ಸಾತ್ತ್ವಿಕವಾಗಿದೆ. ॥33॥</p>
<p class="Shlok-Number" id="toc_marker-24-33">(ಶ್ಲೋಕ-34)</p>
<p class="Shlok">ಯಯಾ ತು ಧರ್ಮಕಾಮಾರ್ಥಾನ್ಧೃತ್ಯಾ ಧಾರಯತೇಽರ್ಜುನ ।</p>
<p class="Shlok">ಪ್ರಸಂಗೇನ ಲಾಕಾಂಕ್ಷೀ ಧೃತಿಃಸಾ ಪಾರ್ಥ ರಾಜಸೀ ॥</p>
<p class="Text">ಆದರೆ ಕುಂತೀಪುತ್ರ ಅರ್ಜುನನೇ! ಫಲದ ಇಚ್ಛೆಯುಳ್ಳ ಮನುಷ್ಯನು ಅತಿ ಆಸಕ್ತಿಯಿಂದಾಗಿ ಯಾವ ಧಾರಣಶಕ್ತಿಯಿಂದ ಧರ್ಮ, ಅರ್ಥ ಮತ್ತು ಕಾಮ ಇವನ್ನು ಧರಣೆ ಮಾಡುತ್ತಾನೋ ಆ ಧಾರಣಶಕ್ತಿಯು ರಾಜಸವಾಗಿದೆ. ॥34॥</p>
<p class="Shlok-Number" id="toc_marker-24-34">(ಶ್ಲೋಕ-35)</p>
<p class="Shlok">ಯಯಾ ಸ್ವಪ್ನಂ ಭಯಂ ಶೋಕಂ ವಿಷಾದಂ ಮದಮೇವ ಚ ।</p>
<p class="Shlok">ನ ವಿಮುಂಚತಿ ದುರ್ಮೇಧಾ ಧೃತಿಃ ಸಾ ಪಾರ್ಥ ತಾಮಸೀ ॥</p>
<p class="Text">ಎಲೈ ಪಾರ್ಥನೇ! ದುಷ್ಟಬುದ್ಧಿಯುಳ್ಳ ಮನುಷ್ಯನು ಯಾವ ಧಾರಣ ಶಕ್ತಿಯಿಂದ ನಿದ್ದೆ, ಭಯ, ಚಿಂತೆ, ದುಃಖ ಮತ್ತು ಉನ್ಮತ್ತತೆಯನ್ನೂ ಬಿಡುವುದಿಲ್ಲವೋ ಅರ್ಥಾತ್ ಧರಿಸಿಕೊಂಡಿರುವನೋ, ಆ ಧಾರಣಶಕ್ತಿಯು ತಾಮಸಿಯಾಗಿದೆ. ॥35॥</p>
<p class="Shlok-Number" id="toc_marker-24-35">(ಶ್ಲೋಕ-36)</p>
<p class="Shlok">ಸುಖಂ ತ್ವಿದಾನೀಂ ತ್ರಿವಿಧಂ ಶೃಣು ಮೇ ಭರತರ್ಷಭ ।</p>
<p class="Shlok">ಅಭ್ಯಾಸಾದ್ರಮತೇ ಯತ್ರ ದುಃಖಾಂತಂ ಚ ನಿಗಚ್ಛತಿ ॥</p>
<p class="Shlok-Number" id="toc_marker-24-36">(ಶ್ಲೋಕ-37)</p>
<p class="Shlok">ಯತ್ತದಗ್ರೇ ವಿಷಮಿವ ಪರಿಣಾಮೇಽಮೃತೋಪಮಮ್ ।</p>
<p class="Shlok">ತತ್ಸುಖಂ ಸಾತ್ತ್ವಿಕಂ ಪ್ರೋಕ್ತಮಾತ್ಮಬುದ್ಧಿಪ್ರಸಾದಜಮ್ ॥</p>
<p class="Text">ಎಲೈ ಭರತಶ್ರೇಷ್ಠಾ! ಈಗ ಮೂರು ಪ್ರಕಾರದ ಸುಖವನ್ನು ಕೂಡ ನನ್ನಿಂದ ನೀನು ಕೇಳು. ಯಾವ ಸುಖದಲ್ಲಿ ಸಾಧಕನು ಭಜನೆ, ಧ್ಯಾನ ಮತ್ತು ಸೇವೆ ಮೊದಲಾದ ಅಭ್ಯಾಸದಲ್ಲಿ ರಮಿಸುತ್ತಾನೋ ಮತ್ತು ಯಾವುದರಿಂದ ಅವನ ದುಃಖ ಇಲ್ಲವಾಗುತ್ತದೋ, ಇದು ಪ್ರಾರಂಭದಲ್ಲಿ ವಿಷದಂತೆ ಕಂಡರೂ ಪರಿಣಾಮದಲ್ಲಿ ಅಮೃತಕ್ಕೆ ಸಮಾನವಾಗಿರುತ್ತದೆ. ಅದು ಪರಮಾತ್ಮನ ವಿಷಯಕ ಬುದ್ಧಿಯ ಪ್ರಸಾದದಿಂದ ಉಂಟಾಗುತ್ತದೆ. ಆ ಸುಖವನ್ನು ಸಾತ್ತ್ವಿಕ ಸುಖವೆಂದು ಹೇಳಲಾಗಿದೆ. ॥36-37॥</p>
<p class="Shlok-Number" id="toc_marker-24-37">(ಶ್ಲೋಕ-38)</p>
<p class="Shlok">ವಿಷಯೇಂದ್ರಿಯಸಂಯೋಗಾದ್ಯತ್ತದಗ್ರೇಽಮೃತೋಪಮಮ್ ।</p>
<p class="Shlok">ಪರಿಣಾಮೇ ವಿಷಮಿವ ತತ್ಸುಖಂ ರಾಜಸಂ ಸ್ಮೃತಮ್ ॥</p>
<p class="Text">ವಿಷಯ ಮತ್ತು ಇಂದ್ರಿಯಗಳ ಸಂಯೋಗದಿಂದ ಉಂಟಾಗುವ ಸುಖವು ಮೊದಲು ಭೋಗಕಾಲದಲ್ಲಿ ಅಮೃತಕ್ಕೆ ಸಮವಾಗಿ ತೋರಿದರೂ ಪರಿಣಾಮದಲ್ಲಿ ವಿಷಕ್ಕೆ ಸಮಾನವಾಗಿದೆ. ಆದ್ದರಿಂದ ಆ ಸುಖವನ್ನು ರಾಜಸವೆಂದು ಹೇಳುತ್ತಾರೆ. ॥38॥</p>
<p class="Shlok-Number" id="toc_marker-24-38">(ಶ್ಲೋಕ-39)</p>
<p class="Shlok">ಯದಗ್ರೇ ಚಾನುಬಂಧೇ ಚ ಸುಖಂಮೋಹನಮಾತ್ಮನಃ ।</p>
<p class="Shlok">ನಿದ್ರಾಲಸ್ಯಪ್ರಮಾದೋತ್ಥಂ ತತ್ತಾಮಸಮುದಾಹೃತಮ್ ॥</p>
<p class="Text">ಭೋಗಕಾಲದಲ್ಲಿ ಹಾಗೂ ಪರಿಣಾಮದಲ್ಲಿಯೂ ಆತ್ಮನನ್ನು ಮೋಹಗೊಳಿಸುತ್ತದೋ, ನಿದ್ದೆ, ಆಲಸ್ಯ ಮತ್ತು ಪ್ರಮಾದದಿಂದ ಉತ್ಪನ್ನವಾಗುತ್ತದೋ, ಆ ಸುಖವನ್ನು ತಾಮಸವೆಂದು ಹೇಳಲಾಗಿದೆ. ॥39</p>
<p class="Shlok-Number" id="toc_marker-24-39">(ಶ್ಲೋಕ-40)</p>
<p class="Shlok">ನ ತದಸ್ತಿ ಪೃಥಿವ್ಯಾಂ ವಾ ದಿವಿ ದೇವೇಷು ವಾ ಪುನಃ ।</p>
<p class="Shlok">ಸತ್ತ್ವಂ ಪ್ರಕೃತಿಜೈರ್ಮುಕ್ತಂ ಯದೇಭಿಃ ಸ್ಯಾತ್ತ್ರಿಭಿರ್ಗುಣೈಃ ॥</p>
<p class="Text">ಪೃಥಿವಿಯಲ್ಲಿ, ಆಕಾಶದಲ್ಲಿ ಅಥವಾ ದೇವತೆಗಳಲ್ಲಿ ಹಾಗೆಯೇ ಇವಲ್ಲದೆ ಮತ್ತೆ ಎಲ್ಲೇ ಆಗಿರಲಿ ಪ್ರಕೃತಿಯಿಂದ ಉತ್ಪನ್ನವಾದ ಯಾವುದೇ ಪ್ರಾಣಿ ಇಲ್ಲವೇ ಪದಾರ್ಥಗಳು ಮೂರು ಗುಣಗಳಿಂದ ರಹಿತವಾದಸತ್ತ್ವವು ಯಾವುದೂ ಇಲ್ಲ. ॥40॥</p>
<p class="Shlok-Number" id="toc_marker-24-40">(ಶ್ಲೋಕ-41)</p>
<p class="Shlok">ಬ್ರಾಹ್ಮಣಕ್ಷತ್ರಿಯವಿಶಾಂ ಶೂದ್ರಾಣಾಂ ಚ ಪರಂತಪ ।</p>
<p class="Shlok">ಕರ್ಮಾಣಿ ಪ್ರವಿಭಕ್ತಾನಿ ಸ್ವಭಾವಪ್ರಭವೈರ್ಗುಣೈಃ ॥</p>
<p class="Text">ಎಲೈ ಪರಂತಪನೇ! ಬ್ರಾಹ್ಮಣ, ಕ್ಷತ್ರಿಯ, ವೈಶ್ಯ ಮತ್ತು ಶೂದ್ರ ಇವರ ಕರ್ಮಗಳು ಸ್ವಭಾವತಃ ಉತ್ಪನ್ನವಾದ ಗುಣಗಳಿಂದಾಗಿ ವಿಭಾಗಿಸಲಾಗಿದೆ. ॥41॥</p>
<p class="Shlok-Number" id="toc_marker-24-41">(ಶ್ಲೋಕ-42)</p>
<p class="Shlok">ಶಮೋ ದಮಸ್ತಪಃ ಶೌಚಂ ಕ್ಷಾಂತಿರಾರ್ಜವಮೇವ ಚ ।</p>
<p class="Shlok">ಜ್ಞಾನಂ ವಿಜ್ಞಾನಮಾಸ್ತಿಕ್ಯಂ ಬ್ರಹ್ಮಕರ್ಮ ಸ್ವಭಾವಜಮ್ ॥</p>
<p class="Text">ಅಂತಃಕರಣದ ನಿಗ್ರಹ, ಇಂದ್ರಿಯಗಳ ಮೇಲೆ ಹತೋಟಿ, ಧರ್ಮಪಾಲನೆಗಾಗಿ ಕಷ್ಟ ಸಹಿಸುವುದು, ಒಳ ಹೊರಗೆ ಶುದ್ಧವಾಗಿರುವುದು, ಬೇರೆಯವರ ಅಪರಾಧಗಳನ್ನು ಕ್ಷಮಿಸುವುದು, ಮನಸ್ಸು, ಇಂದ್ರಿಯಗಳು ಮತ್ತು ಶರೀರವನ್ನು ಸರಳವಾಗಿರುವುದು, ವೇದ, ಶಾಸ್ತ್ರ, ದೇವರು ಮತ್ತು ಪರಲೋಕಾದಿಗಳಲ್ಲಿ ಶ್ರದ್ಧೆಯನ್ನಿಡುವುದು, ವೇದಶಾಸ್ತ್ರಗಳ ಅಧ್ಯಯನ ಮತ್ತು ಅಧ್ಯಾಪನ ಮಾಡುವುದು, ಪರಮಾತ್ಮ ತತ್ತ್ವದ ಅನುಭವ ಪಡೆಯುವುದು - ಇವೆಲ್ಲವೂ ಬ್ರಾಹ್ಮಣನ ಸ್ವಾಭಾವಿಕವಾದ ಕರ್ಮಗಳಾಗಿವೆ. ॥42॥</p>
<p class="Shlok-Number" id="toc_marker-24-42">(ಶ್ಲೋಕ-43)</p>
<p class="Shlok">ಶೌರ್ಯಂ ತೇಜೋ ಧೃತಿರ್ದಾಕ್ಷ್ಯಂ ಯುದ್ಧೇ ಚಾಪ್ಯಪಲಾಯನಮ್ ।</p>
<p class="Shlok">ದಾನಮೀಶ್ವರಭಾವಶ್ಚ ಕ್ಷಾತ್ರಂ ಕರ್ಮ ಸ್ವಭಾವಜಮ್॥</p>
<p class="Text">ಶೌರ್ಯ, ತೇಜ, ಧೈರ್ಯ, ಚಾತುರ್ಯ, ಯುದ್ಧದಿಂದ ಓಡಿ ಹೋಗದಿರುವುದು, ದಾನ ಕೊಡುವುದು ಮತ್ತು ಸ್ವಾಮಿಭಾವ ಇವೆಲ್ಲವೂ ಕ್ಷತ್ರಿಯನ ಸ್ವಾಭಾವಿಕ ಕರ್ಮಗಳಾಗಿವೆ. ॥43॥</p>
<p class="Shlok-Number" id="toc_marker-24-43">(ಶ್ಲೋಕ-44)</p>
<p class="Shlok">ಕೃಷಿಗೌರಕ್ಷ್ಯವಾಣಿಜ್ಯಂ ವೈಶ್ಯಕರ್ಮ ಸ್ವಭಾವಜಮ್ ।</p>
<p class="Shlok">ಪರಿಚರ್ಯಾತ್ಮಕಂ ಕರ್ಮ ಶೂದ್ರಸ್ಯಾಪಿ ಸ್ವಭಾವಜಮ್ ॥</p>
<p class="Text">ಕೃಷಿ, ಗೋಪಾಲನೆ ಮತ್ತು ಕ್ರಯ-ವಿಕ್ರಯರೂಪೀ ಸತ್ಯ ವ್ಯವಹಾರ - ಇವು ವೈಶ್ಯರ ಸ್ವಾಭಾವಿಕ ಕರ್ಮಗಳಾಗಿವೆ. ಹಾಗೆಯೇ ಸರ್ವ ವರ್ಣಗಳ ಸೇವೆ ಮಾಡುವುದು ಶೂದ್ರನ ಸ್ವಾಭಾವಿಕ ಕರ್ಮವಾಗಿದೆ. ॥44॥</p>
<p class="Shlok-Number" id="toc_marker-24-44">(ಶ್ಲೋಕ-45)</p>
<p class="Shlok">ಸ್ವೇ ಸ್ವೇ ಕರ್ಮಣ್ಯಭಿರತಃ ಸಂಸಿದ್ಧಿಂ ಲಭತೇ ನರಃ ।</p>
<p class="Shlok">ಸ್ವಕರ್ಮನಿರತಃ ಸಿದ್ಧಿಂ ಯಥಾ ವಿಂದತಿ ತಚ್ಛೃಣು ॥</p>
<p class="Text">ತಮ್ಮ-ತಮ್ಮ ಸ್ವಾಭಾವಿಕ ಕರ್ಮಗಳಲ್ಲಿ ತತ್ಪರತೆಯಿಂದ ತೊಡಗಿರುವ ಮನುಷ್ಯನಿಗೆ ಭಗವತ್ ಪ್ರಾಪ್ತಿರೂಪೀ ಪರಮ ಸಿದ್ಧಿಯ ಲಾಭವಾಗುತ್ತದೆ. ತನ್ನ ಸ್ವಾಭಾವಿಕ ಕರ್ಮದಲ್ಲಿ ರತನಾದ ಮನುಷ್ಯನು ಹೇಗೆ ಕರ್ಮಮಾಡಿ ಪರಮ ಸಿದ್ಧಿಯನ್ನು ಪಡೆಯುತ್ತಾನೆ? ಆ ವಿಧಿಯನ್ನು ನೀನು ಕೇಳು. ॥45॥</p>
<p class="Shlok-Number" id="toc_marker-24-45">(ಶ್ಲೋಕ-46)</p>
<p class="Shlok">ಯತಃ ಪ್ರವೃತ್ತಿರ್ಭೂತಾನಾಂ ಯೇನ ಸರ್ವಮಿದಂ ತತಮ್ ।</p>
<p class="Shlok">ಸ್ವಕರ್ಮಣಾ ತಮಭ್ಯರ್ಚ್ಯ ಸಿದ್ಧಿಂ ವಿಂದತಿ ಮಾನವಃ ॥</p>
<p class="Text">ಯಾವ ಪರಮೇಶ್ವರನಿಂದ ಎಲ್ಲ ಪ್ರಾಣಿಗಳ ಉತ್ಪತ್ತಿಯಾಗಿದೆಯೋ ಹಾಗೂ ಯಾರಿಂದ ಈ ಜಗತ್ತು ವ್ಯಾಪಿಸಿದೆಯೋ, ಆ ಪರಮೇಶ್ವರನನ್ನು ತಮ್ಮ ಸ್ವಾಭಾವಿಕ ಕರ್ಮಗಳಿಂದ ಪೂಜಿಸಿ ಮನುಷ್ಯನು ಪರಮ ಸಿದ್ಧಿಯನ್ನು ಪಡೆಯುತ್ತಾನೆ. ॥46॥</p>
<p class="Shlok-Number" id="toc_marker-24-46">(ಶ್ಲೋಕ-47)</p>
<p class="Shlok">ಶ್ರೇಯಾನ್ಸ್ವಧರ್ಮೋ ವಿಗುಣಃ ಪರಧರ್ಮಾತ್ಸ್ವನುಷ್ಠಿತಾತ್ ।</p>
<p class="Shlok">ಸ್ವಭಾವನಿಯತಂ ಕರ್ಮ ಕುರ್ವನ್ನಾಪ್ನೋತಿ ಕಿಲ್ಬಿಷಮ್ ॥</p>
<p class="Text">ಚೆನ್ನಾಗಿ ಆಚರಿಸಲಾದ ಬೇರೆಯವರ ಧರ್ಮಕ್ಕಿಂತ, ಗುಣರಹಿತವಾಗಿದ್ದರೂ ತನ್ನ ಧರ್ಮವು ಶ್ರೇಷ್ಠವಾಗಿದೆ. ಏಕೆಂದರೆ ಸ್ವಭಾವದಿಂದ ನಿಯಮಿಸಲ್ಪಟ್ಟ ಸ್ವಧರ್ಮರೂಪೀ ಕರ್ಮವನ್ನು ಮಾಡುವವನಿಗೆ ಪಾಪವು ತಟ್ಟುವುದಿಲ್ಲ. ॥47॥</p>
<p class="Shlok-Number" id="toc_marker-24-47">(ಶ್ಲೋಕ-48)</p>
<p class="Shlok">ಸಹಜಂ ಕರ್ಮ ಕೌಂತೇಯ ಸದೋಷಮಪಿ ನ ತ್ಯಜೇತ್ ।</p>
<p class="Shlok">ಸರ್ವಾರಂಭಾ ಹಿ ದೋಷೇಣ ಧೂಮೇನಾಗ್ನಿರಿವಾವೃತಾಃ ॥</p>
<p class="Text">ಆದ್ದರಿಂದ ಕುಂತೀಪುತ್ರನೇ! ದೋಷಯುಕ್ತವಾಗಿದ್ದರೂ ಕೂಡ ಸ್ವಾಭಾವಿಕ ಕರ್ಮವನ್ನು ಬಿಡಬಾರದು. ಏಕೆಂದರೆ ಹೊಗೆಯಿಂದ ಅಗ್ನಿಯು ಕೂಡಿರುವಂತೆಯೇ ಎಲ್ಲ ಕರ್ಮಗಳೂ ಒಂದಲ್ಲ ಒಂದು ದೋಷದಿಂದ ಕೂಡಿರುತ್ತದೆ. ॥48॥</p>
<p class="Shlok-Number" id="toc_marker-24-48">(ಶ್ಲೋಕ-49)</p>
<p class="Shlok">ಅಸಕ್ತಬುದ್ಧಿಃ ಸರ್ವತ್ರ ಜಿತಾತ್ಮಾ ವಿಗತಸ್ಪೃಹಃ ।</p>
<p class="Shlok">ನೈಷ್ಕರ್ಮ್ಯಸಿದ್ಧಿಂ ಪರಮಾಂ ಸಂನ್ಯಾಸೇನಾಧಿಗಚ್ಛತಿ ॥</p>
<p class="Text">ಸರ್ವತ್ರ ಆಸಕ್ತಿರಹಿತ ಬುದ್ಧಿಯುಳ್ಳವನು, ನಿಃಸ್ಪೃಹ ಮತ್ತು ಅಂತಃಕರಣವನ್ನು ಗೆದ್ದುಕೊಂಡಿರುವ ಮನುಷ್ಯನು ಸಾಂಖ್ಯಯೋಗದಿಂದ ಆ ಶ್ರೇಷ್ಠ ‘ನೈಷ್ಕರ್ಮ್ಯ ಸಿದ್ಧಿ’ಯನ್ನು ಪಡೆಯುತ್ತಾನೆ. ॥49॥</p>
<p class="Shlok-Number" id="toc_marker-24-49">(ಶ್ಲೋಕ-50)</p>
<p class="Shlok">ಸಿದ್ಧಿಂ ಪ್ರಾಪ್ತೋ ಯಥಾ ಬ್ರಹ್ಮ ತಥಾಪ್ನೋತಿ ನಿಬೋಧ ಮೇ ।</p>
<p class="Shlok">ಸಮಾಸೇನೈವ ಕೌಂತೇಯ ನಿಷ್ಠಾ ಜ್ಞಾನಸ್ಯ ಯಾ ಪರಾ ॥</p>
<p class="Text">ಎಲೈ ಕುಂತೀಪುತ್ರನೇ! ಜ್ಞಾನಯೋಗದ ಅಂತಿಮ ಸ್ಥಿತಿಯಾದ ನೈಷ್ಕರ್ಮ್ಯ ಸಿದ್ಧಿಯನ್ನು ಹೇಗೆ ಪಡೆದುಕೊಂಡು ಮನುಷ್ಯನು ಬ್ರಹ್ಮನನ್ನು ಪಡೆದುಕೊಳ್ಳುವನೋ, ಆ ರೀತಿಯನ್ನು ಸಂಕ್ಷೇಪವಾಗಿ ನನ್ನಿಂದ ನೀನು ಕೇಳು. ॥50॥</p>
<p class="Shlok-Number" id="toc_marker-24-50">(ಶ್ಲೋಕ-51)</p>
<p class="Shlok">ಬುದ್ಧ್ಯಾ ವಿಶುದ್ಧಯಾ ಯುಕ್ತೋ ಧೃತ್ಯಾತ್ಮಾನಂ ನಿಯಮ್ಯ ಚ ।</p>
<p class="Shlok">ಶಬ್ದಾದೀನ್ವಿಷಯಾಂಸ್ತ್ಯಕ್ತ್ವಾ ರಾಗದ್ವೇಷೌ ವ್ಯದಸ್ಯ ಚ ॥</p>
<p class="Shlok-Number" id="toc_marker-24-51">(ಶ್ಲೋಕ-52)</p>
<p class="Shlok">ವಿವಿಕ್ತಸೇವೀ ಲಘ್ವಾಶೀ ಯತವಾಕ್ಕಾಯಮಾನಸಃ ।</p>
<p class="Shlok">ಧ್ಯಾನಯೋಗಪರೋ ನಿತ್ಯಂ ವೈರಾಗ್ಯಂ ಸಮುಪಾಶ್ರಿತಃ ॥</p>
<p class="Shlok-Number" id="toc_marker-24-52">(ಶ್ಲೋಕ-53)</p>
<p class="Shlok">ಅಹಂಕಾರಂ ಬಲಂ ದರ್ಪಂ ಕಾಮಂ ಕ್ರೋಧಂ ಪರಿಗ್ರಹಮ್ ।</p>
<p class="Shlok">ವಿಮುಚ್ಯ ನಿರ್ಮಮಃ ಶಾಂತೋ ಬ್ರಹ್ಮಭೂಯಾಯ ಕಲ್ಪತೇ ॥</p>
<p class="Text">ವಿಶುದ್ಧ ಬುದ್ಧಿಯಿಂದ ಕೂಡಿದ, ಹಗುರವಾದ, ಸಾತ್ತ್ವಿಕ ಮತ್ತು ನಿಯಮಿತ ಭೋಜನ ಮಾಡುವವನು, ಶಬ್ದಾದಿ ವಿಷಯಗಳನ್ನು ತ್ಯಜಿಸಿ ಏಕಾಂತದಲ್ಲಿ ಶುದ್ಧ ಜಾಗದಲ್ಲಿ ವಾಸಿಸುವವನು, ಸಾತ್ವಿಕ ಧಾರಣಶಕ್ತಿಯಿಂದ ಅಂತಃಕರಣ ಮತ್ತು ಇಂದ್ರಿಯಗಳನ್ನು ಸಂಯಮದಲ್ಲಿಟ್ಟುಕೊಂಡು, ಮನಸ್ಸು, ವಾಣಿ, ಶರೀರ ವಶದಲ್ಲಿಟ್ಟುಕೊಂಡು, ರಾಗ-ದ್ವೇಷಗಳನ್ನು ಸರ್ವಥಾ ನಾಶಗೊಳಿಸಿ, ಚೆನ್ನಾದ ದೃಢವಾದ ವೈರಾಗ್ಯವನ್ನು ಆಶ್ರಯಿಸಿದ, ಅಹಂಕಾರ, ಬಲ, ದರ್ಪ, ಕಾಮ, ಕ್ರೋಧ, ಸಂಗ್ರಹವೃತ್ತಿ ಇವುಗಳನ್ನು ತ್ಯಜಿಸಿ ನಿರಂತರ ಧ್ಯಾನಯೋಗ ಪರಾಯಣನಾದ, ಮಮತಾರಹಿತ, ಶಾಂತಿಯುಕ್ತ ಪುರುಷನು ಸಚ್ಚಿದಾನಂದಘನ ಬ್ರಹ್ಮನಲ್ಲಿ ಅಭಿನ್ನಭಾವದಿಂದ ಸ್ಥಿತನಾಗಿರಲು ಪಾತ್ರನಾಗುತ್ತಾನೆ. ॥51, 52, 53॥</p>
<p class="Shlok-Number" id="toc_marker-24-53">(ಶ್ಲೋಕ-54)</p>
<p class="Shlok">ಬ್ರಹ್ಮಭೂತಃ ಪ್ರಸನ್ನಾತ್ಮಾ ನ ಶೋಚತಿ ನ ಕಾಂಕ್ಷತಿ ।</p>
<p class="Shlok">ಸಮಃ ಸರ್ವೇಷು ಭೂತೇಷು ಮದ್ಭಕ್ತಿಂ ಲಭತೇ ಪರಾಮ್ ॥</p>
<p class="Text">ಮತ್ತೆ ಆ ಸಚ್ಚಿದಾನಂದಘನ ಬ್ರಹ್ಮನಲ್ಲಿ ತದ್ರೂಪನಾದ ಪ್ರಸನ್ನ ಚಿತ್ತವುಳ್ಳ ಯೋಗಿಯು ಯಾವುದಕ್ಕಾಗಿಯೂ ಶೋಕಿಸುವುದಿಲ್ಲ ಹಾಗೂ ಯಾವುದನ್ನೂ ಬಯಸುವುದಿಲ್ಲ. ಹೀಗೆ ಸಮಸ್ತ ಪ್ರಾಣಿಗಳಲ್ಲಿ ಸಮಭಾವವುಳ್ಳ ಯೋಗಿಯು ನನ್ನ ಪರಾಭಕ್ತಿಯನ್ನು ಪಡೆಯುತ್ತಾನೆ. ॥54॥</p>
<p class="Shlok-Number" id="toc_marker-24-54">(ಶ್ಲೋಕ-55)</p>
<p class="Shlok">ಭಕ್ತ್ಯಾ ಮಾಮಭಿಜಾನಾತಿ ಯಾವಾನ್ಯಶ್ಚಾಸ್ಮಿ ತತ್ತ್ವತಃ ।</p>
<p class="Shlok">ತತೋ ಮಾಂ ತತ್ತ್ವತೋ ಜ್ಞಾತ್ವಾ ವಿಶತೇ ತದನಂತರಮ್ ॥</p>
<p class="Text">ಆ ಪರಾಭಕ್ತಿಯ ಮೂಲಕ ಅವನು ಪರಮಾತ್ಮನಾದ ನನ್ನನ್ನು ‘ನಾನು ಹೇಗಿರುವೆನೋ ಹಾಗೆಯೇ’ ಸರಿಯಾಗಿ ತತ್ತ್ವಶಃ ತಿಳಿಯುತ್ತಾನೆ. ಹಾಗೆಯೇ ಆ ಭಕ್ತಿಯಿಂದ ನನ್ನನ್ನು ತತ್ತ್ವದಿಂದ ತಿಳಿದ ಕೂಡಲೇ ನನ್ನಲ್ಲಿ ಪ್ರವಿಷ್ಟನಾಗುತ್ತಾನೆ. ॥55॥</p>
<p class="Shlok-Number" id="toc_marker-24-55">(ಶ್ಲೋಕ-56)</p>
<p class="Shlok">ಸರ್ವಕರ್ಮಾಣ್ಯಪಿ ಸದಾಕುರ್ವಾಣೋ ಮದ್ವ್ಯಪಾಶ್ರಯಃ ।</p>
<p class="Shlok">ಮತ್ಪ್ರಸಾದಾದವಾಪ್ನೋತಿ ಶಾಶ್ವತಂ ಪದಮವ್ಯಯಮ್ ॥</p>
<p class="Text">ನನ್ನ ಆಶ್ರಯದಲ್ಲಿರುವ ಕರ್ಮಯೋಗಿಯು ಎಲ್ಲ ಕರ್ಮಗಳನ್ನು ಸದಾಕಾಲ ಮಾಡುತ್ತಿದ್ದರೂ ನನ್ನ ಕೃಪೆಯಿಂದ ಸನಾತನ ಅವಿನಾಶೀ ಪರಮಪದವನ್ನು ಹೊಂದುವನು. ॥56॥</p>
<p class="Shlok-Number" id="toc_marker-24-56">(ಶ್ಲೋಕ-58)</p>
<p class="Shlok">ಚೇತಸಾ ಸರ್ವಕರ್ಮಾಣಿ ಮಯಿ ಸಂನ್ಯಸ್ಯ ಮತ್ಪರಃ ।</p>
<p class="Shlok">ಬುದ್ಧಿಯೋಗಮುಪಾಶ್ರಿತ್ಯ ಮಚ್ಚಿತ್ತಃ ಸತತಂ ಭವ ॥</p>
<p class="Text">ಎಲ್ಲ ಕರ್ಮಗಳನ್ನು ಮನಃಪೂರ್ವಕ ನನ್ನಲ್ಲಿ ಅರ್ಪಣೆಮಾಡಿ ಹಾಗೆಯೇ ಸಮತ್ವಬುದ್ಧಿರೂಪೀ ಯೋಗವನ್ನು ಅವಲಂಬಿಸಿ ನೀನು ನನ್ನ ಪರಾಯಣನಾಗಿ, ನಿರಂತರ ನನ್ನಲ್ಲಿ ಚಿತ್ತವುಳ್ಳವನಾಗು. ॥57॥</p>
<p class="Shlok">ಮಚ್ಚಿತ್ತಃ ಸರ್ವದುರ್ಗಾಣಿ ಮತ್ಪ್ರಸಾದಾತ್ತರಿಷ್ಯಸಿ ।</p>
<p class="Shlok">ಅಥ ಚೇತ್ತ್ವ ಮಹಂಕಾರಾನ್ನ ಶ್ರೋಷ್ಯಸಿ ವಿನಂಕ್ಷ್ಯಸಿ ॥</p>
<p class="Text">ಮೇಲೆ ಹೇಳಿದಂತೆ ನನ್ನಲ್ಲಿ ಚಿತ್ತವುಳ್ಳವನಾಗಿ ನೀನು ನನ್ನ ಕೃಪೆಯಿಂದ ಎಲ್ಲ ಸಂಕಟಗಳನ್ನು ಸುಲಭವಾಗಿ ದಾಟಿಬಿಡುವೆ. ಮತ್ತು ಅಹಂಕಾರದಿಂದ ನನ್ನ ಮಾತನ್ನು ಕೇಳದಿದ್ದರೆ ನಾಶವಾಗುವೆ. ಅರ್ಥಾತ್ ಪರಮಾರ್ಥದಿಂದ ವಂಚಿತನಾಗುವೆ. ॥58॥</p>
<p class="Shlok">ಯದಹಂಕಾರಮಾಶ್ರಿತ್ಯ ನ ಯೋತ್ಸ್ಯ ಇತಿ ಮನ್ಯಸೇ ।</p>
<p class="Shlok">ಮಿಥ್ಯೈಷ ವ್ಯವಸಾಯಸ್ತೇ ಪ್ರಕೃತಿಸ್ತ್ವಾಂ ನಿಯೋಕ್ಷ್ಯತಿ ॥</p>
<p class="Text">ನೀನು ಅಹಂಕಾರಪಟ್ಟು ‘ನಾನು ಯುದ್ಧ ಮಾಡುವುದಿಲ್ಲ’ ಎಂದು ತಿಳಿದಿರುವೆ. ಆ ನಿನ್ನ ನಿಶ್ಚಯವು ವ್ಯರ್ಥವಾಗಿದೆ, ಏಕೆಂದರೆ ನಿನ್ನ ಸ್ವಭಾವವು ನಿನ್ನನ್ನು ಬಲವಂತವಾಗಿ ಯುದ್ಧಕ್ಕೆ ತೊಡಗಿಸೀತು. ॥59॥</p>
<p class="Shlok-Number" id="toc_marker-24-57">(ಶ್ಲೋಕ-60)</p>
<p class="Shlok">ಸ್ವಭಾವಜೇನ ಕೌಂತೇಯ ನಿಬದ್ಧಃ ಸ್ವೇನ ಕರ್ಮಣಾ ।</p>
<p class="Shlok">ಕರ್ತುಂ ನೇಚ್ಛಸಿ ಯನ್ಮೋಹಾತ್ಕರಿಷ್ಯಸ್ಯವಶೋಽಪಿ ತತ್ ॥</p>
<p class="Text">ಎಲೈ ಕುಂತೀಪುತ್ರನೇ! ಯಾವ ಕರ್ಮವನ್ನು ನೀನು ಮೋಹದಿಂದಾಗಿ ಮಾಡಲು ಇಚ್ಛಿಸದಿದ್ದರೂ ಅದನ್ನೂ ಕೂಡ ನಿನ್ನ ಪೂರ್ವಕೃತ ಸ್ವಾಭಾವಿಕ ಕರ್ಮದಿಂದ ಬದ್ಧನಾದ್ದರಿಂದ ಪರಾಧೀನನಾಗಿ ಮಾಡುವೆ. ॥60॥</p>
<p class="Shlok-Number" id="toc_marker-24-58">(ಶ್ಲೋಕ-61)</p>
<p class="Shlok">ಈಶ್ವರಃ ಸರ್ವಭೂತಾನಾಂ ಹೃದ್ದೇಶೇಽರ್ಜುನ ತಿಷ್ಠತಿ ।</p>
<p class="Shlok">ಭ್ರಾಮಯನ್ಸರ್ವಭೂತಾನಿ ಯಂತ್ರಾರೂಢಾನಿ ಮಾಯಯಾ ॥</p>
<p class="Text">ಎಲೈ ಅರ್ಜುನ! ಅಂತರ್ಯಾಮೀ ಪರಮೇಶ್ವರನು ತನ್ನ ಮಾಯೆಯಿಂದ ಶರೀರರೂಪೀ ಯಂತ್ರದ ಮೇಲೆ ಆರೂಢನಾಗಿ ಸರ್ವ ಪ್ರಾಣಿಗಳನ್ನು ಅವರ ಕರ್ಮಾನುಸಾರ ಅಲೆಸುತ್ತಾ, ಎಲ್ಲ ಪ್ರಾಣಿಗಳ ಹೃದಯದಲ್ಲಿ ನೆಲೆಸಿರುವನು. ॥61॥</p>
<p class="Shlok-Number" id="toc_marker-24-59">(ಶ್ಲೋಕ-62)</p>
<p class="Shlok">ತಮೇವ ಶರಣಂ ಗಚ್ಛ ಸರ್ವಭಾವೇನ ಭಾರತ ।</p>
<p class="Shlok">ತತ್ಪ್ರಸಾದಾತ್ಪರಾಂ ಶಾಂತಿಂ ಸ್ಥಾನಂ ಪ್ರಾಪ್ಸ್ಯಸಿ ಶಾಶ್ವತಮ್ ॥</p>
<p class="Text">ಎಲೈ ಭಾರತಾ! ನೀನು ಎಲ್ಲ ಪ್ರಕಾರದಿಂದ ಆ ಪರಮೇಶ್ವರನಿಗೇ ಶರಣಾಗು. ಆ ಪರಮಾತ್ಮನ ಕೃಪೆಯಿಂದಲೇ ನೀನು ಪರಮ ಶಾಂತಿಯನ್ನು ಹಾಗೂ ಸನಾತನ ಪರಮಧಾಮವನ್ನು ಹೊಂದುವೆ. ॥62॥</p>
<p class="Shlok-Number" id="toc_marker-24-60">(ಶ್ಲೋಕ-63)</p>
<p class="Shlok">ಇತಿ ತೇ ಜ್ಞಾನಮಾಖ್ಯಾತಂ ಗುಹ್ಯಾದ್ಗುಹ್ಯತರಂ ಮಯಾ ।</p>
<p class="Shlok">ವಿಮೃಶ್ಯೈತದಶೇಷೇಣ ಯಥೇಚ್ಛಸಿ ತಥಾ ಕುರು ॥</p>
<p class="Text">ಹೀಗೆ ಈ ಗೋಪನೀಯಕ್ಕಿಂತಲೂ ಅತಿಗೋಪನೀಯ ಜ್ಞಾನವನ್ನು ನಾನು ನಿನಗೆ ಹೇಳಿದೆ. ಇನ್ನು ನೀನು ಈ ರಹಸ್ಯಮಯ ಜ್ಞಾನವನ್ನು ಪೂರ್ಣವಾಗಿ ಚೆನ್ನಾಗಿ ವಿಚಾರಮಾಡಿ ಮತ್ತೆ ನಿನಗೆ ಇಷ್ಟವಿರುವಂತೆ ಮಾಡು. ॥63॥</p>
<p class="Shlok-Number" id="toc_marker-24-61">(ಶ್ಲೋಕ-64)</p>
<p class="Shlok">ಸರ್ವಗುಹ್ಯತಮಂ ಭೂಯಃ ಶೃಣು ಮೇ ಪರಮಂ ವಚಃ ।</p>
<p class="Shlok">ಇಷ್ಟೋಽಸಿ ಮೇ ದೃಢಮಿತಿ ತತೋ ವಕ್ಷ್ಯಾಮಿ ತೇ ಹಿತಮ್ ॥</p>
<p class="Text">ಸರ್ವ ಗೋಪನೀಯಕ್ಕಿಂತಲೂ ಅತಿ ಗೋಪನೀಯವಾದ ನನ್ನ ಪರಮ ರಹಸ್ಯಯುಕ್ತವಾದ ಮಾತನ್ನು ನೀನು ಇನ್ನೊಮ್ಮೆ ಕೇಳು. ನೀನು ನನಗೆ ಅತ್ಯಂತ ಪ್ರಿಯನಾಗಿರುವೆ. ಆದ್ದರಿಂದ ಈ ಪರಮ ಹಿತಕಾರಕವಾದ ವಚನವನ್ನು ನಾನು ನಿನಗೆ ಹೇಳುವೆನು. ॥64॥</p>
<p class="Shlok-Number" id="toc_marker-24-62">(ಶ್ಲೋಕ-65)</p>
<p class="Shlok">ಮನ್ಮನಾ ಭವ ಮದ್ಭಕ್ತೋ ಮದ್ಯಾಜೀ ಮಾಂ ನಮಸ್ಕುರು ।</p>
<p class="Shlok">ಮಾಮೇವೈಷ್ಯಸಿ ಸತ್ಯಂ ತೇ ಪ್ರತಿಜಾನೇ ಪ್ರಿಯೋಽಸಿ ಮೇ ॥</p>
<p class="Text">ಎಲೈ ಅರ್ಜುನ! ನೀನು ನನ್ನಲ್ಲಿ ಮನಸ್ಸುಳ್ಳವನಾಗು. ನನ್ನ ಭಕ್ತನಾಗು. ನನ್ನನ್ನು ಪೂಜಿಸು ಮತ್ತು ನನಗೆ ನಮಸ್ಕರಿಸು. ಹೀಗೆ ಮಾಡುವುದರಿಂದ ನೀನು ನನ್ನನ್ನೇ ಪಡೆಯುವೆ. ಇದನ್ನು ನಾನು ನಿನಗೆ ಸತ್ಯವಾಗಿ ಪ್ರತಿಜ್ಞಾಪೂರ್ವಕ ಹೇಳುವೆನು, ಏಕೆಂದರೆ ನೀನು ನನಗೆ ಅತ್ಯಂತ ಪ್ರಿಯನಾಗಿರುವೆ. ॥65॥</p>
<p class="Shlok-Number" id="toc_marker-24-63">(ಶ್ಲೋಕ-66)</p>
<p class="Shlok">ಸರ್ವಧರ್ಮಾನ್ಪರಿತ್ಯಜ್ಯ ಮಾಮೇಕಂ ಶರಣಂ ವ್ರಜ ।</p>
<p class="Shlok">ಅಹಂ ತ್ವಾಸರ್ವಪಾಪೇಭ್ಯೋ ಮೋಕ್ಷಯಿಷ್ಯಾಮಿ ಮಾ ಶುಚಃ ॥</p>
<p class="Text">ಸರ್ವಧರ್ಮ ಅಂದರೆ ಸಮಸ್ತ ಕರ್ತವ್ಯ ಕರ್ಮಗಳನ್ನು ನನಗೆ ಅರ್ಪಿಸಿ ನೀನು ಕೇವಲ ಸರ್ವಶಕ್ತಿವಂತ, ಸರ್ವಾಧಾರ ಪರಮೇಶ್ವರನಾದ ನನಗೇ ಶರಣಾಗು. ನಾನು ನಿನ್ನನ್ನು ಎಲ್ಲ ಪಾಪಗಳಿಂದ ಬಿಡುಗಡೆಗೊಳಿಸುವೆನು. ನೀನು ಶೋಕಿಸಬೇಡ. ॥66॥</p>
<p class="Shlok-Number" id="toc_marker-24-64">(ಶ್ಲೋಕ-67]</p>
<p class="Shlok">ಇದಂ ತೇ ನಾತಪಸ್ಕಾಯ ನಾಭಕ್ತಾಯ ಕದಾಚನ ।</p>
<p class="Shlok">ನ ಚಾಶುಶ್ರೂಷವೇ ವಾಚ್ಯಂ ನ ಚ ಮಾಂ ಯೋಭ್ಯಸೂಯತಿ ॥</p>
<p class="Text">ಈ ಗೀತಾರೂಪೀ ರಹಸ್ಯಮಯ ಉಪದೇಶವನ್ನು ಎಂದಿಗೂ ತಪಸ್ಸು ಮಾಡದ ಮನುಷ್ಯನಿಗೆ ಹೇಳಬೇಡ. <br/>ಹಾಗೆಯೇ ಭಕ್ತಿಹೀನ ಮನುಷ್ಯನಿಗೆ ಹಾಗೆಯೇ ಕೇಳುವ ಇಚ್ಛೆ ಇಲ್ಲದವನಿಗೂ ಹೇಳಬಾರದು ಹಾಗೂ ನನ್ನಲ್ಲಿ ದೋಷ ದೃಷ್ಟಿಯನ್ನಿರಿಸುವನಿಗಂತೂ ಎಂದಿಗೂ ಹೇಳಬಾರದು. ॥67॥</p>
<p class="Shlok-Number" id="toc_marker-24-65">(ಶ್ಲೋಕ-68)</p>
<p class="Shlok">ಯ ಇಮಂ ಪರಮಂ ಗುಹ್ಯಂ ಮದ್ಭಕ್ತೇಷ್ವಭಿಧಾಸ್ಯತಿ ।</p>
<p class="Shlok">ಭಕ್ತಿಂ ಮಯಿ ಪರಾಂ ಕೃತ್ವಾ ಮಾಮೇವೈಷ್ಯತ್ಯಸಂಶಯಃ ॥</p>
<p class="Text">ನನ್ನಲ್ಲಿ ಪರಮ ಪ್ರೇಮವನ್ನಿಟ್ಟು ಈ ಪರಮ ರಹಸ್ಯಯುಕ್ತ ಗೀತಾಶಾಸ್ತ್ರವನ್ನು ನನ್ನ ಭಕ್ತರಲ್ಲಿ ಹೇಳುವವನು ನನ್ನನ್ನೇ ಪಡೆಯುತ್ತಾನೆ - ಇದರಲ್ಲಿ ಯಾವ ಸಂದೇಹವೂ ಇಲ್ಲ. ॥68॥</p>
<p class="Shlok-Number" id="toc_marker-24-66">(ಶ್ಲೋಕ-69)<span class="char-style-override-4"></span></p>
<p class="Shlok">ನ ಚ ತಸ್ಮಾನ್ಮನುಷ್ಯೇಷು ಕಶ್ಚಿನ್ಮೇ ಪ್ರಿಯಕೃತ್ತಮಃ ।</p>
<p class="Shlok">ಭವಿತಾ ನಚ ಮೇ ತಸ್ಮಾದನ್ಯಃ ಪ್ರಿಯತರೋ ಭುವಿ ॥</p>
<p class="Text">ಅವನಿಗಿಂತ ಹೆಚ್ಚಾಗಿ ನನ್ನ ಪ್ರಿಯಕಾರ್ಯ ಮಾಡುವವನು ಮನುಷ್ಯರಲ್ಲಿ ಬೇರೆ ಯಾರೂ ಇಲ್ಲ ಹಾಗೂ ಭೂಮಂಡಲದಲ್ಲಿ ಅವನಿಗಿಂತ ಮಿಗಿಲಾಗಿ ನನಗೆ ಪ್ರಿಯನಾದವನು ಬೇರೆ ಯಾರೂ ಇಲ್ಲ ಹಾಗೂ ಭವಿಷ್ಯದಲ್ಲಿಯೂ ಆಗಲಾರನು. ॥69॥</p>
<p class="Shlok-Number" id="toc_marker-24-67">(ಶ್ಲೋಕ-70)<span class="char-style-override-4"></span></p>
<p class="Shlok">ಅಧ್ಯೇಷ್ಯತೇ ಚ ಯ ಇಮಂ ಧರ್ಮ್ಯಂ ಸಂವಾದಮಾವಯೋಃ ।</p>
<p class="Shlok">ಜ್ಞಾನಯಜ್ಞೇನ ತೇನಾಹಮಿಷ್ಟಃ ಸ್ಯಾಮಿತಿ ಮೇ ಮತಿಃ ॥</p>
<p class="Text">ನಮ್ಮಿಬ್ಬರ ಈ ಧರ್ಮಮಯ ಸಂವಾದರೂಪೀ ಈ ಗೀತಾಶಾಸ್ತ್ರವನ್ನು ಅಧ್ಯಯನ ಮಾಡುವ ಮನುಷ್ಯನ ಮೂಲಕ ನಾನು ಜ್ಞಾನಯಜ್ಞದಿಂದ ಪೂಜಿತನಾಗುವೆನು ಎಂಬುದು ನನ್ನ ಮತವಾಗಿದೆ. ॥70॥</p>
<p class="Shlok-Number" id="toc_marker-24-68">(ಶ್ಲೋಕ-71)<span class="char-style-override-4"></span></p>
<p class="Shlok">ಶ್ರದ್ಧಾವಾನನಸೂಯಶ್ಚ ಶೃಣುಯಾದಪಿ ಯೋ ನರಃ ।</p>
<p class="Shlok">ಸೋಽಪಿ ಮುಕ್ತಃ ಶುಭಾಂಲ್ಲೋಕಾನ್ಪ್ರಾಪ್ನುಯಾತ್ಪುಣ್ಯಕರ್ಮಣಾಮ್ ॥</p>
<p class="Text">ಶ್ರದ್ಧಾಯುಕ್ತನಾಗಿ ದೋಷದೃಷ್ಟಿಯನ್ನಿಡದೆ ಈ ಗೀತಾಶಾಸ್ತ್ರದ ಶ್ರವಣ ಮಾಡುವವನೂ ಕೂಡ ಪಾಪಗಳಿಂದ ಮುಕ್ತನಾಗಿ ಪುಣ್ಯಕರ್ಮ ಮಾಡುವವರ ಶ್ರೇಷ್ಠ ಲೋಕಗಳನ್ನು ಹೊಂದುವನು. ॥71॥</p>
<p class="Shlok-Number" id="toc_marker-24-69">(ಶ್ಲೋಕ-72)<span class="char-style-override-4"></span></p>
<p class="Shlok">ಕಚ್ಚಿದೇತಚ್ಛ್ರುತಂ ಪಾರ್ಥ ತ್ವಯೈಕಾಗ್ರೇಣ ಚೇತಸಾ ।</p>
<p class="Shlok">ಕಚ್ಚಿದಜ್ಞಾನಸಂಮೋಹಃ ಪ್ರನಷ್ಟಸ್ತೇ ಧನಂಜಯ ॥</p>
<p class="Text">ಎಲೈ ಪಾರ್ಥನೆ! ಈ ಗೀತಾಶಾಸ್ತ್ರವನ್ನು ನೀನು ಏಕಾಗ್ರಚಿತ್ತದಿಂದ ಕೇಳಿರುವೆಯಲ್ಲ? ಹಾಗೂ ಧನಂಜಯನೇ! ಅಜ್ಞಾನದಿಂದ ಉಂಟಾದ ನಿನ್ನ ಮೋಹವು ನಾಶವಾಗಿದೆಯಲ್ಲ? ॥72॥</p>
<p class="Shlok-Number" id="toc_marker-24-70">(ಶ್ಲೋಕ-73)<span class="char-style-override-4"></span></p>
<p class="Uvach">ಅರ್ಜುನ ಉವಾಚ</p>
<p class="Shlok">ನಷ್ಟೋ ಮೋಹಃ ಸ್ಮೃತಿರ್ಲಬ್ಧಾ ತ್ವತ್ಪ್ರಸಾದಾನ್ಮಯಾಚ್ಯುತ ।</p>
<p class="Shlok">ಸ್ಥಿತೋಽಸ್ಮಿ ಗತಸಂದೇಹಃ ಕರಿಷ್ಯೇ ವಚನಂ ತವ ॥</p>
<p class="Text"><span class="char-style-override-2">ಅರ್ಜುನನು ಹೇಳಿದನು -</span> ಹೇ ಅಚ್ಯುತಾ! ನಿನ್ನ ಕೃಪೆಯಿಂದ ನನ್ನ ಮೋಹವು ನಾಶವಾಯಿತು ಹಾಗೂ ನಾನು ಸ್ಮೃತಿಯನ್ನು ಪಡೆದುಕೊಂಡಿದ್ದೇವೆ. ಈಗ ನಾನು ಸಂಶಯರಹಿತನಾಗಿ ಸ್ಥಿತನಾಗಿದ್ದೇನೆ. ಆದ್ದರಿಂದ ನಿನ್ನ ಆಜ್ಞೆಯನ್ನು ಪಾಲಿಸುವೆನು. ॥73॥</p>
<p class="Shlok-Number" id="toc_marker-24-71">(ಶ್ಲೋಕ-74)<span class="char-style-override-4"></span></p>
<p class="Uvach">ಸಂಜಯ ಉವಾಚ</p>
<p class="Shlok">ಇತ್ಯಹಂ ವಾಸುದೇವಸ್ಯ ಪಾರ್ಥಸ್ಯ ಚ ಮಹಾತ್ಮನಃ ।</p>
<p class="Shlok">ಸಂವಾದಮಿಮಮಶ್ರೌಷಮದ್ಭುತಂರೋಮಹರ್ಷಣಮ್ ॥</p>
<p class="Text"><span class="char-style-override-2">ಸಂಜಯನು ಹೇಳಿದನು -</span> ಎಲೈ ರಾಜನೇ! ಹೀಗೆ ನಾನು ಶ್ರೀವಾಸುದೇವ ಮತ್ತು ಮಹಾತ್ಮಾ ಅರ್ಜುನರ ಈ ಅದ್ಭುತ ರಹಸ್ಯಮಯ ರೋಮಾಂಚಕರ ಸಂವಾದವನ್ನು ಕೇಳಿದನು. ॥74॥</p>
<p class="Shlok-Number" id="toc_marker-24-72">(ಶ್ಲೋಕ-75)<span class="char-style-override-4"></span></p>
<p class="Shlok">ವ್ಯಾಸಪ್ರಸಾದಾಚ್ಛ್ರುತವಾನೇತದ್ಗುಹ್ಯಮಹಂ ಪರಮ್ ।</p>
<p class="Shlok">ಯೋಗಂ ಯೋಗೇಶ್ವರಾತ್ಕೃಷ್ಣಾತ್ಸಾಕ್ಷಾತ್ಕಥಯತಃ ಸ್ವಯಮ್ ॥</p>
<p class="Text">ಶ್ರೀವ್ಯಾಸರ ಕೃಪೆಯಿಂದ ದಿವ್ಯದೃಷ್ಟಿಯನ್ನು ಪಡೆದ ನಾನು ಈ ಪರಮ ಗೋಪನೀಯ ಯೋಗವನ್ನು ಸ್ವತಃ ಯೋಗೇಶ್ವರ ಭಗವಾನ್ ಶ್ರೀಕೃಷ್ಣನು ಅರ್ಜುನನಿಗೆ ಹೇಳುತ್ತಿರುವಂತೆ ಪ್ರತ್ಯಕ್ಷವಾಗಿ ಕೇಳಿದ್ದೇನೆ. ॥75॥</p>
<p class="Shlok-Number" id="toc_marker-24-73">(ಶ್ಲೋಕ-76)<span class="char-style-override-4"></span></p>
<p class="Shlok">ರಾಜನ್ಸಂಸ್ಮೃತ್ಯ ಸಂಸ್ಮೃತ್ಯ ಸಂವಾದಮಿಮಮದ್ಭುತಮ್ ।</p>
<p class="Shlok">ಕೇಶವಾರ್ಜುನಯೋಃ ಪುಣ್ಯಂ ಹೃಷ್ಯಾಮಿ ಚ ಮುಹುರ್ಮುಹುಃ ॥</p>
<p class="Text">ಮಹಾರಾಜಾ! ಭಗವಾನ್ ಶ್ರೀಕೃಷ್ಣ ಮತ್ತು ಅರ್ಜುನರ ಈ ರಹಸ್ಯಮಯ, ಕಲ್ಯಾಣಕಾರಕ ಹಾಗೂ ಅದ್ಭುತ ಸಂವಾದವನ್ನು ಪುನಃ-ಪುನಃ ಸ್ಮರಿಸಿಕೊಂಡು ನಾನು ಪದೇ-ಪದೇ ಹರ್ಷಿತವಾಗುತ್ತಿದ್ದೇನೆ. ॥76॥</p>
<p class="Shlok-Number" id="toc_marker-24-74">(ಶ್ಲೋಕ-77)<span class="char-style-override-4"></span></p>
<p class="Shlok">ತಚ್ಚ ಸಂಸ್ಮೃತ್ಯ ಸಂಸ್ಮೃತ್ಯ ರೂಪಮತ್ಯದ್ಭುತಂ ಹರೇಃ ।</p>
<p class="Shlok">ವಿಸ್ಮಯೋ ಮೇ ಮಹಾನ್ ರಾಜನ್ ಹೃಷ್ಯಾಮಿ ಚ ಪುನಃ ಪುನಃ ॥</p>
<p class="Text">ಎಲೈ ರಾಜಾ! ಶ್ರೀಹರಿಯ ಆ ಅತ್ಯಂತ ಅಲೌಕಿಕ ರೂಪವನ್ನು ಬಾರಿಬಾರಿಗೂ ಸ್ಮರಿಸಿಕೊಂಡು ನನ್ನ ಚಿತ್ತದಲ್ಲಿ ತುಂಬಾ ಆಶ್ಚರ್ಯವಾಗುತ್ತದೆ ಮತ್ತು ನಾನು ಪದೇ-ಪದೇ ಹರ್ಷಿತನಾಗುತ್ತಿದ್ದೇನೆ. ॥77॥</p>
<p class="Shlok-Number" id="toc_marker-24-75">(ಶ್ಲೋಕ-78)<span class="char-style-override-4"></span></p>
<p class="Shlok">ಯತ್ರ ಯೋಗೇಶ್ವರಃ ಕೃಷ್ಣೋ ಯತ್ರ ಪಾರ್ಥೋ ಧನುರ್ಧರಃ ।</p>
<p class="Shlok">ತತ್ರ ಶ್ರೀರ್ವಿಜಯೋ ಭೂತಿರ್ಧ್ರುವಾ ನೀತಿರ್ಮತಿರ್ಮಮ ॥</p>
<p class="Text">ಎಲ್ಲಿ ಯೋಗೇಶ್ವರನಾದ ಭಗವಾನ್ ಶ್ರೀಕೃಷ್ಣನಿದ್ದಾನೋ ಹಾಗೂ ಗಾಂಡೀವ ಧನುರ್ಧಾರಿ ಅರ್ಜುನನಿರುವನೋ ಅಲ್ಲಿಯೇ ಶ್ರೀ, ವಿಜಯ, ವಿಭೂತಿ ಮತ್ತು ಅಚಲವಾದ ನೀತಿಯು ಇದೆ, ಎಂಬುದೇ ನನ್ನ ಮತವಾಗಿದೆ. ॥78॥</p>
<p class="ChapterEnd">ಓಂ ತತ್ಸದಿತಿ ಶ್ರೀಮದ್ಭಗವದ್ಗೀತಾಸೂಪನಿಷತ್ಸು ಬ್ರಹ್ಮವಿದ್ಯಾಯಾಂ ಯೋಗಶಾಸ್ತ್ರೇ ಶ್ರೀಕೃಷ್ಣಾರ್ಜುನ ಸಂವಾದೇ</p>
<p class="ChapterEnd para-style-override-2">ಮೋಕ್ಷಸಂನ್ಯಾಸಯೋಗೋ ನಾಮ ಅಷ್ಟಾದಶೋಽಧ್ಯಾಯಃ ॥ 18 ॥<span></span></p>


<p class="Page-Break para-style-override-6"><span> </span></p>


<p class="Page-Break"> </p>
<p class="First-End-Page-text" id="toc_marker-25" xml:lang="en-GB">ಕೊನೆಯ ಪುಟ</p>

