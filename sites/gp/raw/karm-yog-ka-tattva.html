
<p class="First-End-Page-text para-style-override-1" id="toc_marker-1" xml:lang="en-GB"><span class="char-style-override-1">ಮೊದಲ ಪುಟ </span></p>
<p class="Titel-Page---Shri-Hari">॥ ಶ್ರೀ ಹರಿಃ ॥</p>
<p class="Title-Page---Book-Name">ಕರ್ಮಯೋಗದ ತತ್ತ್ವ</p>
<p class="Title-Page---Hindi-Name">कर्मयोग का तत्त्व - कन्नड़</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಮಾತಾ ಚ ಪಿತಾ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಸರ್ವಂ ಮಮ ದೇವದೇವ ॥</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tikkakar" xml:lang="kn-IN">ಶ್ರದ್ಧೇಯ ಶ್ರೀಜಯದಯಾಲಜೀ ಗೋಯಂದಕಾ</p>
<p class="Title-Page---Gita-Seva-Trust para-style-override-2">ಗೀತಾ ಸೇವಾ ಟ್ರಸ್ಟ್ <span></span></p>


<p class="Page-Break">॥ ಶ್ರೀ ಹರಿಃ ॥</p>
<p class="Chapter-Heading" id="toc_marker-3">1. ಕೆಲಸ ಮಾಡುತ್ತಿರುವಾಗಲೇ ಭಗವಂತನ ಪ್ರಾಪ್ತಿ</p>
<p class="Text">ಕೆಲಸ ಮಾಡುತ್ತಿರುವಾಗಲೂ ನಾವು ಈಶ್ವರನನ್ನು ಸದಾ-ಸರ್ವದಾ ಸ್ಮರಣೆಯಲ್ಲಿಟ್ಟುಕೊಂಡು ತನ್ನ ಶ್ರೇಯಸ್ಸನ್ನು ಹೇಗೆ ಮಾಡಿಕೊಳ್ಳಬಲ್ಲೆವು? ಈ ಸಂಬಂಧವಾಗಿ ಸ್ವಲ್ಪ ನಿವೇದಿಸಿಕೊಳ್ಳಲಾಗಿದೆ. ಎಲ್ಲ ಜನರು ಕೆಲಸವನ್ನು ಬಿಟ್ಟು ಭಜನೆ- ಧ್ಯಾನದಲ್ಲಿ ನಿಶ್ಚಯವಾಗಿ ತೊಡಗಲಾರರು. ನಿಜವಾಗಿ ಗೀತೆಗನುಸಾರವಾಗಿ ಕೆಲಸವನ್ನು ಬಿಟ್ಟು ಬಿಡುವ ಆವಶ್ಯಕತೆಯೂ ಇಲ್ಲ, ‘ಗೀತೆಯು ಸಂನ್ಯಾಸಿಯಾಗಲು ಉಪದೇಶಿಸುತ್ತದೆ’ ಎಂದು ಬಹಳಷ್ಟು ಜನರು ತಪ್ಪಾಗಿ ತಿಳಿದುಕೊಂಡಿದ್ದಾರೆ. ಆದರೆ ಈ ಮಾತು ಸರಿಯಲ್ಲ; ಏಕೆಂದರೆ, ಅರ್ಜುನನಾದರೋ ಕರ್ತವ್ಯವನ್ನು ಬಿಟ್ಟು ಭಿಕ್ಷೆಯಿಂದ ತನ್ನ ಜೀವನ-ನಿರ್ವಾಹ ಮಾಡಲು ಸಿದ್ಧನಾಗಿದ್ದನು. ಅವನು ಭಗವಂತನಲ್ಲಿ ಸ್ಪಷ್ಟವಾಗಿ ಹೇಳಿಬಿಟ್ಟನು —</p>
<p class="Shlok">ಗುರೂನಹತ್ವಾ ಹಿ ಮಹಾನುಭಾವಾನ್<br/>ಶ್ರೇಯೋ ಭೋಕ್ತುಂ ಭೈಕ್ಷ್ಯಮಪೀಹ ಲೋಕೇ ।</p>
<p class="Shlok">ಹತ್ವಾರ್ಥಕಾಮಾಂಸ್ತು ಗುರೂನಿಹೈವ<br/>ಭುಂಜೀಯ ಭೋಗಾನ್ ರುಧಿರಪ್ರದಿಗ್ಧಾನ್ ॥</p>
<p class="TXT-Right">(ಗೀತೆ 2/5)</p>
<p class="Text">ಅದಕ್ಕಾಗಿ ಈ ಮಹಾನುಭಾವರಾದ ಗುರುಜನರನ್ನು ಕೊಲ್ಲದೆ, ನಾನು ಈ ಲೋಕದಲ್ಲಿ ಭಿಕ್ಷೆಯ ಅನ್ನವನ್ನು ತಿನ್ನುವುದು ಶ್ರೇಯಸ್ಕರವೆಂದು ಭಾವಿಸುತ್ತೇನೆ. ಏಕೆಂದರೆ ಗುರುಜನರನ್ನು ಕೊಲ್ಲುವುದರಿಂದ ಈ ಲೋಕದಲ್ಲಿ ರಕ್ತದಿಂದ ತೊಯ್ದಿರುವ ಅರ್ಥ ಮತ್ತು ಕಾಮರೂಪೀ ಭೋಗಗಳನ್ನೇ ಭೋಗಿಸಬೇಕಾಗುವುದಲ್ಲ!</p>
<p class="Text">ಆದರೆ ಭಗವಂತನು ಅವನಿಗೆ ನನ್ನನ್ನು ಸ್ಮರಿಸುತ್ತಾ ಸ್ವಧರ್ಮರೂಪೀ ಯುದ್ಧಮಾಡುವ ಆಜ್ಞೆಯನ್ನಿತ್ತನು.</p>
<p class="Shlok">ತಸ್ಮಾತ್ಸರ್ವೇಷು ಕಾಲೇಷು ಮಾಮನುಸ್ಮರ ಯುಧ್ಯ ಚ ।</p>
<p class="Shlok">ಮಯ್ಯರ್ಪಿತಮನೋಬುದ್ಧಿರ್ಮಾಮೇವೈಷ್ಯಸ್ಯಸಂಶಯಮ್ ॥</p>
<p class="TXT-Right">(ಗೀತೆ 8/7)</p>
<p class="Text">ಆದ್ದರಿಂದ ಹೇ ಅರ್ಜುನನೇ! ನೀನು ಎಲ್ಲ ಸಮಯದಲ್ಲಿ ನಿರಂತರವಾಗಿ ನನ್ನ ಸ್ಮರಣೆಮಾಡು ಮತ್ತು ಯುದ್ಧವನ್ನೂ ಮಾಡು. ಈ ಪ್ರಕಾರ ನನ್ನಲ್ಲಿ ಅರ್ಪಿತವಾದ ಮನಸ್ಸು-ಬುದ್ಧಿಯಿಂದ ಯುಕ್ತನಾಗಿ ನೀನು ನಿಃಸಂದೇಹವಾಗಿ ನನ್ನನ್ನೇ ಪಡೆಯುವೆ.</p>
<p class="Text">ಭಗವಂತನ ಈ ಉಪದೇಶಕ್ಕನುಸಾರ ಭಗವತ್ ಸ್ಮೃತಿ ಇದ್ದು ಯುದ್ಧದಂತಹ ಕ್ರಿಯೆಯು ಆಗಬಹುದಾದರೆ ಮತ್ತೆ ನಮ್ಮಸಾಮಾನ್ಯ ಕಾರ್ಯಗಳು ಆಗುವುದರಲ್ಲಿ ಕಷ್ಟವೇನಿದೆ? ಗೀತೆಯ ಅಧ್ಯಾಯ 18 ಶ್ಲೋಕ 56ರಲ್ಲಾದರೋ ಸದಾಕಾಲ ಕರ್ಮಮಾಡುತ್ತಾ ಭಗವತ್ ಪ್ರಾಪ್ತಿಯಾಗುವ ಮಾತನ್ನು ಹೇಳಲಾಗಿದೆ.</p>
<p class="Shlok">ಸರ್ವಕರ್ಮಾಣ್ಯಪಿ ಸದಾ ಕುರ್ವಾಣೋ ಮದ್ವ್ಯಪಾಶ್ರಯಃ । </p>
<p class="Shlok">ಮತ್ಪ್ರಸಾದಾದವಾಪ್ನೋತಿ ಶಾಶ್ವತಂ ಪದಮವ್ಯಯಮ್ ॥</p>
<p class="Text">ನನ್ನ ಪರಾಯಣನಾದ ಕರ್ಮಯೋಗಿಯು ಸಂಪೂರ್ಣ ಕರ್ಮಗಳನ್ನು ಯಾವಾಗಲೂ ಮಾಡುತ್ತಿದ್ದರೂ ಕೂಡ ನನ್ನ ಕೃಪೆಯಿಂದ ಸನಾತನ, ಅವಿನಾಶಿಯಾದ ಪರಮಪದವನ್ನು ಪಡೆಯುತ್ತಾನೆ.</p>
<p class="Text">ಆದ್ದರಿಂದ ಭಗವಂತನಿಗೆ ಶರಣಾಗಿ ಕರ್ಮ ಮಾಡಬೇಕು. ಕೆಲಸ ಮಾಡುತ್ತಾ ಭಜನೆ ಮಾಡುವುದರಿಂದ ಕೆಲಸ ಒಳ್ಳೆ ರೀತಿಯಾಗಿ ಆಗುವುದಿಲ್ಲ, ಕೆಲಸವನ್ನು ಚೆನ್ನಾಗಿ ಮಾಡುವಾಗ ಭಜನೆಯು ನಿರಂತರವಾಗುವುದಿಲ್ಲ ಎಂದು ಕೆಲವು ಸಹೋದರರು ಹೇಳುತ್ತಾರೆ. ಅವರು ಹೀಗೆ ಹೇಳುವುದೂ ಸರಿಯಾಗಿದೆ. ಪ್ರಾರಂಭದಲ್ಲಿ ಇಂತಹ ತೊಂದರೆ ಆಗಬಲ್ಲದು, ಆದರೆ ಮುಂದೆ ಅಭ್ಯಾಸ ಬೆಳೆದಾಗ ಭಗವತ್ ಕೃಪೆಯಿಂದ ಈ ತೊಂದರೆ ಇರುವುದಿಲ್ಲ. ಅದಕ್ಕಾಗಿ ಕೆಲಸ ಮಾಡುತ್ತಿರುವಾಗಲೂ ನಾವು ಭಜನೆಯ ಅಭ್ಯಾಸವಿರಿಸಿಕೊಳ್ಳಬೇಕು. ಈ ಸಂಬಂಧವಾಗಿ ಡೊಂಬರಾಟದವಳ ಉದಾಹರಣೆ ಮುಂದೆ ಇಡಬಹುದು. ನಟಿಯು ಹಗ್ಗದ ಮೇಲೆ ನಡೆಯುವಾಗ ಡೋಲು ಬಾರಿಸುತ್ತಾ, ಹಾಡುತ್ತಿರುತ್ತಾಳೆ. ಆದರೆ ಇವೆಲ್ಲ ಕ್ರಿಯೆಗಳನ್ನು ಮಾಡುವಾಗಲೂ ಅವಳ ಲಕ್ಷ್ಯ ನಿರಂತರ ತನ್ನ ಕಾಲಿನ ಕಡೆಗೆ ಇರುತ್ತದೆ. ಹೀಗೆಯೇ ಹಾಡುವುದು - ಬಾರಿಸುವುದಂತೆ ನಾವು ಎಲ್ಲ ಕೆಲಸ ಮಾಡಬೇಕು. ಕಾಲಿನ ಕಡೆಗೆ ಅವಳ ಲಕ್ಷ್ಯವಿರುವಂತೆ ನಾವು ಪರಮಾತ್ಮನಲ್ಲಿ ಮನಸ್ಸನ್ನಿಸಬೇಕು.</p>
<p class="Text">ನಾವುಗಳು ಯಾವುದೇ ಕೆಲಸ ಮಾಡುವ ಸಮಯದಲ್ಲಿಯೂ ಶ್ವಾಸ ಅಥವಾ ವಾಣಿಯಿಂದ ಭಗವಂತನ ನಾಮ-ಜಪ ಹಾಗೂ ಗುಣ-ಪ್ರಭಾವ ಸಹಿತ ಅವನ ಸ್ವರೂಪದ ಧ್ಯಾನ ಮಾಡುತ್ತಲೇ ಕೆಲಸ ಮಾಡುವ ಅಭ್ಯಾಸವಿರಿಸಿಕೊಳ್ಳಬೇಕು. ಕೆಲಸ ಮಾಡುವಾಗ ಈ ಕೆಲಸ ಭಗವಂತನದಾಗಿದೆ ಹಾಗೂ ಅವನ ಆಜ್ಞಾನುಸಾರವೇ ನಾನು ಇದನ್ನು ಅವನ ಸಂತೋಷಕ್ಕಾಗಿಯೇ ಮಾಡುತ್ತಿದ್ದೇನೆ ಎಂಬ ಭಾವವಿರಿಸಬೇಕು. ಪ್ರಭುವು ನನ್ನ ಬಳಿಯಲ್ಲಿ ನಿಂತುಕೊಂಡು ನನ್ನ ಕೆಲಸವನ್ನು ನೋಡುತ್ತಿದ್ದಾನೆ ಹೀಗೆ ತಿಳಿದುಕೊಂಡು ಸದಾ ಸಂತೋಷವಾಗಿರಬೇಕು.</p>
<p class="Text">ಈ ಪ್ರಕಾರ ಮನಸ್ಸಿನಿಂದ ಪರಮಾತ್ಮನ ಚಿಂತನೆ ಮತ್ತು ಶ್ವಾಸ ಅಥವಾ ವಾಣಿಯಿಂದ ಅವನ ನಾಮ-ಜಪ ಮಾಡುತ್ತಾ ಕೆಲಸ ಮಾಡುವ ಅಭ್ಯಾಸ ಮಾಡುವುದರಿಂದ ಪರಮಾತ್ಮನ ಪ್ರಾಪ್ತಿ ಸಹಜವಾಗಿಯೇ ಆಗಬಲ್ಲದು. ಹೀಗೆ ಅಭ್ಯಾಸ ಮಾಡುವುದರಿಂದ ಪ್ರಾರಂಭದಲ್ಲಿ ಕೆಲಸದಲ್ಲಿ ಕೊರತೆ ಉಂಟಾದರೂ ಏನೂ ಅಡ್ಡಿಯಿಲ್ಲ. ನಿಜವಾಗಿ ಜಪ-ಧ್ಯಾನದಲ್ಲಿ ಕೊರತೆ ಬರಬಾರದು.</p>
<p class="Text">ನಾವು ಬೆಳಿಗ್ಗೆ-ಸಂಜೆ ಎರಡು ಸಮಯದಲ್ಲಿಯೂ ನಿಯಮಿತವಾಗಿ ತಮ್ಮ-ತಮ್ಮ ಅಧಿಕಾರಕ್ಕನುಸಾರ ಈಶ್ವರನ ಉಪಾಸನೆ ಅವಶ್ಯಕವಾಗಿ ಮಾಡಬೇಕು; ಏಕೆಂದರೆ, ಪ್ರಾತಃಕಾಲದ ಉಪಾಸನೆ ಪ್ರೇಮಪೂರ್ವಕ ಮಾಡಿದಾಗ ಪರಮಾತ್ಮನ ಕೃಪೆಯಿಂದ ಇಡೀದಿನ ಅವನ ಸ್ಮೃತಿ ಇರಬಲ್ಲದು. ಸ್ಮೃತಿಯನ್ನು ತೈಲಧಾರೆಯಂತೆ ಅಖಂಡವಾಗಿರಿಸಿಕೊಳ್ಳಲು ನಾವು ನಡೆದಾಡುವಾಗ, ಎದ್ದು-ಕುಳಿತಾಗ, ಊಟ-ತಿಂಡಿ ಮಾಡುವಾಗ, ಪ್ರತಿಯೊಂದು ಕೆಲಸ ಮಾಡುವಾಗಲೂ ಭಗವಂತನನ್ನು ತನ್ನ ಜೊತೆಗಿದ್ದಾನೆಂದು ತಿಳಿಯಬೇಕು. ನಾವು ಮಾಡುವುದೆಲ್ಲವನ್ನೂ ಅ ಭಗವಂತನೇ ಮಾಡಿಸುತ್ತಾನೆ ಎಂಬ ನಿಶ್ಚಯವನ್ನು ಮನಸ್ಸಿನಲ್ಲಿ ಸದಾಕಾಲವಿರಿಸಬೇಕು. ಗುರುವು ಮಗುವಿನ ಕೈಹಿಡಿದುಕೊಂಡು ಅವನಿಂದ ಅಕ್ಷರ ಬರೆಸುವಂತೆ, ಪರಮಾತ್ಮನು ನಮ್ಮನ್ನು ಪ್ರೇರೇಪಿಸಿ ಸಮಸ್ತ ಕಾರ್ಯಗಳ ಆಚರಣೆಯನ್ನು ನಮ್ಮಿಂದ ಮಾಡಿಸುತ್ತಿದ್ದಾನೆ. ಸೂತ್ರದ ಬೊಂಬೆ ಸೂತ್ರಧಾರನ ಸಂಕೇತದಂತೆ ಕುಣಿಯುವ ಹಾಗೆ ಭಗವಂತನ ಕೈಯಲ್ಲಿ ನಮ್ಮ ಲಗಾಮನ್ನು ಒಪ್ಪಿಸಿಕೊಟ್ಟು, ಅವನ ಸಂಕೇತದಂತೆ ಕೆಲಸ ಮಾಡಬೇಕು. ಈ ರೀತಿಯ ಅಭ್ಯಾಸದಿಂದ ನಮಗೆ ಪ್ರತ್ಯಕ್ಷದಲ್ಲಿ ಶಾಂತಿಯ ಅನುಭವವಾಗತೊಡಗೀತು ಮತ್ತು ನಮ್ಮ ಈ ಸಾಧನೆಯಿಂದ ಪರಮಾತ್ಮನು ವಿಶೇಷ ಪ್ರಸನ್ನನಾದಾನು. ಹೀಗೆಯೇ ಸಾಯಂಕಾಲದ ಉಪಾಸನೆಯೂ ಪ್ರೇಮಪೂರ್ವಕ ಮಾಡಿದಾಗ, ಭಗವತ್ ಕೃಪೆಯಿಂದ ರಾತ್ರಿಯಲ್ಲಿ, ಮಲಗುವಾಗಲೂ ಭಗವಂತನ ಸ್ಮೃತಿ ಇರಬಲ್ಲದು. ಅದರಿಂದ ದುಃಸ್ವಪ್ನಗಳು ನಾಶವಾಗಿ ವೃತ್ತಿಗಳು ಸಾತ್ವಿಕವಾಗಿ ಹೋಗುತ್ತವೆ ಹಾಗೂ ನಿರಂತರ ಪ್ರಸನ್ನತೆ, ಶಾಂತಿ ಇರುತ್ತದೆ. ಅದಕ್ಕಾಗಿ ನಾವು ನಮ್ಮ ತಲೆಯ ಮೇಲೆ ಪ್ರಭುವಿನ ಕೈಯಿದೆ ಎಂದು ತಿಳಿದುಕೊಂಡು ಸದಾಕಾಲ ಆನಂದಿತರಾಗಿರಬೇಕು. ಭೋಗ, ಸುಖ, ಪಾಪ, ಆಲಸ್ಯ, ಪ್ರಮಾದ ಇವುಗಳನ್ನು ಮೃತ್ಯವಿನಂತೆ ಅರಿತುಕೊಂಡು ನಮ್ಮ ಜೀವನದ ಕ್ಷಣಗಳನ್ನು ಉತ್ತಮೋತ್ತಮ ಕಾರ್ಯಗಳಲ್ಲಿಯೇ ಉಪಯೋಗಿಸಬೇಕು. ಭಗವಂತನ ನಾಮ-ಜಪ ಹಾಗೂ ಗುಣ-ಪ್ರಭಾವಸಹಿತ ಅವನ ಸ್ವರೂಪದ ಧ್ಯಾನ ಮಾಡುತ್ತಾ, ಅವನ ಅಪ್ಪಣೆಗನುಸಾರ ತತ್ಪರತೆಯೊಂದಿಗೆ ಕೆಲಸ ಮಾಡಬೇಕು.</p>
<p class="Text">ಆದರೆ ಈ ಸಾಧನೆಯಲ್ಲಿ ಕ್ರೋಧ, ವೈಮನಸ್ಯ, ಈರ್ಷೆ, ಭಯ, ಶೋಕ, ಮೋಹ, ಅಭಿಮಾನ, ಮನೋಮಾಲಿನ್ಯ, ರಾಗ-ದ್ವೇಷ, ತಿರಸ್ಕಾರ ಮುಂತಾದವುಗಳು ಅತ್ಯಂತ ಬಾಧಕಗಳಾಗಿವೆ. ಈ ವಿಘ್ನಗಳನ್ನು ಮೃತ್ಯವಿನಂತೆ ಅರಿತುಕೊಂಡು ಇವನ್ನು ಪೂರ್ಣವಾಗಿ ತ್ಯಜಿಸುವುದು ಉಚಿತವಾಗಿದೆ. ಇವುಗಳಿಂದ ಬಿಡುಗಡೆ ಹೊಂದಲು ಈಶ್ವರ ಶರಣಾಗತಿಯು ಮುಖ್ಯ ಉಪಾಯವಾಗಿದೆ. ಈ ಶರಣಾಗತಿಯನ್ನು ಪೂರ್ಣವಾಗಿ ಪಾಲಿಸಿದರೆ ಮೇಲೆ ಹೇಳಿದ ವಿಘ್ನಗಳಿಂದ ಸಹಜವಾಗಿ ಮುಕ್ತಿ ಪಡೆಯಬಹುದು. ಇದರಲ್ಲಿ ಸಂದೇಹವೇನಿದೆ? ಆದರೆ ಪರೇಚ್ಛೆ ಮತ್ತು ಅನಿಚ್ಛೆಯಿಂದ ಪ್ರಾಪ್ತವಾದುದೆಲ್ಲವನ್ನು ಈಶ್ವರನು ಕಳಿಸಿರುವ ಉಡುಗೋರೆ ಎಂದು ತಿಳಿದುಕೊಂಡು ಸಂತೋಷಪಡುವುದರಿಂದಲೂ ಈ ವಿಘ್ನಗಳಿಂದ ಬಿಡುಗಡೆ ಆಗಬಲ್ಲದು. ಮನಸ್ಸಿಗೆ ಪ್ರತಿಕೂಲವಾಗಿ ಆಗುವ ಕಾರ್ಯವನ್ನು ದೈವೇಚ್ಛೆ ಅಂದರೆ ಭಗವದಿಚ್ಛೆಯಿಂದ ಆಗಿವೆ ಎಂದು ತಿಳಿದುಕೊಂಡರೆ ಬೇಗನೇ ಮೇಲಿನ ವಿಘ್ನಗಳು ನಾಶವಾಗಬಲ್ಲವು. ನಮ್ಮ ಮನಸ್ಸಿಗೆ ಪ್ರತಿಕೂಲವಾಗಿ ಏನಾದರು ಕಾರ್ಯನಡೆದರೆ ಇದರಲ್ಲಿ ನಿಶ್ಚಯವಾಗಿಯೂ ಭಗವಂತನ ಕೈವಾಡವಿದೆ ಎಂದು ನಾವು ತಿಳಿಯಬೇಕು. ಇದು ನಮ್ಮ ಮೇಲೆ ಅವನ ಭಾರೀದೊಡ್ಡ ದಯೆ ಆಗುತ್ತಿದೆ, ಅವನು ಎಲ್ಲವನ್ನು ಬಲ್ಲವನಾಗಿದ್ದರೂ ಇಂದು ನಮ್ಮ ಹಿತಕ್ಕಾಗಿ ನಮ್ಮನ್ನು ಪರೀಕ್ಷಿಸುತ್ತಿದ್ದಾನೆ. ಈಗ ನಾವು ಎಲ್ಲಾದರು ಆ ಪರೀಕ್ಷೆಯಲ್ಲಿ ಅನುತ್ತೀರ್ಣರಾಗದಂತೆ ಎಚ್ಚರವಾಗಿ ಇರಬೇಕು. ಈ ಪ್ರಕಾರ ಆಗಲೂ ಆನಂದವನ್ನೇ ಅನುಭವಿಸುವವನೇ ನಿಜವಾದ ಭಕ್ತನಾಗಿದ್ದಾನೆ. ಭಗವಂತನ ಪ್ರತಿಯೊಂದು ವಿಧಾನದಲ್ಲಿಯೂ ಸಂತೋಷವಾಗಿರುವುದೇ ಭಕ್ತನ ಪರಮ ಕರ್ತವ್ಯವಾಗಿದೆ. ಆದುದರಿಂದ ಭಗವಂತನ ಭಕ್ತನಾಗಲು ಬಯಸುವವನು ಅವನ ಪ್ರತಿಯೊಂದು ವಿಧಾನದಲ್ಲಿಯೂ ಸಂತೋಷವಾಗಿರಬೇಕು. ಭಗವಂತನು ನಮ್ಮನ್ನು ಪಾಪಗಳಿಂದ ಮುಕ್ತಗೊಳಿಸಿ ವಿಶುದ್ಧನಾಗಿಸಲು ಹಾಗೂ ಸಹನಶೀಲ, ಧೈರ್ಯವಂತನಾಗಲು ನಮ್ಮ ಮನಸ್ಸಿಗೆ ಪ್ರತಿಕೂಲ ಪದಾರ್ಥಗಳನ್ನು ಕಳಿಸಿ ನಮಗೆ ಎಚ್ಚರಿಕೆ ನೀಡುತ್ತಿದ್ದಾನೆ. ನೆರೆ, ಭೂಕಂಪ, ಮಹಾಮಾರಿ, ದುರ್ಭಿಕ್ಷ ಮುಂತಾದವುಗಳು ಅನಿಚ್ಛೆಯಿಂದ ಉಂಟಾಗುವ ಅನಿಷ್ಟಗಳೂ ಭಗವಂತನಿಂದಲೇ ಕಳುಹಲ್ಪಟ್ಟವುಗಳು. ಮನುಷ್ಯರಿಂದ ಹಾಗೂ ಪಶುಪಕ್ಷಿಗಳಿಂದ ಪರೇಚ್ಛೆಯಿಂದ ಉಂಟಾಗುವ ಅನಿಷ್ಟಗಳಲ್ಲಿಯೂ ಭಗವಂತನ ಪ್ರೇರಣೆಯೆಂದೇ ತಿಳಿಯಬೇಕು. ಇದನ್ನು ತಿಳಿದುಕೊಂಡು ನಾವು ಆ ವಿಪರೀತ ಪರಿಸ್ಥಿತಿಗಳಲ್ಲಿಯೂ ಓರ್ವ ದರಿದ್ರನಿಗೆ ಪರಶುಮಣಿ ದೊರೆತಾಗ ಆಗುವ ಆನಂದಕ್ಕಿಂತಲೂ ಹೆಚ್ಚು ಆನಂದಿತರಾಗಬೇಕು.</p>
<p class="Text">ಯಾವಾಗ ನಿಂದೆ, ಅಪಮಾನಗಳು ನಮಗೆ ಒಳ್ಳೆಯದೆಂದು ಅನಿಸುತ್ತವೆಯೋ ಆಗಲೇ ನಾವು ಭಗವಂತನ ಹತ್ತಿರ ತಲುಪುತ್ತಿದ್ದೇವೆ ಎಂದು ತಿಳಿಯಬೇಕು. ವರ್ತಮಾನ ಸ್ಥಿತಿಯಿಂದ ಆ ಸ್ಥಿತಿಯು ಖಂಡಿತವಾಗಿ ವಿಪರೀತವಾಗಿದ್ದೀತು. ಇಂದು ನಮಗೆ ಅಮೃತದಂತೆ ಮಧುರವಾಗಿ ಕಾಣುವ ಮಾನ, ಸ್ತುತಿಗಳೇ ಭಗವಂತನಿಗೆ ಶರಣಾದಾಗ ವಿಷದಂತೆ ಕಂಡುಬಂದಾವು, ಸ್ತುತಿಯನ್ನು ಕೇಳಿ ನಮ್ಮ ಹೃದಯದಲ್ಲಿ ಸಂತೋಷದ ಅಲೆಗಳು ಏಳುವಂತೆಯೇ ನಿಂದೆಯನ್ನು ಕೇಳಿಯೂ ನಮ್ಮ ಹೃದಯದ ಸ್ಥಿತಿ ಅದೇ ಆಗಿದ್ದಿತು, ನಮ್ಮ ಹೃದಯದಲ್ಲಿ ಸ್ತುತಿಯಂತೆಯೇ ಸಂತೋಷದ ಅಲೆ ಎದ್ದೀತು; ಆಗ ನಾವು ಭಗವಂತನ ಹತ್ತಿರ ತಲುಪಿದ್ದೇವೆ ಎಂದು ತಿಳಿಯಬೇಕು. ಇಂದು ಹೂವಿನಹಾರ ತೊಟ್ಟಾಗ ನಮಗೆ ಆಗುವ ಹರ್ಷದಂತೆ, ಆಗ ಚಪ್ಪಲಿಯ ಹಾರ ತೊಡಸಿದಾಗಲೂ ಹರ್ಷದ ಅನುಭೂತಿಯಾದೀತು.</p>
<p class="Text">ನಮ್ಮನ್ನು ಪ್ರಶಂಸೆ ಮಾಡುವವರನ್ನು ನಾವು ಯಾವ ಭಾವದಿಂದ ನೋಡುತ್ತೇವೋ, ಅದೇ ಭಾವದಿಂದ ನಮ್ಮನ್ನು ನಿಂದಿಸುವವರನ್ನು ನೋಡಬೇಕು. ಮಹಾತ್ಮಾ ಕಬೀರದಾಸರು —</p>
<p class="Shlok">ನಿಂದಕ ನಿಯರೆ ರಾಖಿಯೆ, ಆಂಗನ ಕುಟೀ ಛವಾಯ ।</p>
<p class="Shlok">ಬಿನ ಪಾನೀ ಸಾಬುನ ಬಿನಾ, ನಿರಮಲ ಕರೈ ಸುಭಾಯ ॥</p>
<p class="Text">‘ನಿಂದಕರು ನೀರು-ಸಾಬೂನು ಇಲ್ಲದೆಯೇ ನಮ್ಮ ಸ್ವಭಾವವನ್ನು ಶುದ್ಧಮಾಡುತ್ತಾರೆ. ಅದರಿಂದ ಅವರಿಗೆ ಅಂಗಳದ ಕುಟೀರದಲ್ಲೇ ಇರಿಸಿಕೊಳ್ಳಬೇಕು.</p>
<p class="Text">ಹೇಳುವ ತಾತ್ಪರ್ಯ - ಯಾವುದೇ ವಿಧದಿಂದ ತನ್ನನ್ನು ನಿಂದಿಸುವವರನ್ನು ಹೆಚ್ಚೆಚ್ಚೂ ತನ್ನ ಸಂಪರ್ಕದಲ್ಲಿರಿಸಿಕೊಳ್ಳಬೇಕು. ಏಕೆಂದರೆ, ಅವರು ನಮ್ಮ ಯಾವ ಕಾರ್ಯದ ನಿಂದೆ ಮಾಡುವರೋ ಅದನ್ನು ಸುಧಾರಿಸುವ ಪ್ರಯತ್ನ ನಮ್ಮಿಂದ ಅವಶ್ಯವಾಗಿ ಆದೀತು. ಮನುಷ್ಯನಿಗೆ ತನ್ನ ದೋಷಗಳು ಬೇಗ ಕಂಡುಬರುವುದಿಲ್ಲ. ಆದರೆ ಯಾರಾದರು ತನ್ನ ದೋಷಗಳ ಬಗ್ಗೆ ಎಚ್ಚರಿಸಿದರೆ, ಶ್ರೇಯಸ್ಸನ್ನು ಬಯಸುವ ಮನುಷ್ಯನು ಆ ದೋಷಗಳನ್ನು ದೂರಮಾಡುವ ಪ್ರಯತ್ನ ಮಾಡುತ್ತಾನೆ. ಆದ್ದರಿಂದ ನಾವು ಸಂತೋಷವಾಗಿ ತನ್ನ ನಿಂದೆಯನ್ನು ಕೇಳುವ ಸ್ವಭಾವ ಬೆಳೆಸಿಕೊಳ್ಳಬೇಕು. ಇಂತಹ ಸ್ವಭಾವ ಬೆಳೆಸಿಕೊಂಡಾಗ ನಮ್ಮಿಂದ ಆಗುವ ನಿಂದನೀಯ ಕಾರ್ಯಗಳ ಹಾಗೂ ನಿಂದೆಯ ಶ್ರವಣದಿಂದ ಉಂಟಾಗುವ ನಮ್ಮ ಅಂತಃಕರಣದ ವಿಕಾರಗಳ ವಿನಾಶವಾಗಬಲ್ಲದು. ಇದೇ ಮಾತನ್ನು ಸ್ಪಷ್ಟಪಡಿಸಲಿಕ್ಕಾಗಿ ಒಂದು ಕಾಲ್ಪನಿಕ ಉದಾಹರಣೆಯನ್ನು ಕೊಡಲಾಗುವುದು.</p>
<p class="Text">ಒಬ್ಬ ವ್ಯಾಪಾರಿಯಿದ್ದನು. ಅವನ ಹೃದಯದಲ್ಲಿ ಯಾರ ಕುರಿತು ಸ್ವಲ್ಪವೂ ಕ್ರೋಧ, ದ್ವೇಷ ಅಥವಾ ತಿರಸ್ಕಾರದ ಭಾವವಿರಲಿಲ್ಲ. ಅವನು ಎಲ್ಲ ಕಾರ್ಯಗಳಲ್ಲಿ ಭಗವತ್ ಪ್ರೇಣೆಯನ್ನೇ ಅನುಭವಿಸುತ್ತಿದ್ದನು. ಅವನು ತನ್ನನ್ನು ಪ್ರಭು ಚರಣಗಳಲ್ಲಿ ಸಮರ್ಪಿಸಿಕೊಂಡಿದ್ದನು. ಒಮ್ಮೆ ಹತ್ತಿರದ ಅಂಗಡಿಯವನು - ಅವನನ್ನು ಈ ಪ್ರಕಾರ ಪ್ರತಿಯೊಂದು ವಿಧಾನದಲ್ಲಿ ಸಂತುಷ್ಟ ಹಾಗೂ ಎಂದೂ ಸಿಟ್ಟು ಮಾಡದಿರುವುದನ್ನು ನೋಡಿ, ಇಂದು ಬೇಕಾದ್ದಾಗಲೀ ಅವನಿಗೆ ಸಿಟ್ಟು ಬರಿಸಬೇಕು ಎಂದು ಯೋಚಿಸಿದನು. ಹೀಗೆ ನಿಶ್ಚಯಿಸಿ ಅವನ ಅಂಗಡಿಗೆ ಹೋಗಿ ಪ್ರತಿಯೊಂದು ಮಾತಿನಲ್ಲೂ ವಿಪರೀತವಾಗಿಯೇ ಮಾತನಾಡತೊಡಗಿದನು. ಅವನಿಂದ ಎಷ್ಟು ಕೆಟ್ಟ ಮಾತುಗಳು, ಎಷ್ಟು ಅಪಶಬ್ದಗಳು ಹೇಳಲ್ಪಟ್ಟವೋ ತಿಳಿಯದು. ಅದರೆ ಇವನು ತನ್ನ ಸ್ಥಿತಿಯಿಂದ ಎಳ್ಳಿನಷ್ಟೂ ವಿಚಲಿತನಾಗಲಿಲ್ಲ. ಕೊನೆಗೆ ಅವನು ಯಾವ ರೀತಿಯಿಂದಲೂ ಸಿಟ್ಟುಮಾಡದಿರುವುದನ್ನು ನೋಡಿ ಅ ಅಂಗಡಿಯವನಿಗೆ ತನ್ನ ಅಸಫಲತೆಯಿಂದ ಸ್ವಲ್ಪ ನಿರಾಶೆಯೇ ಆಯಿತು; ಆದರೂ ಕೂಡ ನಾನು ಇವನನ್ನು ಸಿಟ್ಟು ಬರಿಸದೆ ಬಿಡುವುದಿಲ್ಲ ಎಂದು ಅವನು ಮನಸ್ಸಿನಲ್ಲೆ ದೃಢ ಸಂಕಲ್ಪ ಮಾಡಿದನು. ಕೆಲದಿನಗಳ ಬಳಿಕ ಸಂದರ್ಭವನ್ನು ನೋಡಿ ಪುನಃ ಅವನ ಬಳಿಗೆ ಹೋಗಿ ಹೇಳತೊಡಗಿದನು - ‘ಅಯ್ಯಾ! ಇಂದು ನನಗೆ ಮಾವನ ಮನೆಗೆ ಹೋಗುವುದಿದೆ. ನೀನು ನನ್ನ ಜೊತೆಗೆ ಬರಬೇಕೆಂದು ನಾನು ಬಯಸುತ್ತೇನೆ.’ ಆ ಭಕ್ತನು (ಮೊದಲಿನ ಅಂಗಡಿಯವನು) ಅವನ ಸಂತೋಷಕ್ಕಾಗಿ ಅವನ ಮಾತನ್ನು ಒಪ್ಪಿಕೊಂಡನು ಹಾಗೂ ಜೊತೆಗೆ ಹೋಗಲು ಹೊರಟನು. ಅವರಿಬ್ಬರೂ ನಡೆಯತೊಡಗಿದಾಗ ಅವನು ಆ ಭಕ್ತನಲ್ಲಿ ಹೇಳಿದನು - ಈಗ ನನ್ನ ಬಳಿ ಯಾರೂ ಆಳುಗಳಿಲ್ಲ. ನನ್ನ ಈ ಮಿಠಾಯಿಯ ಗಡಿಗೆಯನ್ನು ಮಾವನಮನೆವರೆಗೆ ಕೊಂಡುಹೋಗುವುದು ಅವಶ್ಯವಾಗಿದೆ. ಏನು ನೀನು ಅದನ್ನು ಎತ್ತಿಕೊಂಡು ಅಲ್ಲಿಯವರೆಗೆ ಬರುವಿಯಾ? ಆ ಭಕ್ತನು ಸಂತೋಷದಿಂದ ಆ ಗಡಿಗೆಯನ್ನು ತನ್ನ ತಲೆಯ ಮೇಲಿಟ್ಟುಕೊಂಡು ಮುಂದೆ-ಮುಂದೆ ನಡೆಯ ತೊಡಗಿದನು. ಅವರಿಬ್ಬರೂ ತುಂಬಾ ಜನ-ಜಂಗುಳಿ ಸೇರಿದಲ್ಲಿಗೆ ತಲುಪಿದಾಗ ಸರಿಯಾದ ಅವಕಾಶವೆಂದು ತಿಳಿದು ಅಂಗಡಿಯವನು ಹಿಂದಿನಿಂದ ತನ್ನ ದೊಣ್ಣೆಯಿಂದ ಆ ಗಡಿಗೆಯನ್ನು ಒಡೆದು ಹಾಕಿದನು. ಗಡಿಗೆ ಒಡೆಯುತ್ತಲೇ ಅದರೊಳಗಿನ ಎಲ್ಲ ಕೆಸರು, ಕೊಳೆ ಆ ಭಕ್ತನ ಮೈಮೇಲೆ ಸುರಿಯಿತು. ಆ ಸ್ಥಿತಿಯಲ್ಲಿ ಆ ಭಕ್ತನನ್ನು ನೋಡಿ ಎಲ್ಲ ಜನ ಸಮೂಹ ನಗತೊಡಗಿತು. ಆ ಅಂಗಡಿಯವನು ಭಕ್ತನ ಮುಂದೆ ನಿಂತು ಬಹಳವಾಗಿ ನಕ್ಕನು. ಅವರೆಲ್ಲರು ನಗುವುದನ್ನು ನೋಡಿ ಆ ಭಕ್ತನು ಬಿದ್ದು ಬಿದ್ದು ನಗತೊಡಗಿದನು. ಆಗ ಆ ಅಂಗಡಿಯವನು ಕೇಳಿದನು — ಅಯ್ಯಾ! ನಾನಾದರೋ ನಿನ್ನ ಈ ದುರವಸ್ಥೆಗಾಗಿ ನಗುತ್ತಿದ್ದೇನೆ, ಆದರೆ ನೀನು ನಗುವ ಕಾರಣವೇನು? ಆ ಭಕ್ತನು ಉತ್ತರಿಸಿದನು — ‘ನಾನು ನನ್ನ ಮೇಲೆ ಭಗವಂತನ ಮಹಾನ್ ಅನುಕಂಪವನ್ನು ಅನುಭವಿಸುತ್ತಾ ನಗುತ್ತಿದ್ದೇನೆ. ನೀವೂ ಕೂಡ ಹೆಜ್ಜೆ-ಹೆಜ್ಜೆಗೆ ನನ್ನನ್ನು ಕಾಪಾಡುತ್ತಿರುವಿರಿ, ನೀವು ಎಷ್ಟೊಂದು ನನ್ನ ಮೇಲೆ ದಯೆ ತೋರಿದಿರಿ. ಇಲ್ಲದಿದ್ದರೆ ಯಾವುದೇ ಸ್ವಾರ್ಥವಿಲ್ಲದೆ ಬೇರೆಯವರ ಒಳ್ಳೆಯದನ್ನು ಮಾಡಲು, ಅವನನ್ನು ಪೂರ್ಣವಾಗಿ ಕಾಪಾಡಲು ಯಾರಿಗೆ ಏನು ಅಗತ್ಯಬಿದ್ದಿತ್ತು. ನೀವಾದರೋ ಯಾವಾಗಲೂ ನನ್ನ ಮೇಲೆ ಕೃಪೆಗೈದು - ನಾನ್ನನ್ನು ಅಕ್ರೋಧದ ನಿಜವಾದ ಒರೆಗೆ ಹಚ್ಚುವಂತಹ ಕಾರ್ಯವನ್ನು ಮಾಡುತ್ತಿರುವಿರಿ’. ಈ ಮಾತನ್ನು ಕೇಳುತ್ತಲೇ ಆ ದುಷ್ಟ ಅಂಗಡಿಯವನು ನಾಚಿ ನೀರಾದನು. ಅವನ ಕಲುಷಿತ ಭಾವನೆಗಳು ಒಮ್ಮೆಲೇ ಕಣ್ಮರೆಯಾದವು. ಅವನ ಕಣ್ಣು ತೆರೆಯಿತು. ಅವನು ಆ ಭಕ್ತನ ಕಾಲಿಗೆ ಬಿದ್ದನು ಮತ್ತು ತನ್ನ ಅಪರಾಧಗಳಿಗಾಗಿ ಕ್ಷಮೆ ಕೇಳತೊಡಗಿದನು. ಆ ಭಕ್ತನು ಅವನನ್ನು ತನ್ನ ಕೈಗಳಿಂದ ಎಬ್ಬಿಸಿ ಹೇಳಿದನು — ‘ಅಯ್ಯಾ! ನೀವಾದರೋ ನನ್ನ ಗುರುಗಳಾಗಿದ್ದೀರಿ. ನಿಮ್ಮಿಂದಲ್ಲವೇ ನಾನು ಅಕ್ರೋಧದ ಪಾಠ ಕಲಿಯುವಂತಾಯಿತು. ನನ್ನ ಹಿತದ ದೃಷ್ಟಿಯಿಂದಲೇ ಭಗವಂತನೇ ನಿಮ್ಮ ಮೂಲಕ ಈ ಕಾರ್ಯವನ್ನು ಮಾಡಿಸಿರುವನು. ನೀವು ಚಿಂತಿಸಬೇಡಿ. ಈ ಕಾರ್ಯಮಾಡಿಸುವುದರಲ್ಲಿ ಭಗವಂತನ ಇಚ್ಛೆಯೇ ಇತ್ತು’.</p>
<p class="Text">ಹೇಳುವ ಅಭಿಪ್ರಾಯವಿಷ್ಟೇ! ಎಲ್ಲ ಕಾರ್ಯಗಳಲ್ಲಿ ಭಗವದಿಚ್ಛೆಯ ಅನುಭವ ಮಾಡಿದ ಕಾರಣವೇ ಆ ಮಹಾತ್ಮನ ಮನದಲ್ಲಿ ಸ್ವತಃ ಜನಸಮುದಾಯದಲ್ಲಿ ಅಪಮಾನಿತ ಮಾಡಿದಾಗಲೂ ಕಿಂಚಿತ್ತಾದರೂ ವಿಪರೀತ ಭಾವ ಉಂಟಾಗಲಿಲ್ಲ. ಇರಲಿ!</p>
<p class="Text">ಭಗವಂತನು ತನ್ನ ಭಕ್ತರ ಮುಂದೆ ಅವರ ಹಿತಕ್ಕಾಗಿ ಇಂತಹ ಪ್ರತಿಕೂಲ ಪರಿಸ್ಥಿತಿಗಳನ್ನು ಉಂಟುಮಾಡುತ್ತಾನೆ. ಆ ವಿಪರೀತ ವಿಧಾನಗಳು ಬಂದೊದಗಿದರೂ ಸ್ವಲ್ಪವೂ ಉದ್ವಿಗ್ನನಾಗದೆ ಅವನ್ನು ಭಗವಂತನು ಕಳಿಸಿದ ಉಡುಗೋರೆ ಎಂದು ತಿಳಿದುಕೊಂಡು ಅವುಗಳಲ್ಲಿ ಸದಾಕಾಲ ಸಂತುಷ್ಟರಾಗಿರುವವರೇ ನಿಜಭಕ್ತರಾಗಿದ್ದಾರೆ. ಇದಕ್ಕೆ ವಿಪರೀತವಾಗಿ ನಾವು ಅವನ ವಿಧಾನದಲ್ಲಿ ಆನಂದವನ್ನು ತಿಳಿಯದಿದ್ದರೆ, ಅವನ ಪ್ರಸನ್ನತೆಯಲ್ಲಿ ಸಂತೋಷಪಡದಿದ್ದರೆ ನಾವು ಭಗವಂತನ ಭಕ್ತರೆಲ್ಲಿ? ಅದಕ್ಕಾಗಿ ಇವೆಲ್ಲ ವಿಪರೀತ ವಿಧಾನಗಳಲ್ಲಿಯೂ ನಮಗೆ ಹರ್ಷವಾಗಬೇಕು; ಏಕೆಂದರೆ, ಹೀಗೆ ಮಾಡುವುದರಿಂದ ನಾವು ಹಿಂದೆ ಮಾಡಿದ ಪಾಪಗಳು ನಾಶವಾಗುತ್ತವೆ, ಆತ್ಮಬಲ, ಸಹನಶಕ್ತಿ ಬೆಳೆಯುತ್ತದೆ, ಜೊತೆ-ಜೊತೆಗೆ ಭಗವತ್ ಸ್ಮೃತಿ ಉಂಟಾಗಿ ಶಾಸ್ತ್ರವಿರುದ್ಧ ಕರ್ಮಗಳು ಆಗುವುದು ನಿಂತು ಹೋಗುತ್ತವೆ. ಶತ್ರುಗಳು ಮಿತ್ರರಾಗುತ್ತಾರೆ, ವಿಷ ಅಮೃತವಾಗಿ ಪರಿಣತವಾಗುತ್ತದೆ.</p>
<p class="Text">ಇದರ ಪ್ರತ್ಯಕ್ಷ ಉದಾಹರಣೆ ಪ್ರಹ್ಲಾದ ಮತ್ತು ಮೀರಾ ಮುಂತಾದವರ ಜೀವನದಲ್ಲಿ ನೋಡಲಾಗುತ್ತದೆ. ಮೀರಾಬಾಯಿಯು ಭಗವಂತನ ಅನನ್ಯ ಉಪಾಸಕಳಾಗಿದ್ದಳು. ಅವಳ ಭಕ್ತಿಯಿಂದ ರೊಚ್ಚಿಗೆದ್ದ ರಾಣಾನು ಅವಳ ಪ್ರಾಣಗಳನ್ನು ಹರಣಮಾಡಲಿಕ್ಕಾಗಿ ಅವಳ ಬಳಿಗೆ - ‘ಮೀರಾ! ಇದು ನಿನ್ನ ಉಪಾಸ್ಯದೇವತೆಯ ಚರಣಾಮೃತವಾಗಿದೆ’ ಎಂದು ಹೇಳಿ ವಿಷದ ಬಟ್ಟಲನ್ನು ಕಳಿಸಿದನು. ಭಕ್ತಿಮತಿ ಮೀರಾ ಭಗವಂತನ ನಾಮ ಹೇಳಿ ಅದನ್ನು ಕುಡಿದುಬಿಟ್ಟಳು. ಭಗವಂತನ ಚರಣಾಮೃತಕ್ಕಿಂತ ಮಿಗಿಲಾದ ಉತ್ತಮವಸ್ತು ಅವಳಿಗೆ ಬೇರೆ ಏನಾಗಿರಬಲ್ಲದು? ಭಗವಂತನೂ ತನ್ನ ಭಕ್ತರ ಅನಿಷ್ಟ ಆಗಲು ಬಿಡುವನೇ? ಕೂಡಲೇ ಆ ವಿಷವು ಅಮೃತವಾಯಿತು. ಈ ದೃಶ್ಯನೋಡಿ ರಾಣಾನು ಅವಾಕ್ಕಾದನು. ಮೀರಾಳ ಭಕ್ತಿಯ ಪ್ರಭಾವದಿಂದ ರಾಣಾನು ಪ್ರಭಾವಿತನಾಗಿ ಕೊನೆಗೆ ಅವಳ ಭಕ್ತನಾದನು. ಇದು ಈಶ್ವರ ಭಕ್ತಿಯ ಮಹಿಮೆಯಾಗಿದೆ.</p>
<p class="Text">ಅದಕ್ಕಾಗಿ ನಾವುಗಳೂ ಕೂಡ ನಮ್ಮ ಮನಸ್ಸಿಗೆ ಪ್ರತಿಕೂಲವೇನಾದರೂ ಆಗಿ ಹೋದರೆ ಅದನ್ನು ಭಗವಂತನ ವಿಧಾನವೆಂದರಿತು ಎಲ್ಲ ಸಮಯದಲ್ಲಿ ಸಂತುಷ್ಟರಾಗಿರಬೇಕು; ಏಕೆಂದರೆ, ಆ ಪ್ರಭುವಿನ ಪ್ರೇರಣೆಯಿಲ್ಲದೆ ಮರದ ಒಂದು ಎಲೆಯೂ ಅಲ್ಲಾಡಲಾರದು. ಆದುದರಿಂದ ಬೇಕಾದರೆ ನಮ್ಮ ಏನೇ ಎಷ್ಟೇ ಅನಿಷ್ಟವಾಗಲೇನು, ನಾವು ಅದನ್ನು ಭಗವಂತನ ಪ್ರೇರಣೆ ಎಂದೇ ತಿಳಿದು ಅವನಲ್ಲಿ ಪ್ರೇಮವಿರಿಸಬೇಕು. ಇದೇ ಶರಣಾಗತಿಯ ತತ್ತ್ವವಾಗಿದೆ. ತನ್ನನ್ನು ಪ್ರೇಮಿಸುವವನನ್ನು ಪಶುಗಳೂ ಪ್ರೀತಿಸುತ್ತವೆ. ನಾಯಿ, ಕತ್ತೆ ಮುಂತಾದ ಎಲ್ಲ ಪ್ರಾಣಿಗಳು ಇದಕ್ಕೆ ಪ್ರಮಾಣವಾಗಿವೆ. ಒಬ್ಬನು ಇನ್ನೊಬ್ಬನ ಜೊತೆಗೆ ಪ್ರೇಮಮಾಡಿದಾಗ ಆ ಎರಡನೆಯವನೂ ಕೂಡ ಅವನೊಂದಿಗೆ ಪ್ರೇಮವಿರಿಸುತ್ತಾನೆ. ಒಂದು ನಾಯಿ ಇನ್ನೊಂದನ್ನು ನೆಕ್ಕಿದರೆ ಅದು ಇದನ್ನು ನೆಕ್ಕುತ್ತದೆ. ಹೀಗೆಯೇ ವೈರದ ವಿಷಯದಲ್ಲಿಯೂ ತಿಳಿಯಬೇಕು. ನಾವುಗಳೂ ಕೂಡ ಪ್ರೇಮವಿರಿಸುವವನನ್ನು ಪ್ರೀತಿಸಿದರೆ, ತನ್ನಲ್ಲಿ ದ್ವೇಷವಿರಿಸುವವನೊಡನೆ ದ್ವೇಷಮಾಡಿದರೆ ನಮ್ಮಲ್ಲಿ ಮತ್ತು ಪಶುಗಳಲ್ಲಿ ವ್ಯತ್ಯಾಸವೇನು ಉಳಿಯಿತು? ನಾವಾದರೋ ನಮ್ಮೊಂದಿಗೆ ವೈರ ಮಾಡುವವನೊಂದಿಗೆ ಹೆಚ್ಚೆಚ್ಚು ಪ್ರೇಮವಿರಿಸಬೇಕು. ಹೀಗೆ ಮಾಡುವುದರಿಂದಲೇ ನಮ್ಮ ನಿಜವಾದ ಮನುಷ್ಯತ್ವ ಸಿದ್ಧವಾದೀತು.</p>
<p class="Text">ಈ ವಿಷಯದಲ್ಲಿ ಮರ್ಯಾದಾ ಪುರುಷೋತ್ತಮ ಭಗವಾನ್ ಶ್ರೀ ರಾಮಚಂದ್ರನ ಪ್ರೇಮವ್ಯವಹಾರದ ಆದರ್ಶವನ್ನು ನಮ್ಮ ಮುಂದೆ ಇರಿಸಲಾಗಿದೆ. ಅದು ಎಷ್ಟು ಉನ್ನತವಾಗಿದೆ? ನಿರಪರಾಧೀ ರಾಮನನ್ನು ಕೈಕೆಯಿಯು ದಶರಥನ ಇಚ್ಛೆ ಇರದಿದ್ದರೂ ಹದಿನಾಲ್ಕು, ವರ್ಷಕ್ಕಾಗಿ ಕಾಡಿಗೆ ಕಳಿಸುತ್ತಿದ್ದಾಳೆ. ಭಗವಾನ್ ಶ್ರೀರಾಮನು ಅವಳ ಅಪ್ಪಣೆಯನ್ನು ತಲೆಮೇಲಾಂತು ಸಂತೋಷವಾಗಿ ಕಾಡಿಗೆ ಹೋಗಲು ಸಿದ್ಧನಾಗಿದ್ದಾನೆ. ಕೈಕೆಯಿಯ ಬಾಣದಂತಿರುವ ಮರ್ಮವೇಧೀ ವಚನಗಳಿಗೆ ಭಗವಂತನು ಎಷ್ಟು ನಮ್ರತೆಯಿಂದ, ಮಧುರವಾಗಿ ಉತ್ತರವನ್ನು ಕೊಡುತ್ತಾನೆ. ತಾಯೆ! ಕಾಡಿಗೆ ಹೋಗುವುದರಿಂದ ಮುನಿಗಳ ದರ್ಶನದ ಸೌಭಾಗ್ಯ ಪ್ರಾಪ್ತವಾದೀತು. ಕಾಡಿಗೆ ಹೋಗುವುದರಲ್ಲಿ ತಂದೆಯ ಅಪ್ಪಣೆ ಮತ್ತು ನಿಮ್ಮ ಸಮ್ಮತಿ ಇದೆ. ನಾನು ಕಾಡಿಗೆ ಹೋಗುವುದರಿಂದ ತಮ್ಮನಾದ ಭರತನಿಗೆ ರಾಜ್ಯ ದೊರೆಯಬಹುದು. ಇದಕ್ಕಿಂತ ಮಿಗಿಲಾದ ಸೌಭಾಗ್ಯದ ಮಾತು ನನಗೆ ಯಾವುದಿದ್ದೀತು? ಹೀಗೆ ಶ್ರೀ ತುಲಸೀದಾಸರು ಅಯೋಧ್ಯಾ ಕಾಂಡದಲ್ಲಿ ಹೇಳಿರುವರು.</p>
<p class="Text">ಸೀತೆಯೂ ಶ್ರೀರಾಮಚಂದ್ರನೊಡನೆ ಕಾಡಿಗೆ ಹೋಗಲು ಹೊರಟಾಗ ಕೈಕೆಯಿಯು ಅವಳಲ್ಲಿ ಹೇಳಿದಳು - ‘ಎಲೈ ಸೀತೆ! ತೆಗೋ, ನೀನೂ ವಲ್ಕಲವಸ್ತ್ರವನ್ನು ಧರಿಸಿಕೋ’. ಸೀತೆಯು ವಲ್ಕಲ ವಸ್ತ್ರವನ್ನು ತನ್ನ ಕೈಗೆ ತೆಗೆದುಕೊಳ್ಳುತ್ತಾಳೆ. ಆದರೆ ಅವಳು ರಾಜಕುಮಾರಿ, ಅವಳು ಎಂದೂ ತನ್ನ ಕೈಯಿಂದ ಆ ಭೂಷಣಗಳನ್ನು ತೊಡಲಿಲ್ಲ, ವಲ್ಕಲ ವಸ್ತ್ರವನ್ನು ಉಡುವುದು ಹೇಗೆ ಬಲ್ಲಳು? ಅವಳು ಭಗವಂತನತ್ತ ನೋಡತೊಡಗಿದಳು. ಇಂತಹ ಸ್ಥಿತಿಯಲ್ಲಿ ಭಗವಂತನು ಲಜ್ಜೆಯನ್ನು ಲೆಕ್ಕಿಸದೆ ಸೀತೆಗೆ ವಲ್ಕಲಗಳನ್ನು ಸೀರೆಯ ಮೇಲೆಯೇ ಉಡಿಸಿದನು. ಈ ಅನುಚಿತವೂ, ಕರಣಾಪೂರ್ಣವೂ ಆದ ದೃಶ್ಯವನ್ನು ನೋಡಿ ರಾಣಿ ವಾಸದ ಸ್ತ್ರೀಯರೆಲ್ಲ ಅತ್ತುಬಿಟ್ಟರು. ವಸಿಷ್ಠರು ಕೈಕೆಯಿಯ ಈ ಕಠೋರ ವ್ಯವಹಾರವನ್ನು ನಿಂದಿಸುತ್ತಾ ಸೀತೆಯ ವಲ್ಕಲಗಳನ್ನು ಧರಿಸದಂತೆ ಆದೇಶವನ್ನಿತ್ತರು. ಕೊನೆಗೂ ತನ್ನ ಮಲತಾಯಿಯ ದುರ್ವವ್ಯವಹಾರಗಳತ್ತ ಕೊಂಚವೂ ಗಮನಕೊಡದೆ ಮರ್ಯಾದಾ ಪುರುಷೋತ್ತಮ ಭಗವಾನ್ ಶ್ರೀರಾಮಚಂದ್ರನು ಪ್ರಸನ್ನವದನನಾಗಿ, ನಗು-ನಗುತ್ತಾ ಕಾಡಿನತ್ತ ಹೊರಟು ಹೋಗುತ್ತಾನೆ. ಇಷ್ಟೇ ಅಲ್ಲ, ಚಿತ್ರಕೂಟದಲ್ಲಿ ಹಾಗೂ ಹದಿನಾಲ್ಕೂ ವರ್ಷದ ಅವ ಪೂರ್ಣವಾಗಿ ಅಯೋಧ್ಯೆಗೆ ಮರಳಿದಾಗ ಮೊಟ್ಟಮೊದಲ ಕೈಕೆಯಿಯನ್ನೇ ಆದರಿಸುತ್ತಾನೆ. ಶ್ರೀರಾಮನ ಈ ಆದರ್ಶ ವ್ಯವಹಾರದಿಂದ ತನ್ನ ಜೊತೆ ಬೇಕಾದರೆ ಎಷ್ಟೇ ಕಠೋರವಾದ ವ್ಯವಹಾರ ಮಾಡಿದರೂ ನಾವು ಅವನೊಂದಿಗೆ ಪ್ರೇಮದ ವ್ಯವಹಾರವನ್ನೇ ಮಾಡಬೇಕೆಂಬ ಪಾಠ ನಾವು ಕಲಿಯಬೇಕು.</p>
<p class="Text">ಯಾರಿಗಾದರೂ ನಮ್ಮ ಮೇಲೆ ಕ್ರೋಧ ಉಂಟಾದರೆ ನಮ್ಮದೇನೋ ಅಪರಾಧವಾಗಿದೆ, ಅದರಿಂದಲೇ ಇವನಿಗೆ ಸಿಟ್ಟು ಬಂದಿದೆ ಎಂದು ನಾವು ತಿಳಿಯಬೇಕು. ನಮ್ಮದೇನೂ ಅಪರಾಧವಿಲ್ಲದಿದ್ದರೆ ಅವನಿಗೆ ಕಾರಣವಿಲ್ಲದೆ ಏಕೆ ಕೋಪ ಬರುತ್ತಿತ್ತು? ಈ ಪ್ರಕಾರ ತನ್ನ ಮೇಲೆ ಬೇರೆಯವರು ಕ್ರೋಧಗೊಳ್ಳುವುದರಲ್ಲಿ ತನ್ನನ್ನೇ ಅದರ ಕಾರಣವೆಂದು ತಿಳಿದು ತಾನೇ ಅಪರಾಧಿ ಎಂದು ತಿಳಿಯಬೇಕು. ಆದರೆ ನಮಗೂ ಸಿಟ್ಟುಬಂದರೆ ಮತ್ತೆ ನಮ್ಮ ನೀಚತೆಯ ಪರಮಸೀಮೆಯೆಂದೇ ತಿಳಿಯಬೇಕು. ಯಾವುದೇ ಜೀವಿಯ ಮೇಲೆ ಕೋಪಗೊಳ್ಳುವುದು ಭಗವಂತನ ಮೇಲೆ ಸಿಟ್ಟುಮಾಡುವುದೇ ಆಗಿದೆ. ಅದಕ್ಕಾಗಿ ಯಾರ ಮೇಲೆಯೂ ಕ್ರೋಧಗೊಳ್ಳದೆ ಎಲ್ಲರೊಡನೆ ಅಹೈತುಕ ಪ್ರೇಮವಿರಿಸಬೇಕು. ಈ ಪ್ರಕಾರದ ಪ್ರೇಮಪೂರ್ಣ ವ್ಯವಹಾರದ ಪ್ರಭಾವದಿಂದ ನಾವು ಭಗವಂತನಿಗೆ ಪರಮ ಪ್ರಿಯರಾಗಿ ಹೋಗುವೆವು. ಗೀತೆಯ 12ನೇ ಅಧ್ಯಾಯದ 15ನೇ ಶ್ಲೋಕದಲ್ಲಿ ಭಗವಾನ್ ಶ್ರೀಕೃಷ್ಣನು ತನ್ನ ಪ್ರೇಮಿಭಕ್ತರ ಲಕ್ಷಣಗಳನ್ನು ವರ್ಣಿಸುವಾಗ ಹೇಳುತ್ತಾನೆ —</p>
<p class="Shlok">ಯಸ್ಮಾನ್ನೋದ್ವಿಜತೇ ಲೋಕೋಲೋಕಾನ್ನೋದ್ವಿಜತೇ ಚ ಯಃ ।</p>
<p class="Shlok">ಹರ್ಷಾಮರ್ಷಭಯೋದ್ವೇಗೈರ್ಮುಕ್ತೋ ಯಃ ಸ ಚ ಮೇ ಪ್ರಿಯಃ ॥</p>
<p class="Text">‘ಯಾರಿಂದ ಯಾವುದೇ ಜೀವಿಯು ಉದ್ವೇಗವನ್ನು ಪಡೆಯುವುದಿಲ್ಲವೋ ಮತ್ತು ಯಾರು, ತಾನೂ ಸಹ ಯಾವುದೇ ಜೀವಿಯಿಂದ ಉದ್ವೇಗವನ್ನು ಪಡೆಯುವುದಿಲ್ಲವೋ ಹಾಗೂ ಯಾರು ಹರ್ಷ, ಅಮರ್ಷ, ಭಯ ಮತ್ತು ಉದ್ವೇಗಾದಿಗಳಿಂದ ರಹಿತನಾಗಿದ್ದಾನೋ ಆ ಭಕ್ತನು ನನಗೆ ಪ್ರಿಯನಾಗಿದ್ದಾನೆ.’</p>
<p class="Text para-style-override-2">ಆದ್ದರಿಂದ ಸಾಧಕನು ನಿರಂತರ ಭಗವಂತನನ್ನು ಸ್ಮರಿಸುತ್ತಾ, ಅವನ ಆಜ್ಞೆಗನುಸಾರ ಕೆಲಸ ಮಾಡಬೇಕು ಮತ್ತು ತನ್ನ ಮನಸ್ಸಿಗೆ ಪ್ರತಿಕೂಲ ಕಾರ್ಯಗಳನ್ನೂ ಕೂಡ ಭಗವಂತನ ವಿಧಾನವೆಂದರಿತು ಸದಾಕಾಲ ಅವುಗಳಲ್ಲಿ ಸಂತುಷ್ಟವಾಗಿರಬೇಕು; ಏಕೆಂದರೆ ಭಗವಂತನ ಪ್ರತಿಯೊಂದು ವಿಧಾನವೂ ಜೀವಿಗಳ ಶ್ರೇಯಸ್ಸಿಗಾಗಿಯೇ ಇರುತ್ತದೆ. ಈ ರಹಸ್ಯ ಯಥಾರ್ಥವಾಗಿ ಅರಿವಿಗೆ ಬಂದರೆ ಭಗವಂತನ ಸಾಕ್ಷಾತ್ಕಾರ ಆಗಿ ಎಂದೆಂದಿಗೂ ಪರಮಾನಂದ ಮತ್ತು ಪರಮಶಾಂತಿ ಪ್ರಾಪ್ತಾಗಬಲ್ಲದು.<span></span></p>


<p class="Page-Break"> </p>
<p class="Chapter-Heading" id="toc_marker-4">2. ಗೀತೋಕ್ತ ನಿಷ್ಕಾಮ ಕರ್ಮಯೋಗದ ಸ್ವರೂಪ</p>
<p class="Text">‘ಗೀತೆಯ ನಿಷ್ಕಾಮ ಕರ್ಮಯೋಗವು ಭಕ್ತಿಮಿಶ್ರಿತವಾಗಿದೆಯೇ ಅಥವಾ ಭಕ್ತಿರಹಿತವಾಗಿದೆಯೇ? ಭಕ್ತಿ ಮಿಶ್ರಿತವಾಗಿದ್ದರೆ ಅದರ ಸ್ವರೂಪವೇನು?’ ಈ ಪ್ರಶ್ನೆಯ ಕುರಿತು ವಿಚಾರ ಮಾಡುವಾಗ ಪ್ರಾರಂಭದಲ್ಲಿ ಬೇರೆ-ಬೇರೆ ಸ್ವರೂಪಗಳ ಬಗ್ಗೆ ಆಲೋಚಿಸುವುದು ಆವಶ್ಯಕವೆಂದು ತೋರುತ್ತದೆ.</p>
<p class="Text">ಕರ್ಮಗಳು ಅನೇಕ ಪ್ರಕಾರದಿಂದಿರುತ್ತವೆ. ಅದನ್ನು ಪ್ರಧಾನವಾಗಿ ನಿಷಿದ್ಧಕರ್ಮ, ಕಾಮ್ಯಕರ್ಮ, ಕರ್ತವ್ಯಕರ್ಮ ಹೀಗೆ ಮೂರು ಭಾಗಗಳಲ್ಲಿ ಹಂಚಬಹುದು.</p>
<p class="Text">ಕಳ್ಳತನ, ವ್ಯಭಿಚಾರ, ಹಿಂಸೆ, ಸುಳ್ಳು ಹೇಳುವುದು, ಕಪಟ, ಮೋಸ, ಜಬರದಸ್ತಿ, ಅಭಕ್ಷ-ಭಕ್ಷಣ, ಪ್ರಮಾದಾದಿಗಳನ್ನು ನಿಷಿದ್ಧ ಕರ್ಮಗಳೆಂದು ಹೇಳುತ್ತಾರೆ.</p>
<p class="Text">ಪತ್ನೀ, ಪುತ್ರ, ಧನಾದಿ ಪ್ರಿಯ ವಸ್ತುಗಳ ಪ್ರಾಪ್ತಿಗಾಗಿ ಹಾಗೂ ರೋಗಾದಿ ಸಂಕಟಗಳಿಂದ ನಿವೃತ್ತಿಗಾಗಿ ಮಾಡಲಾಗುವ ಕರ್ಮಗಳನ್ನು ಕಾಮ್ಯಕರ್ಮಗಳೆಂದು ಹೇಳುತ್ತಾರೆ.</p>
<p class="Text">ಈಶಭಕ್ತಿ, ದೇವತೆಗಳ ಪೂಜೆ, ಯಜ್ಞ, ದಾನ, ತಪಸ್ಸು, ತಂದೆ-ತಾಯಿ ಮುಂತಾದ ಹಿರಿಯರ ಸೇವೆ, ವರ್ಣ ಹಾಗೂ ಆಶ್ರಮದ ಧರ್ಮ, ಶರೀರ-ಸಂಬಂಧೀ ಊಟ-ತಿಂಡಿ ಮುಂತಾದ ಕರ್ಮಗಳನ್ನು ಕರ್ತವ್ಯಕರ್ಮಗಳೆಂದು ಹೇಳುತ್ತಾರೆ.</p>
<p class="Text">ಕರ್ತವ್ಯ ಕರ್ಮವೂ ಕಾಮನಾಯುಕ್ತ ಆಗುವುದರಿಂದ ಕಾಮ್ಯಕರ್ಮದ ಅಂತರ್ಗತವೆಂದೇ ತಿಳಿಯಲಾಗುತ್ತದೆ. ಆದರೂ ಅವುಗಳಲ್ಲಿ ವರ್ಣಾಶ್ರಮದ ಸ್ವಾಭಾವಿಕ ಧರ್ಮ ಹಾಗೂ ಜೀವನೋಪಾಯ ಕರ್ಮವೂ ಸೇರಿಕೊಂಡಿದೆ, ಅದಕ್ಕಾಗಿ ಅವನ್ನು ಪಾಲಿಸುವುದು ಮನುಷ್ಯನ ಮೇಲೆ ವಿಶೇಷ ಹೊಣೆಗಾರಿಕೆ ಇರುತ್ತದೆ. ಯಾವುದೋ ಮುಖ್ಯ ವಿಷಯದ ಪ್ರಾಪ್ತಿಗಾಗಿ ಶಾಸ್ತ್ರೋಕ್ತ ಕಾಮ್ಯಕರ್ಮ ಮಾಡುವುದು-ಮಾಡದಿರುವುದು ತನ್ನ ಇಚ್ಛೆಯ ಮೇಲೆ ಅವಲಂಬಿತವಾಗಿದೆ, ಅದಕ್ಕಾಗಿ ಇವುಗಳ ಭೇದ ಬೇರೆ-ಬೇರೆಯಾಗಿರುತ್ತದೆ.</p>
<p class="Text">ಈ ಮೂರೂ ಪ್ರಕಾರದ ಕರ್ಮಗಳಲ್ಲಿ ನಿಷಿದ್ಧ ಕರ್ಮಗಳಾದರೋ ಎಲ್ಲರಿಗಾಗಿ ಸರ್ವಥಾ ತ್ಯಾಜ್ಯವಾಗಿವೆ. ಮೋಕ್ಷದ ಇಚ್ಛೆಯನ್ನಿರಿಸುವವರಿಗೆ ಕಾಮ್ಯ ಕರ್ಮಗಳ ಯಾವ ಆವಶ್ಯಕತೆಯೂ ಇಲ್ಲ. ಉಳಿಯಿತು ‘ಕರ್ತವ್ಯಕರ್ಮ’, ಅದರ ಸಂಜ್ಞೆ ಭಾವಗಳ ಭೇದದಿಂದ ಸಕಾಮ ಮತ್ತು ನಿಷ್ಕಾಮ ಎರಡೂ ಆಗುತ್ತದೆ.</p>
<p class="Sub-Heading" id="toc_marker-4-1">ಸಕಾಮ ಕರ್ಮ</p>
<p class="Text">ಸಕಾಮ ಕರ್ಮದ ಅನುಷ್ಠಾನದಲ್ಲಿ ಪ್ರವೃತ್ತನಾಗಲು ಇಚ್ಛೆ ಉಂಟಾದಾಗಿನಿಂದ ಪ್ರಾರಂಭದಿಂದ ಕರ್ಮದ ಸಮಾಪ್ತಿಯ ಬಳಿಕವೂ ಎಷ್ಟೋಕಾಲದವರೆಗೆ ಮನಸ್ಸಿನಲ್ಲಿ ಕೇವಲ ಫಲದ್ದೇ ಅನುಸಂಧಾನವಿರುತ್ತದೆ. ಇಂತಹ ಕರ್ಮ ಮಾಡುವವರ ಚಿತ್ತವೃತ್ತಿಗಳು ಹೆಜ್ಜೆ-ಹೆಜ್ಜೆಗೆ ತನ್ನ ಲಕ್ಷ್ಯ ಫಲವನ್ನೇ ವಿಷಯೀಕರಿಸುತ್ತದೆ. ಧನಕ್ಕಾಗಿ ಕರ್ಮವಾಗಿದ್ದರೆ ಅವನಿಗೆ ಹೆಜ್ಜೆ-ಹೆಜ್ಜೆಗೆ ಅದೇ ಧನದ ಸ್ಮೃತಿ ಇರುತ್ತದೆ. ಅವನ ಚಿತ್ತ ಧನಾಕಾರ ಆಗಿರುತ್ತದೆ. ಕರ್ಮದ ಸಿದ್ಧಿಯಲ್ಲಿ ಅವನಿಗೆ ಧನ ಸಿಕ್ಕಿದಾಗ ಅವನು ಹರ್ಷಿತನಾಗುತ್ತಾನೆ. ಅಸಿದ್ಧಿಯಾದಾಗ, ಧನವು ಸಿಗದಿದ್ದಾಗ ಅಥವಾ ಯಾವುದಾದರೂ ತೊಂದರೆ ಬಂದಾಗ ಅವನಿಗೆ ಭಾರೀ ಕ್ಲೇಷವಾಗುತ್ತದೆ. ಅವನ ಚಿತ್ತವು ಫಲಾನುಸಂಧಾನವುಳ್ಳದ್ದಾದ ಕಾರಣ ಪ್ರಾಯಶಃ ನಿರಂತರ ವ್ಯಥಿತ, ಅಶಾಂತವಾಗುತ್ತದೆ. ಇಂತವನ ವಿಷಯವಿಮೋಹಿತ ಚಿತ್ತವು ಆಗಾಗ ಅವನನ್ನು ನಿಷಿದ್ಧ ಕರ್ಮಮಾಡುವುದರಲ್ಲಿಯೂ ಪ್ರವೃತ್ತಗೊಳಿಸಬಲ್ಲದು. ಶಾಸ್ತ್ರದ ಆಜ್ಞಾನುಸಾರ ಕರ್ಮಗಳನ್ನು ಆಚರಿಸುವ ಸಕಾಮಿ ಪುರುಷನು ನಿಷಿದ್ಧ ಕರ್ಮಗಳನ್ನು ಮಾಡಲು ಬಯಸುವುದಿಲ್ಲವಾದರೂ ವಿಷಯಗಳ ಲೋಭ ಆಗಿರುವ ಕಾರಣ ಅವನು ಪತನನಾಗುವ ಭಯ ಇದ್ದೇ ಇರುತ್ತದೆ. ಎಲ್ಲಾದರು ಕರ್ಮಗಳಲ್ಲಿ ಏನಾದರು ತಪ್ಪುಗಳಾದರೆ ಅವನಿಗೆ ಸಿದ್ಧಿಯಾದರೋ ಸಿಗುವುದೇ ಇಲ್ಲ, ಬದಲಿಗೆ ಪ್ರಾಯಶ್ಚಿತ್ತ ಅಥವಾ ದುಃಖಕ್ಕೆ ಭಾಗಿಯಾಗಬೇಕಾಗುತ್ತಾನೆ.</p>
<p class="Sub-Heading" id="toc_marker-4-2">ನಿಷ್ಕಾಮಕರ್ಮ</p>
<p class="Text">ನಿಷ್ಕಾಮಕರ್ಮ ಆಚರಿಸುವ ಪುರುಷನ ಸ್ಥಿತಿ ಸಕಾಮಿಗಿಂತ ಅತ್ಯಂತ ವಿಲಕ್ಷಣ ವಾಗಿರುತ್ತದೆ. ಅವನ ಮನಸ್ಸಿನಲ್ಲಿ ಯಾವುದೇ ಪ್ರಕಾರದ ಪ್ರಾಪಂಚಿಕ ಕಾಮನೆ ಇರುವುದಿಲ್ಲ. ಅವನು ಮಾಡುವುದೆಲ್ಲ ಕರ್ಮಗಳನ್ನು ಫಲದ ಇಚ್ಛೆಯನ್ನು ಬಿಟ್ಟು, ಆಸಕ್ತಿ ರಹಿತನಾಗಿಯೇ ಮಾಡುತ್ತಾನೆ. ಇಲ್ಲಿ ಒಂದು ಪ್ರಶ್ನೆ ಉದ್ಭವಿಸುತ್ತದೆ - ‘ಅವನಿಗೆ ಫಲದ ಇಚ್ಛೆಯೇ ಇಲ್ಲವಾದರೆ ಅವನು ಏಕೆ ಕರ್ಮಮಾಡುತ್ತಾನೆ? ಪ್ರಪಂಚದಲ್ಲಿ ಸಾಧಾರಣ ಮನುಷ್ಯನು ಯಾವುದೇ ಉದ್ದೇಶವಿಲ್ಲದೆ ಕರ್ಮವನ್ನೇ ಮಾಡಲಾರನು ಹಾಗೂ ಉದ್ದೇಶ ಯಾವುದಾದರು ಫಲದ್ದೇ ಇರುತ್ತದೆ. ಇಂತಹ ಸ್ಥಿತಿಯಲ್ಲಿ ಫಲದ ಇಚ್ಛೆ ಇಲ್ಲದೆ ಕರ್ಮಗಳಾಗುವುದು ಸಿದ್ಧವಾಗುವುದಿಲ್ಲ’. ಉತ್ತರ- ಇದು ಸರಿಯಾಗಿದೆ! ಸಾಧಾರಣ ಮನುಷ್ಯನು ಕರ್ಮಗಳಲ್ಲಿ ಪ್ರವೃತ್ತರಾಗುವುದರಲ್ಲಿ ಯಾವುದಾದರೂ ಉದ್ದೇಶ ಇರುವುದು ಅನಿವಾರ್ಯವಾಗಿದೆ, ಆದರೆ ಉದ್ದೇಶದ ಸ್ವರೂಪಗಳು ಬೇರೆ-ಬೇರೆಯಾಗಿರುತ್ತವೆ. ಸಕಾಮಭಾವದಿಂದ ಕರ್ಮಮಾಡುವ ಪುರುಷನು ಬೇರೆ-ಬೇರೆ ಫಲಗಳ ಕಾಮನೆಯಿಂದ ನಾನಾಪ್ರಕಾರದ ಕರ್ಮಗಳನ್ನು ಮಾಡುತ್ತಾನೆ, ಅವನ ಕರ್ಮಗಳಲ್ಲಿ ‘ವಿಷಯ ಕಾಮನೆ’ಯ ಹೇತು ಇರುತ್ತದೆ. ಅದಕ್ಕಾಗಿ ಅವನು ಆಸಕ್ತನಾಗಿ ಕರ್ಮಮಾಡುತ್ತಾನೆ, ಅವನ ಬುದ್ಧಿಯು ಕಾಮನೆಗಳಿಂದ ಮುಚ್ಚಿರುತ್ತದೆ (ನೋಡಿ ಗೀತೆ-2/42-44; 9/20,21). ಅದಕ್ಕಾಗಿ ಅವನು ಕರ್ಮದ ಸಿದ್ಧಿ-ಅಸಿದ್ಧಿಯಲ್ಲಿ ಸುಖೀ-ದುಃಖಿಯಾಗುತ್ತಾನೆ; ಆದರೆ ನಿಷ್ಕಾಮ ಭಾವದಿಂದ ಕರ್ಮಮಾಡುವ ಪುರುಷನ ಕರ್ಮಗಳಲ್ಲಿ ‘ಪರಮಾತ್ಮ ಪ್ರಾಪ್ತಿ’ಯ ಒಂದೇ ಹೇತು ಇರುತ್ತದೆ.<span class="char-style-override-3">*</span> ಅದರಿಂದ ಅವನು ನಿತ್ಯವು ಹೊಸ ಉತ್ಸಾಹದಿಂದ ಆಲಸ್ಯರಹಿತನಾಗಿ ಕರ್ಮಗಳಲ್ಲಿ ಪ್ರವೃತ್ತನಾಗುತ್ತಾನೆ. ಪ್ರಾಪಂಚಿಕ ಫಲ-ಕಾಮನೆ ಇಲ್ಲದಿರುವುದರಿಂದ ಅವನು ಆಸಕ್ತನಾಗುವುದಿಲ್ಲ, ಕರ್ಮಗಳ ಸಿದ್ಧಿ-ಅಸಿದ್ಧಿಯಲ್ಲಿ ಅವನಿಗೆ ಹರ್ಷ-ಶೋಕಾದಿ ವಿಕಾರಗಳು ಉಂಟಾಗುವುದಿಲ್ಲ. ಏಕೆಂದರೆ, ಅವನ ಲಕ್ಷ್ಯ ಅತಿ ಎತ್ತರವಾಗಿದೆ, ಅವನು ಕರ್ಮದ ಹೊರಗಿನ ಫಲದಕಡೆಗೆ ಗಮನಕೊಡುವುದಿಲ್ಲ, ಅವನ ದೃಷ್ಟಿಯಲ್ಲಿ ಪ್ರಪಂಚದ ಸಮಸ್ತ ಪದಾರ್ಥಗಳು ಆ ಪರಮಾತ್ಮನ ಮುಂದೆ ತುಚ್ಛ, ಮಲಿನ, ಕ್ಷುದ್ರವಾಗಿ ಕಾಣುತ್ತವೆ. ಅವನು ಆ ಅತಿಮಹಾನ್ ಪರಮಾತ್ಮನ ಪ್ರಾಪ್ತಿರೂಪೀ ಶುಭೇಚ್ಛೆಯಲ್ಲಿ ಜಗತ್ತಿನ ಸಮಸ್ತ ದೊಡ್ಡ-ದೊಡ್ಡ ಪದಾರ್ಥಗಳನ್ನು ತುಚ್ಛವೆಂದು ತಿಳಿಯುತ್ತಾನೆ. (ಗೀತೆ 2/49).</p>
<p class="Footnotes"><span class="char-style-override-4">* </span>ನಿಷ್ಕಾಮ ಕರ್ಮಯೋಗಿಯ ಕಾಮನೆ ಪರಮಾತ್ಮನನ್ನು ಪಡೆಯುವುದಾಗಿದ್ದು, ಅದು ಪರಿಣಾಮದಲ್ಲಿ ಶ್ರೇಯಸ್ಸಿನ ಹೇತು ಇರುವುದರಿಂದ ಅದನ್ನು ಕಾಮನೆ ಎಂದೇ ಹೇಳಲಾಗುವುದಿಲ್ಲ. ‘ಭಗವತ್ ಪ್ರಾಪ್ತಿಯ ಕಾಮನೆಯುಳ್ಳವನು ನಿಷ್ಕಾಮನೆಂದೇ ತಿಳಿಯಲಾಗುತ್ತದೆ.</p>
<p class="Text">ಇದರಿಂದಲೇ ಪ್ರಾಪಂಚಿಕ ವಿಷಯರೂಪೀ ಫಲಗಳ ಪ್ರಾಪ್ತಿ-ಅಪ್ರಾಪ್ತಿಯಲ್ಲಿ ಅವನಿಗೆ ಹರ್ಷ-ಶೋಕವಾಗುವುದಿಲ್ಲ. ಸಕಾಮಿ ಪುರುಷನಂತೆ ಅವನಿಂದ ನಿಷಿದ್ಧಕರ್ಮಗಳಾಗುವ ಸಂಭವವೂ ಇರುವುದಿಲ್ಲ. ನಿಷಿದ್ಧ ಕರ್ಮಗಳಲ್ಲಿ ಆಸಕ್ತಿ ಅಥವಾ ಲೋಭವೇ ಕಾರಣವಾಗಿದೆ. ನಿಷ್ಕಾಮಿ ಪುರುಷನು ಜಗತ್ತಿನ ಸಮಸ್ತ ಪದಾರ್ಥಗಳ ಲೋಭವನ್ನು ಬಿಟ್ಟು ಅವುಗಳಿಂದ ಅನಾಸಕ್ತನಾಗಲು ಬಯಸುತ್ತಾನೆ. ಅವನು ಶ್ರೀಪರಮಾತ್ಮನನ್ನೇ ಏಕಮಾತ್ರ ಲೋಭದ ವಸ್ತುವೆಂದು ತಿಳಿಯುತ್ತಾನೆ. ಅವನಲ್ಲೇ ಅವನ ಮನಸ್ಸು ಆಸಕ್ತವಾಗುತ್ತದೆ. ಆದುದರಿಂದ ಅವನ ಪ್ರಾಪ್ತಿಗಾಗಿ ಇರುವ ಎಲ್ಲ ಅನುಕೂಲ ಕಾರ್ಯಗಳನ್ನು ಅವನು ತುಂಬಾ ಉತ್ಸಾಹದೊಂದಿಗೆ ಮಾಡುತ್ತಾನೆ. ಪರಮಾತ್ಮನ ಪ್ರಾಪ್ತಿಗಾಗಿ-ಯಾವುದಕ್ಕಾಗಿ ಭಗವಂತನು ಆಜ್ಞೆ ಕೊಟ್ಟಿರುವನೋ, ಯಾವುದು ಶಾಸ್ತ್ರವಿಹಿತವಾಗಿದೆಯೋ, ಯಾವುದು ಯಾರಿಗಾಗಿಯೂ ಯಾವ ರೀತಿಯಿಂದಲೂ ಅನಿಷ್ಟಕಾರಕವಲ್ಲವೋ ಅವೇ ಕಾರ್ಯಗಳಾಗಬಲ್ಲವು; ಇದು ನಿರ್ವಿವಾದವಾಗಿದೆ. ಇಂತಹ ಕರ್ಮಗಳಲ್ಲಿ ನಿಷಿದ್ಧಕರ್ಮಗಳ ಸಮಾವೇಶ ಯಾವ ರೀತಿಯಿಂದಲೂ ಆಗಲಾರವು. ಅದಕ್ಕಾಗಿ ನಿಷ್ಕಾಮಿ ಪುರುಷನು ಸಕಾಮಿ ಪುರುಷನಿಂದ ಸರ್ವಥಾ ವಿಲಕ್ಷಣನಾಗಿದ್ದಾನೆ.</p>
<p class="Text">ಸಕಾಮಿ ಪುರುಷನು ಜಗತ್ತಿನ ಪದಾರ್ಥಗಳನ್ನು ರಮಣೀಯ, ಸುಖಪ್ರದ, ಪ್ರಿಯವೆಂದು ತಿಳಿದುಕೊಂಡು ಅವನ್ನು ಪಡೆಯುವ ಇಚ್ಛೆಯಿಂದ, ಸಿದ್ಧಿಯಲ್ಲಿ ಸುಖ, ಅಸಿದ್ಧಿಯಲ್ಲಿ ದುಃಖವಾಗುವ ಪ್ರತ್ಯಕ್ಷ ಭಾವನೆಯಿಂದ, ಮಮತಾಯುಕ್ತ ಮನಸ್ಸಿನಿಂದ ಆಸಕ್ತಿಪೂರ್ವಕ ಕರ್ಮಮಾಡುತ್ತಾನೆ. ನಿಷ್ಕಾಮಿ ಪುರುಷನು ಎಲ್ಲವನ್ನು ಭಗವಂತನದೆಂದು ತಿಳಿದು ಸಿದ್ಧಿ-ಅಸಿದ್ಧಿಯಲ್ಲಿ ಸಮತ್ವಭಾವವನ್ನಿರಿಸುತ್ತಾ, ಆಸಕ್ತಿ ಮತ್ತು ಫಲದ ಇಚ್ಛೆಯನ್ನು ತ್ಯಜಿಸಿ, ಭಗವಂತನ ಆಜ್ಞಾನುಸಾರ ಭಗವಂತನಿಗಾಗಿಯೇ ಸಮಸ್ತ ಕರ್ಮಗಳನ್ನು ಆಚರಿಸುತ್ತಾನೆ. ಇದೇ ಸಕಾಮ ಮತ್ತು ನಿಷ್ಕಾಮ ಕರ್ಮಗಳಲ್ಲಿ ಭಾವದ ಅಂತರವಾಗಿದೆ.</p>
<p class="Sub-Heading" id="toc_marker-4-3">ಗೀತೆಯಲ್ಲಿ ನಿಷ್ಕಾಮ ಕರ್ಮದ ಆರಂಭ</p>
<p class="Text">ಎರಡನೇ ಅಧ್ಯಾಯದ 39ನೇ ಶ್ಲೋಕದಿಂದ ನಿಷ್ಕಾಮಕರ್ಮದ ಪ್ರಾರಂಭವಾಗುತ್ತದೆ ಶ್ಲೋಕ 11 ರಿಂದ 30ರವರೆಗೆ ಸಾಂಖ್ಯಯೋಗವನ್ನು ಪ್ರತಿಪಾದಿಸಿದ ಬಳಿಕ 31ನೇ ಶ್ಲೋಕದಿಂದ ಕ್ಷತ್ರಿಯೋಚಿತ ಕರ್ಮಮಾಡಲು ಅರ್ಜುನನ್ನು ಪ್ರೋತ್ಸಾಹಿಸುತ್ತಾ 38ನೇ ಶ್ಲೋಕದಲ್ಲಿ ಭಗವಂತ ಹೇಳುತ್ತಾನೆ —</p>
<p class="Shlok">ಸುಖದುಃಖೇ ಸಮೇ ಕೃತ್ವಾ ಲಾಭಾಲಾಭೌ ಜಯಜಯೌ ।</p>
<p class="Shlok">ತತೋ ಯುದ್ಧಾಯ ಯಜ್ಯಸ್ವ ನೈವಂ ಪಾಪಮವಾಪ್ಸ್ಯಸಿ ॥</p>
<p class="Text">‘ಜಯ-ಪರಾಜಯ, ಲಾಭ-ಹಾನಿ ಮತ್ತು ಸುಖ-ದುಃಖಗಳನ್ನು ಸಮಾನವಾಗಿ ತಿಳಿದುಕೊಂಡು, ಅನಂತರ ಯುದ್ಧಕ್ಕೆ ಸಿದ್ಧನಾಗು, ಈ ಪ್ರಕಾರ ಯುದ್ಧ ಮಾಡುವುದರಿಂದ ನೀನು ಪಾಪವನ್ನು ಹೊಂದಲಾರೆ.’</p>
<p class="Text">ಮೋಹದ ಕಾರಣ ಪಾಪ-ಭಯದಿಂದ ಹೆದರಿದ ಅರ್ಜುನನಿಗೆ ಸುಖ-ದುಃಖ, ಜಯ-ಪರಾಜಯ, ಲಾಭ-ಹಾನಿರೂಪೀ ಸಿದ್ಧಿ-ಅಸಿದ್ಧಿಯಲ್ಲಿ ಸಮಭಾವವಿರಿಸುವುದರಿಂದ. ಯಾವ ಪಾಪವು ಆಗದಿರುವ ಬುದ್ಧಿಯನ್ನು ಸಾಂಖ್ಯಸಿದ್ಧಾಂತಕ್ಕನುಸಾರ ಹೇಳಿ ಮುಂದಿನ ಶ್ಲೋಕದಿಂದ ನಿಷ್ಕಾಮ ಕರ್ಮಯೋಗವನ್ನು ಪ್ರತಿಪಾದಿಸಲು ಪ್ರಾರಂಭಿಸುತ್ತಾನೆ —</p>
<p class="Shlok">ಏಷಾ ತೇಭಿಹಿತಾ ಸಾಂಖ್ಯೇ ಬುದ್ಧಿರ್ಯೋಗೇ ತ್ವಿಮಾಂ ಶೃಣು । </p>
<p class="Shlok">ಬುದ್ಧ್ಯಾ ಯುಕ್ತೋ ಯಾಯಾ ಪಾರ್ಥ ಕರ್ಮಬಂಧಂ ಪ್ರಹಾಸ್ಯಸಿ ॥</p>
<p class="TXT-Right">(ಗೀತೆ 2/39)</p>
<p class="Text">‘ಹೇ ಪಾರ್ಥನೇ! ಈ ಬುದ್ಧಿಯು ನಿನಗೆ ಜ್ಞಾನಯೋಗದ ವಿಷಯದಲ್ಲಿ ಹೇಳಲ್ಪಟ್ಟಿತು ಮತ್ತು ಈಗ ನೀನು ಅದನ್ನು ಕರ್ಮಯೋಗದ ವಿಷಯದಲ್ಲಿ ಕೇಳು. ಇಂತಹ ಸಮಬುದ್ಧಿಯಿಂದ ಯುಕ್ತನಾಗಿ ನೀನು ಕರ್ಮಗಳ ಬಂಧನವನ್ನು ಸಂಪೂರ್ಣವಾಗಿ ಕಳೆದುಕೊಳ್ಳುವೆ, ಅಂದರೆ ಕರ್ಮಬಂಧನದಿಂದ ಬಿಡುಗಡೆ ಹೊಂದುವೆ.’</p>
<p class="Text">ಇದರ ನಂತರದ ಶ್ಲೋಕದಲ್ಲಿ ನಿಷ್ಕಾಮಕರ್ಮಯೋಗವನ್ನು ಪ್ರಶಂಸಿಸುತ್ತಾ ಭಗವಂತನು ಕೊಂಚವಾದರೂ ನಿಷ್ಕಾಮ ಕರ್ಮಯೋಗರೂಪೀ ಕರ್ಮವನ್ನು ಮಹಾನ್ ಭಯದಿಂದ ಬಿಡಿಸುವಂತಹುದೆಂದು ಹೇಳಿರುವನು. ಮುಂದೆ 47ನೇ ಶ್ಲೋಕದಲ್ಲಿ ಕರ್ಮದ ಅಧಿಕಾರ ಮತ್ತು ಫಲದ ಅನಧಿಕಾರವನ್ನು ವರ್ಣಿಸುತ್ತಾ 48ನೇ ಶ್ಲೋಕದಲ್ಲಿ ಭಗವಂತನು - ಏನೆಲ್ಲ ಮಾಡಲಾಗುತ್ತದೆಯೋ ಆದು ಪೂರ್ಣವಾಗುವುದರಲ್ಲಿ, ಆಗದಿರುವುದರಲ್ಲಿ ಹಾಗೂ ಅದರ ಫಲದಲ್ಲಿ ಸಮಭಾವವಿರುವ ಹೆಸರು ‘ಸಮತ್ವ’ವಾಗಿದೆ ಮತ್ತು ಈ ಸಮತ್ವಭಾವವು ಕರ್ಮದೊಂದಿಗೆ ಯೋಗವಾಗುವುದರಿಂದಲೇ ಅದು ಕರ್ಮಯೋಗವಾಗುತ್ತದೆ. ಹೀಗೆ ಹೇಳುತ್ತಾ ಅರ್ಜುನನಿಗೆ ಆಸಕ್ತಿಯನ್ನು ತ್ಯಜಿಸಿ, ಸಿದ್ಧಿ-ಅಸಿದ್ಧಿಯಲ್ಲಿ ಸಮಬುದ್ಧಿಯುಳ್ಳವನಾಗಿ ಕರ್ಮಮಾಡಲು ಆಜ್ಞಾಪಿಸಿದನು. ಮುಂದೆ ಅದರ ಫಲವನ್ನು ಹೇಳುವಾಗ - ‘ಜನ್ಮ-ಬಂಧನದಿಂದ ಬಿಡುಗಡೆ ಹೊಂದಿ ಅನಾಮಯ, ಅಮೃತಮಯ, ಪರಮಪದ ಪರಮಾತ್ಮನ ಪ್ರಾಪ್ತಿಯಾಗುವುದು ಎಂದು ತಿಳಿಸಿರುವನು (ನೋಡಿ ಗೀತೆ 2/51).</p>
<p class="Text">ಈ ಪ್ರಕಾರ ಭಗವಂತನು ಎರಡನೇ ಅಧ್ಯಾಯದ 47 ರಿಂದ 51ನೇ ಶ್ಲೋಕದವರೆಗೆ ಕರ್ಮಯೋಗವನ್ನು ವಿವೇಚಿಸಿದನು. ಈ ವಿವೇಚನೆಯಲ್ಲಿ ಭಕ್ತಿಯ ಹೆಸರು ಸ್ಪಷ್ಟವಾಗಿ ಬಾರದಿದ್ದರೂ, ಇದರಿಂದ ‘ಈ ಕರ್ಮಯೋಗವು ಭಕ್ತಿ ಶೂನ್ಯವಾಗಿದೆ’ ಎಂದು ತಿಳಿಯಬಾರದು. ನನ್ನ ತಿಳಿವಳಿಕೆಯಲ್ಲಿ ಗೀತೆಯ ನಿಷ್ಕಾಮ ಕರ್ಮಯೋಗವು ಸರ್ವಥಾ ಭಕ್ತಿಮಿಶ್ರಿತವಾಗಿದೆ. ಕೆಲವೆಡೆಗಳಲ್ಲಿ ಅದರ ಭಾವ ಪ್ರಧಾನವಾಗಿ ಚೆನ್ನಾಗಿ ವ್ಯಕ್ತವಾಗಿದೆ, ಕೆಲವೆಡೆಗಳಲ್ಲಿ ಅದು ಗೌಣವಾಗಿ ಅವ್ಯಕ್ತರೂಪದಿಂದ ತುಂಬಿದೆ. ಪರಮಾತ್ಮನ ಅಸ್ತಿತ್ವ ಮತ್ತು ಅವನನ್ನು ಪಡೆಯುವ ಶುಭ ಭಾವನೆಯಾದರೋ ಸಾಮಾನ್ಯವಾಗಿ ಕರ್ಮಯೋಗದ ಪ್ರತಿಯೊಂದು ಉಪದೇಶದಲ್ಲಿ ಆಡಕವಾಗಿದೆ. ನಿಷ್ಕಾಮ ಕರ್ಮದ ಆಚರಣೆಯು-ಸಾಧಕನು ತನ್ನ ಮನಸ್ಸಿನಲ್ಲಿ ಪರಮಾತ್ಮನನ್ನು ಪಡೆಯುವ ಶುಭ ಹಾಗೂ ದೃಢ ಭಾವನೆಯಿಂದಾಗಿ ಪ್ರಪಂಚದ ಭೋಗಳ ಪ್ರಾಪ್ತಿ-ಅಪ್ರಾಪ್ತಿಯಲ್ಲಿ ಹರ್ಷ-ಶೋಕ ಇವುಗಳ ವಿಚಾರವನ್ನು ಬಿಟ್ಟು ಲಾಸಕ್ತಿಯನ್ನು ತ್ಯಜಿಸಲು ಬಯಸಿದಾಗ ಪ್ರಾರಂಭವಾಗುತ್ತದೆ.</p>
<p class="Text">ಭಗವಂತನ ಪ್ರೀತಿ ಅಥವಾ ಪ್ರಾಪ್ತಿಗಾಗಿ ಆಗದಿರುವ ಕರ್ಮಗಳ ಹೆಸರು ಕರ್ಮಯೋಗವಾಗವಾಗುವುದಿಲ್ಲ. ಕರ್ಮಗಳ ಯೋಗ ಪರಮಾತ್ಮನೊಂದಿಗೆ ಮಾಡಿದಾಗ ಕರ್ಮಯೋಗ ಸಲವಾಗುತ್ತದೆ. ಗೀತೆಯಲ್ಲಿ ಕರ್ಮಯೋಗದ ವರ್ಣನೆಯ ಶೈಲಿ ಎರಡು ವಿಧದಿಂದ ಇದೆ. ಕೆಲವು ಶ್ಲೋಕಗಳಲ್ಲಿ ಭಕ್ತಿಯ ಪ್ರಧಾನರೂಪದಿಂದ ಸ್ಪಷ್ಟವಾಗಿ ಪ್ರಕಟವಾಗಿದೆ, ಕೆಲವುಗಳಲ್ಲಿ ಅದು ಅಪ್ರಕಟರೂಪದಿಂದ ಸ್ಥಿತವಾಗಿದೆ.</p>
<p class="Text">ಭಕ್ತಿಯ ಮಾತು ಬರುವಲ್ಲಿ - ‘ನನ್ನಲ್ಲಿ ಅರ್ಪಿಸಿ’, ‘ಪರಮಾತ್ಮನಲ್ಲಿ ಅರ್ಪಿಸಿ’. ‘ನನ್ನನ್ನು ಸ್ಮರಿಸುತ್ತಾ ಕರ್ಮಮಾಡು’, ‘ಎಲ್ಲವನ್ನು ನನ್ನಲ್ಲಿ ಅರ್ಪಿಸಿಬಿಡು’, ‘ಮದರ್ಥ ಕರ್ಮಮಾಡು’, ‘ಸ್ವಾಭಾವಿಕ ಕರ್ಮಗಳ ಮೂಲಕ ಪರಮೇಶ್ವರನನ್ನು ಪೂಜಿಸು’, ನನ್ನಲ್ಲಿ ಆಶ್ರಿತನಾಗಿ ಕರ್ಮಮಾಡು’, ‘ನನ್ನಲ್ಲಿ ಪರಾಯಣನಾಗು’ ಮುಂತಾದ ವಾಕ್ಯಗಳು ಬಂದಿವೆ. (ನೋಡಿರಿ ಗೀತೆ - 3/30; 5/10; 8/7; 9/27-28; 12/6, 10; 18/46, 56, 57 ಇತ್ಯಾದಿ) ಭಕ್ತಿಯು ಸಾಮಾನ್ಯ ಭಾವದಿಂದ ಅಪ್ರಕಟ ವಿವೇಚನೆವಿರುವಲ್ಲಿ ಇಂತಹ ಶಬ್ದಗಳು ಬಂದಿಲ್ಲ (ನೋಡಿ ಗೀತೆ - 2/47, 48, 49, 50, 51; 3/7, 19; 6/1; 18/6, 9 ಇತ್ಯಾದಿ).</p>
<p class="Text">ಇದರಿಂದ ಭಗವತ್-ಭಾವನೆ ಎರಡೂ ವರ್ಣನೆಗಳಲ್ಲಿದೆ ಎಂಬುದು ಸಿದ್ಧವಾಗುತ್ತದೆ. ಅದಕ್ಕಾಗಿ ಭಗವನ್ನಾಮ, ಭಗವತ್ ಶರಣಾಗತಿ, ಭಗವದರ್ಥಕರ್ಮ ಮುಂತಾದ ಭಾವಗಳ ಪರ್ಯಾಯವಾಚೀ ಶಬ್ದಗಳು ಯಾವ ಶ್ಲೋಕಗಳಲ್ಲಿ ಸ್ಪಷ್ಟವಾಗಿ ಬಂದಿಲ್ಲವೋ ಅದಕ್ಕನುಸಾರ ಆಚರಿಸುವುದರಿಂದಲೂ ಜೀವಿಗೆ ಭಗವತ್ ಪ್ರಾಪ್ತಿ ಆಗಬಲ್ಲದು; ಏಕೆಂದರೆ, ಅವನ ಉದ್ದೇಶವು ಭಗವತ್ ಪ್ರಾಪ್ತಿಯೊಂದಿಗೆ ಇರುತ್ತದೆ. ಕರ್ಮಯೋಗದ ಜೊತೆಗೆ ಸ್ಮರಣ-ಕೀರ್ತನಾದಿ ಭಕ್ತಿಯ ಸಂಯೋಗ ಮಾಡಿಸಿದಾಗ ಭಗವತ್ ಪ್ರಾಪ್ತಿ ಬಹುಬೇಗನೆ ಆಗುತ್ತದೆ. ಸಮಸ್ತ ಕರ್ಮಯೋಗಿಗಳಲ್ಲಿ ಇಂತಹ ಯೋಗಿ ಪುರುಷರೇ ಉತ್ತಮರೆಂದು ತಿಳಿಯಲಾಗುತ್ತದೆ. ಭಗವಂತನು ಹೇಳುವನು —</p>
<p class="Shlok">ಯೋಗಿನಾಮಪಿ ಸರ್ವೇಷಾಂ ಮದ್ಗತೇನಾಂತರಾತ್ಮನಾ ।</p>
<p class="Shlok">ಶ್ರದ್ಧಾವಾನ್ ಭಜತೇ ಯೋ ಮಾಂ ಸ ಮೇ ಯುಕ್ತತಮೋ ಮತಃ ॥</p>
<p class="TXT-Right">(ಗೀತೆ 6/47)</p>
<p class="Text">‘ಸಂಪೂರ್ಣ ಯೋಗಿಗಳಲ್ಲಿ ಕೂಡ ಯಾವ ಶ್ರದ್ಧಾವಂತನಾದ ಯೋಗಿಯು ನನ್ನಲ್ಲಿ ತೊಡಗಿದ್ದ ಅಂತರಾತ್ಮನಿಂದ ನನ್ನನ್ನು ನಿರಂತರ ಭಜಿಸುತ್ತಾನೋ ಆ ಯೋಗಿಯು ನನಗೆ ಪರಮಶ್ರೇಷ್ಠನೆಂದು ಮಾನ್ಯನಾಗಿದ್ದಾನೆ.’</p>
<p class="Text">ಈ ಭಾವದಿಂದ ಸ್ಪಷ್ಟವಾಗಿ ಭಕ್ತಿಯ ಸಂಯೋಗ ಮಾಡದವರಿಗೂ ಕೂಡ ಕರ್ಮಯೋಗದಿಂದ ಭಗವತ್ಪ್ರಾಪ್ತಿ ಆಗಿ ಹೋಗುತ್ತದೆ, ಆದರೆ ಬಹಳ ವಿಳಂಬದಿಂದಾಗುತ್ತದೆ (ನೋಡಿರಿ ಗೀತೆ-4/38; 6/45).</p>
<p class="Text">ಗೀತೆಯಲ್ಲಿ ನಿಷ್ಕಾಮ ಕರ್ಮಯೋಗವನ್ನು ‘ಸಮತ್ವಯೋಗ’, ‘ಬುದ್ಧಿಯೋಗ’, ‘ಕರ್ಮಯೋಗ’, ‘ತದರ್ಥಕರ್ಮ’, ‘ಮದರ್ಥಕರ್ಮ’, ‘ಮದರ್ಪಣ’, ‘ಮತ್ಕಮ್’ ಮತ್ತು ‘ಸಾತ್ತ್ವಿಕತ್ಯಾಗ’ ಮುಂತಾದ ಅನೇಕ ಹೆಸರುಗಳಿಂದ ವರ್ಣಿಸಲಾಗಿದೆ. ಇವೆಲ್ಲದರ ಫಲ ಒಂದೇ ಆಗಿದ್ದರೂ ಇವುಗಳ ಸಾಧನೆಯ ಕ್ರಿಯೆಗಳಲ್ಲಿ ಭೇದವಿದೆ, ಉದಾಹರಣಾರ್ಥ ಇಲ್ಲಿ —</p>
<p class="Sub-Heading" id="toc_marker-4-4">ಮದರ್ಪಣ ಮತ್ತು ಮದರ್ಥದ ಭೇದ</p>
<p class="Text">ಇವನ್ನು ಕೆಲವು ಅಂಶದಲ್ಲಿ ಹೇಳಲಾಗುತ್ತದೆ. ಮದರ್ಪಣ ಅಥವಾ ಭಗವದರ್ಪಣ ಒಂದೇ ಆಗಿದೆ, ಹಾಗೆಯೇ ತದರ್ಥ ಅಥವಾ ಭಗವದರ್ಥ ಒಂದೇ ಆಗಿದೆ. ಇವುಗಳಲ್ಲಿ ಮದರ್ಪಣ ಕರ್ಮದ ಸ್ವರೂಪವು ಹೀಗಿದೆ - ಓರ್ವ ವ್ಯಕ್ತಿ ಯಾವುದೋ ಬೇರೆ ಉದ್ದೇಶದಿಂದ ಸ್ವಲ್ಪ ಧನವನ್ನು ಗಳಿಸುತ್ತಿರುವನು, ಅವನ ಬಳಿ ಮೊದಲಿನಿಂದಲೇ ಸ್ವಲ್ಪ ಧನ ಸಂಗ್ರಹವೂ ಇದೆ; ಆದರೆ ಅವನು ಬಯಸಿದಾಗ ತನ್ನ ಧನ-ಸಂಗ್ರಹದ ಉದ್ದೇಶ ಬದಲಿಸಬಲ್ಲನು ಮತ್ತು ಸಂಗ್ರಹವಾದ ಧನವನ್ನು ಯಾರಿಗಾದರೂ ಅರ್ಪಿಸಬಲ್ಲನು. ಕರ್ಮವನ್ನು ಪ್ರಾರಂಭಿಸಿದ ಬಳಿಕ ನಡುವೆಯೇ ಅಥವಾ ಕರ್ಮಪೂರ್ಣವಾದ ಮೇಲೆಯೂ ಅದರ ಅರ್ಪಣೆಯಾಗಬಲ್ಲದು. ಭಕ್ತರಾಜ ಧ್ರುವಮಹಾರಾಜನು ರಾಜ್ಯಪ್ರಾಪ್ತಿಗಾಗಿ ತಪರೂಪೀ ಕರ್ಮವನ್ನು ಪ್ರಾರಂಭಿಸಿದ್ದನು; ಆದರೆ ನಡುವೆಯೇ ಅವನ ಭಾವನೆ ಬದಲಾಯಿತು, ಅವನ ತಪರೂಪೀ ಕರ್ಮವು ಭವದರ್ಪಣವಾಯಿತು, ಅದರ ಫಲ ಭಗವತ್ ಪ್ರಾಪ್ತಿಯಾಯಿತು.</p>
<p class="Text">ಜೊತೆಗೆ ಪ್ರಾರಂಭದ ಇಚ್ಛೆಗನುಸಾರ ಅವನಿಗೆ ರಾಜ್ಯವೂ ದೊರೆಯಿತು; ಆದರೆ ಆ ರಾಜ್ಯವು ಸಾಧಾರಣ ಜನರಂತೆ ಬಾಧಕವಾಗಲಿಲ್ಲ. ಇದು ಭಗವದರ್ಪಣ ಕರ್ಮದ ಮಹಿಮೆಯೆಂದು ತಿಳಿಯಬೇಕು. ಆದುದರಿಂದ ಪ್ರಾರಂಭದಲ್ಲಿ ಬೇರೆ ಉದ್ದೇಶವಿದ್ದರೂ ಕೂಡ ನಡುವಿನಲ್ಲಿ ಅಥವಾ ಕೊನೆಗೆ ಭಗವಂತನಿಗೆ ಅರ್ಪಿಸಲಾದ ಕರ್ಮವೂ ಕೂಡ ಭಗವದರ್ಪಣವಾಗುತ್ತದೆ.</p>
<p class="Text">ಮದರ್ಥ ಅಥವಾ ಭಗವದರ್ಥ ಕರ್ಮದಲ್ಲಿ ಹೀಗಾಗುವುದಿಲ್ಲ, ಅದಾದರೋ ಪ್ರಾರಂಭದಿಂದಲೇ ಭಗವಂತನಿಗಾಗಿಯೇ ಮಾಡಲಾಗುತ್ತದೆ. ಯಾವುದೋ ದೇವತೆಯ ಉದ್ದೇಶದಿಂದ ನೈವೇದ್ಯ ತಯಾರಿಸುವುದು, ಅಥವಾ ಬ್ರಾಹ್ಮಣ ಭೋಜನಕ್ಕಾಗಿ ಊಟದ ಸಾಮಗ್ರಿಗಳನ್ನು ಸಂಗ್ರಹಿಸುವುದು, ಪ್ರಾರಂಭದಿಂದಲೇ ಇದರ ಉದ್ದೇಶವಿರುತ್ತದೆ. ಇದೇ ಪ್ರಕಾರ ಭಗವದರ್ಥ ಕರ್ಮಮಾಡುವ ಸಾಧಕನು ಪ್ರತಿಯೊಂದು ಕರ್ಮದ ಆಚರಣೆ ಭಗವಂತನ ಉದ್ದೇಶದಿಂದಲೇ ಮಾಡುತ್ತಾನೆ. ಭಗವದರ್ಥ ಆಜ್ಞೆ ಎಂದು ತಿಳಿದು ಕರ್ಮಮಾಡುವುದು ಮತ್ತು ಭಗವತ್ಸೇವಾರೂಪೀ ಕರ್ಮಗಳಲ್ಲಿ ತೊಡಗುವುದು ಇತ್ಯಾದಿ.</p>
<p class="Text">ಇದಾದರೋ ಭಕ್ತಿಪ್ರಧಾನ ಕರ್ಮಯೋಗದ ಮಾತಾಯಿತು. ಇದಲ್ಲದೆ ಸಮತ್ವಯೋಗ, ಕರ್ಮಯೋಗ, ಸಾತ್ತ್ವಿಕ ತ್ಯಾಗ ಮುಂತಾದವು ಎಲ್ಲವು ಒಂದಕ್ಕೊಂದು ಹೊಂದುವಂತಹ ವಾಕ್ಯಗಳು. ಎರಡನೇ ಅಧ್ಯಾಯದಲ್ಲಿ 47 ರಿಂದ 51ನೇ ಶ್ಲೋಕದವರೆಗೆ ಕರ್ಮಯೋಗದ ಹೆಸರಿನಿಂದ ವರ್ಣಿಸಿರುವುದನ್ನೇ ಹದಿನೆಂಟನೆಯ ಅಧ್ಯಾಯದಲ್ಲಿ 6 ಮತ್ತು 9ನೇ ಶ್ಲೋಕದಲ್ಲಿ ತ್ಯಾಗದ ಹೆಸರಿನಿಂದ ವರ್ಣನೆಯಿದೆ. ವಾಸ್ತವವಾಗಿ ಫಲ ಮತ್ತು ಆಸಕ್ತಿಯ ತ್ಯಾಗವಾದರೋ ಎಲ್ಲದರಲ್ಲಿ ಇರುತ್ತದೆ. ಭಕ್ತಿಪ್ರಧಾನ ಅಥವಾ ಕರ್ಮಪ್ರಧಾನ ಎರಡೂ ಪ್ರಕಾರದ ವರ್ಣನೆ ನಿಷ್ಕಾಮಕರ್ಮಯೋಗಕ್ಕಾಗಿ ಇದೆ. ಎಂಬುದು ಇದರಿಂದ ಸಿದ್ಧವಾಯಿತು.</p>
<p class="Text">ಭಗವತ್ ಪ್ರಾಪ್ತಿಗಾಗಿ ಮಾಡಲಾಗುವ ಕರ್ಮವೇ ನಿಷ್ಕಾಮ ಕರ್ಮಯೋಗವಾಗಿದೆ - ನಿಷ್ಕಾಮ ಕರ್ಮಯೋಗಿಗೆ ಪರಮಾತ್ಮನ ಪ್ರಾಪ್ತಿಗಾಗಿ ಕರ್ತವ್ಯಕರ್ಮಗಳನ್ನು ಬಿಟ್ಟು ಏಕಾಂತದಲ್ಲಿ ಭಜನೆ-ಧ್ಯಾನ ಮಾಡುವ ಆವಶ್ಯಕತೆ ಇಲ್ಲ. ಯಾರಾದರೂ ಮಾಡಿದರೆ ಯಾವುದೇ ತೊಂದರೆ ಇಲ್ಲ. ಭಜನೆ-ಧ್ಯಾನವಾದರೋ ಸದಾಕಾಲವು ಪರಮಶ್ರೇಷ್ಠವೇ ಆಗಿದೆ. ಆದರೆ ಏಕಾಂತದಲ್ಲಿ ಭಜನೆ-ಧ್ಯಾನ ಮಾಡದೆಯೂ ಭಗವಚ್ಛಿಂತನ ಸಹಿತ ಶಾಸವಿಹಿತ ಕರ್ತವ್ಯ-ಕರ್ಮಗಳನ್ನು ನಿರಂತರ ಮಾಡುತ್ತಲೂ ಆ ಸಾಧಕನು ಪರಮಾತ್ಮನ ಶರಣಾಗತಿ ಮತ್ತು ಅವನ ಕೃಪೆಯಿಂದ ಪರಮಗತಿಯನ್ನು ಪಡೆಯುತ್ತಾನೆ. ಭಗವಂತನು ಹೇಳುತ್ತಾನೆ —</p>
<p class="Shlok">ಸರ್ವಕರ್ಮಾಣ್ಯಪಿ ಸದಾ ಕುರ್ವಾಣೋ ಮದ್ವ್ಯಪಾಶ್ರಯಃ ।</p>
<p class="Shlok">ಮತ್ಪ್ರಸಾದಾದವಾಪ್ನೋತಿ ಶಾಶ್ವತಂ ಪದಮವ್ಯಯಮ್ ॥</p>
<p class="TXT-Right">(ಗೀತೆ 18/56)</p>
<p class="Text">‘ನನ್ನ ಪರಾಯಣನಾದ ಕರ್ಮಯೋಗಿಯು ಸಂಪೂರ್ಣ ಕರ್ಮಗಳನ್ನು ಯಾವಾಲೂ ಮಾಡುತ್ತಿದ್ದರೂ ಕೂಡ ನನ್ನ ಕೃಪೆಯಿಂದ ಸನಾತನ, ಅವಿನಾಶಿಯಾದ ಪರಮಪದವನ್ನು ಪಡೆಯುತ್ತಾನೆ.’</p>
<p class="Shlok">ಚೇತಸಾ ಸರ್ವಕರ್ಮಾಣಿ ಮಯಿ ಸಂನ್ಯಸ್ಯ ಮತ್ಪರಃ ।</p>
<p class="Shlok">ಬುದ್ಧಿಯೋಗಮುಪಾಶ್ರಿತ್ಯ ಮಚ್ಚಿತಃ ಸತತಂ ಭವ ॥</p>
<p class="TXT-Right">(ಗೀತೆ 18/57)</p>
<p class="Text">‘ಎಲ್ಲ ಕರ್ಮಗಳನ್ನು ಮನಃಪೂರ್ವಕ ನನ್ನಲ್ಲಿ ಅರ್ಪಣೆ ಮಾಡಿ ಹಾಗೂ, ಸಮತ್ವ ಬುದ್ಧಿರೂಪವಾದ ಯೋಗವನ್ನು ಅವಲಂಬಿಸಿಕೊಂಡು ನನ್ನ ಪರಾಯಣನಾಗಿ ನಿರಂತರ ನನ್ನಲ್ಲಿ ಚಿತ್ತವುಳ್ಳವನಾಗು.’</p>
<p class="Text">ವಾಸ್ತವವಾಗಿ ಕರ್ಮಗಳ ಕ್ರಿಯೆಯು ಮನುಷ್ಯನನ್ನು ಬಂಸುವುದಿಲ್ಲ; ಫಲದ ಇಚ್ಛೆ ಮತ್ತು ಆಸಕ್ತಿಯಿಂದಲೇ ಅವನ ಬಂಧನವಾಗುತ್ತದೆ. ಫಲ ಹಾಗೂ ಆಸಕ್ತಿ ಇಲ್ಲದಿದ್ದರೆ ಯಾವುದೇ ಕರ್ಮ ಮನುಷ್ಯನನ್ನು ಬಂಸಲಾರದು. ಭಗವಂತನು ಸ್ಪಷ್ಟವಾಗಿ ಹೇಳಿರುವನು, — ತಮ್ಮ-ತಮ್ಮ ವರ್ಣಧರ್ಮಕ್ಕನುಸಾರ ಕರ್ಮದಲ್ಲಿ ತೊಡಗಿದ ಮನುಷ್ಯನು ಸಿದ್ಧಿಯನ್ನು ಪಡೆಯುತ್ತಾನೆ. ಕರ್ಮಮಾಡುವಾಗ ಮನುಷ್ಯನ ಲಕ್ಷ್ಯ ಅವಶ್ಯವಾಗಿ ಪರಮಾತ್ಮನಲ್ಲಿ ಇರಬೇಕು.</p>
<p class="Shlok">ಯತಃ ಪ್ರವೃತ್ತಿರ್ಭೂತಾನಾಂ ಯೇನ ಸರ್ವಮಿದಂ ತತಮ್ ।</p>
<p class="Shlok">ಸ್ವಕರ್ಮಣಾ ತಮಭ್ಯರ್ಚ್ಯ ಸಿದ್ಧಿಂ ವಿಂದತಿ ಮಾನವಃ ॥</p>
<p class="TXT-Right">(ಗೀತೆ 18/46)</p>
<p class="Text">‘ಯಾವ ಪರಮೇಶ್ವರನಿಂದ ಸಂಪೂರ್ಣ ಪ್ರಾಣಿಗಳ ಉತ್ಪತ್ತಿಯಾಗಿದೆಯೋ, ಮತ್ತು ಯಾರಿಂದ ಈ ಸಮಸ್ತ ಜಗತ್ತು ವ್ಯಾಪ್ತವಾಗಿದೆಯೋ, ಆ ಪರಮೇಶ್ವರನನ್ನು ತನ್ನ ಸ್ವಾಭಾವಿಕ ಕರ್ಮಗಳ ಮೂಲಕ ಪೂಜಿಸಿ ಮನುಷ್ಯನು ಪರಮ ಸಿದ್ಧಿಯನ್ನು ಪಡೆಯುತ್ತಾನೆ.’</p>
<p class="Text">ಪತಿವ್ರತಾ ಸ್ತ್ರೀಯು ಪತಿಯನ್ನೇ ತನ್ನ ಸರ್ವಸ್ವವೆಂದು ತಿಳಿದು, ಪತಿಯನ್ನೇ ಚಿಂತಿಸುತ್ತಾ, ಪತಿಯ ಆಜ್ಞೆಗನುಸಾರ, ಪತಿಗಾಗಿಯೇ ಮನ, ವಚನ, ಶರೀರದಿಂದ ಪ್ರಪಂಚದ ಸಮಸ್ತ ನಿಯತ (ತನ್ನ ಪಾಲಿಗೆ ಬಂದ) ಕರ್ಮಗಳನ್ನು ಮಾಡುತ್ತಾ ಪತಿಯ ಪ್ರಸನ್ನತೆಯನ್ನು ಪಡೆಯುತ್ತಾಳೆ. ಹೀಗೆ ನಿಷ್ಕಾಮಕರ್ಮಯೋಗಿಯು ಪರಮಾತ್ಮನೊಬ್ಬನನ್ನೇ ತನ್ನವನೆಂದು ತಿಳಿದು, ಅವನನ್ನೇ ಚಿಂತಿಸುತ್ತಾ, ಅವನ ಆಜ್ಞಾನುಸಾರ ಮನ, ವಚನ, ಶರೀರದಿಂದ ಆ ಪರಮಾತ್ಮನಿಗಾಗಿಯೇ ತನ್ನ ಕರ್ತವ್ಯ-ಕರ್ಮಗಳನ್ನು ಆಚರಿಸುತ್ತಾ ಪರಮಾತ್ಮನ ಪ್ರಸನ್ನತೆಯನ್ನು ಮತ್ತು ಅವನನ್ನು ಪಡೆದುಕೊಳ್ಳುತ್ತಾನೆ.</p>
<p class="Text">ಸಮಸ್ತ ಚರಾಚರಗಳಲ್ಲಿ ಎಲ್ಲ ಭೂತ-ಪ್ರಾಣಿಗಳಲ್ಲಿ ಪರಮಾತ್ಮನನ್ನೇ ವ್ಯಾಪಕನೆಂದು ತಿಳಿದು ಎಲ್ಲರನ್ನು ಭಗವತ್ಸ್ವರೂಪವೆಂದು ತಿಳಿದು ತನ್ನ ಕರ್ಮಗಳ ಮೂಲಕ ನಿಷ್ಕಾಮ ಕರ್ಮಯೋಗೀ ಭಕ್ತನು ಭಗವಂತನನ್ನು ಪೂಜಿಸುತ್ತಾನೆ. ಒಬ್ಬ ರಾಜಾಧಿರಾಜ ಸಾಮ್ರಾಟನ ಪ್ರಸನ್ನತೆಯನ್ನು ಸಂಪಾದಿಸಲು ಅವನ ಎಲ್ಲ ಕರ್ಮಚಾರಿಗಳು ಒಂದೇ ಕೆಲಸಮಾಡುವ, ಎಲ್ಲರೂ ದಿವಾನರಾಗುವ, ಎಲ್ಲರೂ ಸೇನಾಪತಿಗಳಾಗುವ ಆವಶ್ಯಕತೆ ಇಲ್ಲ. ತಮ್ಮ-ತಮ್ಮ ಯೋಗ್ಯತಾನುಸಾರ ಮಹಾರಾಜರು ಯಾರಿಗೆ ಯಾವ ಕೆಲಸ ಒಪ್ಪಿಸಿದ್ದಾರೋ, ಅದೇ ಕೆಲಸದಿಂದ ಮಹಾರಾಜರನ್ನು ಮೆಚ್ಚಿಸುವ ಪ್ರಯತ್ನ ಮಾಡಬೇಕು. ಅವನು ಬೇರೆಯವರ ಅತಿ ಉತ್ತಮ ಕಾರ್ಯದ ಕಡೆಗೆ ಕೊಂಚವೂ ಇಣಿಕಿನೋಡದೆ ಪ್ರಭುಗಳ ಪ್ರಸನ್ನತೆಗಾಗಿ ತಮ್ಮ ಕೆಲಸವನ್ನು ಕುಶಲತೆಯಿಂದ ಮಾಡಬೇಕು. ರಾಜದರ್ಬಾರಿನಲ್ಲಿ ಓರ್ವ ವಿದ್ವಾನ್ ಪಂಡಿತನು ವೇದಪಾಠದಿಂದ ರಾಜರನ್ನು ಸಂತೋಷಪಡಿಸಿದಂತೆ, ಆ ಮನೆಯಲ್ಲಿ ಕಸಗುಡಿಸುವ ಸಾಮಾನ್ಯ ಸಂಬಳದ ಓರ್ವ ರಾಜನ ಆಜ್ಞಾಕಾರಿ ಆಳೂ ಕೂಡ ಅರಮನೆಯನ್ನು ಗುಡಿಸಿ, ಸ್ವಚ್ಛಗೊಳಿಸಿ ಸಂತೋಷಪಡಿಸಬಲ್ಲನು. ತಮ್ಮ ಕರ್ತವ್ಯ-ಕರ್ಮಗಳನ್ನು ಬಿಡುವ ಆವಶ್ಯಕತೆ ಯಾರಿಗೂ ಇಲ್ಲ; ಆವಶ್ಯಕತೆ, ಪ್ರಭುವನ್ನು ಸಂತೋಷಪಡಿಸಲು ಸ್ವಾರ್ಥ ಬಿಟ್ಟು ತನ್ನನ್ನು, ಕರ್ತವ್ಯ-ಕರ್ಮವನ್ನು ಆ ಪ್ರಭುವಿಗೆ ಅರ್ಪಿಸುವುದು ಆಗಿದೆ. ಇದೇ ತಮ್ಮ ಕರ್ಮಗಳಿಂದ ಪರಮಾತ್ಮನ ಪೂಜೆಯಾಗಿದೆ, ಇದರಿಂದಲೇ ಪರಮಾತ್ಮನ ಪ್ರಾಪ್ತಿ ಆಗುತ್ತದೆ.</p>
<p class="Text">ನಿಷ್ಕಾಮ ಕರ್ಮಯೋಗಿಯ ಲಕ್ಷ್ಯ ಓರ್ವ ಪರಮಾತ್ಮನೇ ಆಗಿರುತ್ತಾನೆ. ಧನದ ಲೋಭಿಯಾದ ಮನುಷ್ಯನು ತನ್ನ ಪ್ರತಿಯೊಂದು ಕರ್ಮದಲ್ಲಿ ಧನವನ್ನುಗಳಿಸುವ ಉಪಾಯವನ್ನೇ ಯೋಚಿಸುತ್ತಾನೆ. ಯಾವ ರೀತಿಯಿಂದ ಧನಗಳಿಸಬೇಕು ಎಂದು ಕೇವಲ ಒಂದೇ ಭಾವ ಅವನ ಮನಸ್ಸಿನಲ್ಲಿರುತ್ತದೆ. ಯಾವ ಕಾರ್ಯದಲ್ಲಿ ಹಣ ಖರ್ಚಾಗುತ್ತದೋ, ಹಣ ಬರುವುದಿಲ್ಲವೋ, ಆದು ಬರುವುದರಲ್ಲಿ ಅಡ್ಡಿ - ಆತಂಕವಿದೆಯೋ ಅಂತಹ ಕೆಲಸದ ಹತ್ತಿರವೂ ಸುಳಿಯುವುದಿಲ್ಲ. ಅವನು ಧನ ಪ್ರಾಪ್ತಿಯಲ್ಲಿ ಅನುಕೂಲ ಅಥವಾ ಸಹಾಯಕವಾಗುವ ಕಾರ್ಯಗಳನ್ನೇ ಮಾಡುತ್ತಾನೆ. ಹೀಗೆಯೇ ನಿಷ್ಕಾಮಕರ್ಮಯೋಗಿಯೂ ‘ಎಂಟು ಜಾವ, ಅರವತ್ತು ನಾಲ್ಕುಗಳಿಗೆ’ ತ್ರಿಕರಣಪೂರ್ವಕವಾಗಿ ಈಶ್ವರನನ್ನು ಸಂತೋಷಪಡಿಸುವಂತಹ ಕರ್ಮಗಳನ್ನೇ ಮಾಡುತ್ತಾನೆ. ಅವನು ಮರೆತಾದರೂ ಪರಮಾತ್ಮನ ಪ್ರಾಪ್ತಿಯಲ್ಲಿ ಬಾಧಕವಾದ - ಕಳ್ಳತನ, ಸುಳ್ಳು, ಕಪಟ, ಮಾದಕದ್ರವ್ಯ ಸೇವನೆ, ಅಭಕ್ಷ್ಯ-ಭಕ್ಷಣವೇ ಮುಂತಾದ ನಿಷಿದ್ಧ ಕರ್ಮಗಳನ್ನು ಮತ್ತು ವ್ಯರ್ಥವಾಗಿ ಸಮಯ ಕಳೆಯುವಂತಹ ಪ್ರಮಾದಾದಿ ಕರ್ಮಗಳನ್ನು ಮಾಡುವುದಿಲ್ಲ. ಮಾಡುವುದು ದೂರವುಳಿಯಿತು, ಇಂತಹ ಕಾರ್ಯಗಳನ್ನು ಅವನು ಮೆಚ್ಚುವುದೇ ಇಲ್ಲ. ಅವನು ನಿರಂತರ - ಪಮಲಕ್ಷ್ಯ ಪರಮಾತ್ಮನ ಪ್ರಾಪ್ತಿಗಾಗಿ ಅನುಕೂಲ ಮತ್ತು ಸಹಾಯಕವಾದ ನ್ಯಾಯಯುಕ್ತ, ಶಾಸ್ತ್ರವಿಹಿತ ಕರ್ಮಗಳನ್ನು ಯೋಚಿಸುವುದು ಮತ್ತು ಮಾಡುವುದರಲ್ಲೇ ಪ್ರವೃತ್ತನಾಗಿರುತ್ತಾನೆ. ಅವನು ಬೇರೆಯವರ ಸುಂದರವಾದ, ಮಾನ-ದೊಡ್ಡಸ್ತಿಕೆಯುಳ್ಳ ಕರ್ಮಗಳ ಕಡೆಗೆ ಲೋಲುಪದೃಷ್ಟಿಯಿಂದ ನೋಡುವುದೇ ಇಲ್ಲ. ಮೌನವಾಗಿ ಸ್ವಾಭಾವಿಕವಾಗಿಯೇ ತನ್ನ ಕರ್ತವ್ಯ-ಕರ್ಮಗಳನ್ನು ಮಾಡುತ್ತಾ ಇರುತ್ತಾನೆ. ಇಂತಹ ಕರ್ಮ ಸಣ್ಣದಾಗಿದೆ, ಇಂತಹ ಕರ್ಮ ದೊಡ್ಡದಾಗಿದೆ ಇದನ್ನು ಅವನು ನೋಡುವುದಿಲ್ಲ; ಏಕೆಂದರೆ, ಕರ್ಮಗಳ ಸ್ವರೂಪ ಪರಮಾತ್ಮನ ಪ್ರಾಪ್ತಿಯಲ್ಲಿ ಕಾರಣವಲ್ಲ, ಕಾರಣ ಅಂತಃಕರಣದ ಭಾವವಾಗಿದೆ ಎಂಬ ಮಾತನ್ನು ಅವನು ಅರಿತಿರುತ್ತಾನೆ. ಭಾವದಿಂದಲೇ ಮನುಷ್ಯನ ಉತ್ಥಾನ-ಪತನವಾಗುತ್ತದೆ. ಅದಕ್ಕಾಗಿ ತನಗೆ ವಿಹಿತವಲ್ಲದ ಬೇರೆಯವರ ತೋರಿಕೆಯ ಯಾವುದೇ ಪರಮೋತ್ತಮ ಕರ್ಮಗಳನ್ನು ಮಾಡಲು ಬಯಸುವುದಿಲ್ಲ. ನನ್ನ ಕರ್ಮದಲ್ಲಿ ಇಂತಹ ದೋಷಗಳಿವೆ, ಬೇರೆಯವರ ಕರ್ಮವು ಸರ್ವಥಾ ನಿರ್ದೋಷವಾಗಿದೆ ಎಂಬುದನ್ನು ಅವನು ನೋಡುವುದಿಲ್ಲ. ಬೇರೆಯವರ ಗುಣಗಳಿಂದ ಕೂಡ ಉತ್ತಮ ಧರ್ಮಕ್ಕಿಂತ, ತನ್ನ ಗುಣರಹಿತ ಧರ್ಮವೇ ತನಗಾಗಿ ಶ್ರೇಷ್ಠವಾಗಿದೆ, ಆಚರಿಸಲು ಯೋಗ್ಯವಾಗಿದೆ ಎಂದು ಅರಿಯುತ್ತಾನೆ. ಸ್ವಧರ್ಮ ಪಾಲನೆಯಿಂದ ಮನುಷ್ಯನಿಗೆ ಪಾಪ ತಟ್ಟುವುದಿಲ್ಲ (ನೋಡಿ ಗೀತೆ 18/47). ಇಂದಿನ ಕಾಲದಲ್ಲಿ ಈ ನಿಷ್ಕಾಮ ಕರ್ಮದ ರಹಸ್ಯವನ್ನು ತಿಳಿಯದೆಯೇ ಜನರು ಎಲ್ಲವನ್ನು ಒಂದೇ ರೀತಿಯಾಗಿ ಮಾಡುವ ವ್ಯರ್ಥ ಪ್ರಯತ್ನದಲ್ಲಿ ತೊಡಗಿರುವರು. ಭಗವಂತನು ಹೇಳಿರುವನು -</p>
<p class="Shlok">ಸಹಜಂ ಕರ್ಮ ಕೌಂತೇಯ ಸದೋಷಮಪಿ ನ ತ್ಯಜೇತ್ ।</p>
<p class="Shlok">ಸರ್ವಾರಂಭಾ ಹಿ ದೋಷೇಣ ಧೂಮೇನಾಗ್ನಿರಿವಾವೃತಾಃ ॥</p>
<p class="TXT-Right">(ಗೀತೆ 18/48)</p>
<p class="Text">‘ಹೇ ಕುಂತೀಪುತ್ರನೇ! ದೋಷಯುಕ್ತವಾದರೂ ಕೂಡ ಸಹಜವಾದ ಕರ್ಮವನ್ನು ತ್ಯಜಿಸಬಾರದು; ಏಕೆಂದರೆ ಅಗ್ನಿಯು ಹೊಗೆಯಿಂದ ಯುಕ್ತವಾಗಿರುವಂತೆ ಎಲ್ಲ ಕರ್ಮಗಳೂ ಒಂದಲ್ಲ ಒಂದು ದೋಷದಿಂದ ಕೂಡಿರುತ್ತವೆ.’</p>
<p class="Text">ಯಾವ ವರ್ಣದಲ್ಲಿ ಮನುಷ್ಯನು ಹುಟ್ಟಿರುವನೋ ಅವನ ಸ್ವಾಭಾವಿಕ ಕರ್ಮವೇ ಅವನಿಗೆ ಸ್ವಧರ್ಮವಾಗಿದೆ. ಭಾರತವರ್ಷದ ಸುವ್ಯವಸ್ಥಿತ ವರ್ಣವ್ಯವಸ್ಥೆ ಇದರ ಪರಮ ಆದರ್ಶವಾಗಿದೆ. ಈ ವರ್ಣ ವ್ಯವಸ್ಥೆಯನ್ನು ಮುರಿಯಲು ಪ್ರಯತ್ನಿಸುವವರು ದೊಡ್ಡ ತಪ್ಪು ಮಾಡುತ್ತಿದ್ದಾರೆ. ಜಗತ್ತಿನಲ್ಲಿ ಭೇದವಾದರೋ ಅಳಿಯಲಾರದು, ವ್ಯವಸ್ಥೆಯಲ್ಲಿ ವಿಶೃಂಖಲತೆ ಅವಶ್ಯಕವಾಗಿ ಉಂಟಾದೀತು; ಅದು ಇನ್ನೂ ದುಃಖದಾಯಕವಾಗಿದೆ. ಯಾವ ಜಾತಿ-ಸಮುದಾಯದಲ್ಲಿ ಮನುಷ್ಯನು ಹುಟ್ಟಿರುವನೋ, ಯಾವ ತಂದೆ-ತಾಯಿಯರ ವೀರ್ಯ-ರಜದಿಂದ ಅವನ ಶರೀರ ಉಂಟಾಗಿದೆಯೋ, ಹುಟ್ಟಿದಂದಿನಿಂದ ಕರ್ತವ್ಯವನ್ನು ಅರಿಯುವ ಬುದ್ಧಿ ಬರುವವರೆಗೆ ಯಾವ ಸಂಸ್ಕಾರಗಳಲ್ಲಿ ಅವನ ಪಾಲನೆ-ಪೋಷಣೆಯಾಗಿದೆಯೋ, ಪ್ರಾಯಶಃ ಅವುಗಳಿಗೇ ಅನುಕೂಲ ಕರ್ಮಗಳಲ್ಲೇ ಅವನಿಗೆ ಸ್ವಾಭಾವಿಕ ಪ್ರವೃತ್ತಿ, ಉತ್ಸಾಹ ಇರುತ್ತದೆ. ಅದಕ್ಕಾಗಿ ಅದೇ ಅವನ ಸ್ವಭಾವ ಅಥವಾ ಪ್ರಕೃತಿ ಎಂದು ತಿಳಿಯಲಾಗುತ್ತದೆ. ಈ ಸ್ವಭಾವ ಅಥವಾ ಪ್ರಕೃತಿಗೆ ಅನುಕೂಲವಾದ ವಿಹಿತ ಕರ್ಮಗಳನ್ನೇ ಗೀತೆಯಲ್ಲಿ ಸ್ವಧರ್ಮ, ಸಹಜಧರ್ಮ, ಸ್ವಕರ್ಮ, ನಿಯತಕರ್ಮ, ಸ್ವಭಾವಕರ್ಮ, ಸ್ವಭಾವನಿಯತಕರ್ಮ ಮುಂತಾದ ಹೆಸರುಗಳಿಂದ ಹೇಳಲಾಗಿದೆ. ಸಾಧಕ ಪುರುಷನ ಹುಟ್ಟು ವ್ಯವಸ್ಥಿತ ವರ್ಣಯುಕ್ತ ಸಮಾಜದಲ್ಲಿ ಆಗಿದ್ದರೆ, ಅವನಿಗೆ ತನ್ನ ಸಹಜಕರ್ಮವನ್ನು ಅರಿತುಕೊಳ್ಳುವುದಲ್ಲಿ ತುಂಬಾ ಸುಗಮತೆ ಇದೆ. ಹೀಗಿಲ್ಲದಿದ್ದರೆ ಮೇಲೆ ಹೇಳಿದ ಕಾರಣಗಳಿಂದ ತನ್ನ ಪ್ರಕೃತಿಗೆ ಅನುಸಾರ ಸ್ವಧರ್ಮವನ್ನು ನಿಶ್ಚಯಿಸಿಕೊಳ್ಳಬೇಕು.</p>
<p class="Text">ಸರಿ! ಇದೇ ಸ್ವಧರ್ಮಕ್ಕನುಸಾರ ಆಸಕ್ತಿ ಮತ್ತು ಸ್ವಾರ್ಥರಹಿತನಾಗಿ ಅಖಿಲ ಜಗತ್ತಿನಲ್ಲಿ ಪರಮಾತ್ಮನನ್ನು ವ್ಯಾಪಕನೆಂದು ತಿಳಿದು ಎಲ್ಲರ ಸೇವೆಗೈಯ್ಯುವ ಭಾವದಿಂದ ತಮ್ಮ-ತಮ್ಮ ಕರ್ತವ್ಯ-ಕರ್ಮವನ್ನು ಮನುಷ್ಯನು ಮಾಡಬೇಕು.</p>
<p class="Text">ಒಬ್ಬ ವೈಶ್ಯನಿದ್ದಾನೆ, ಅಂಗಡಿ ನಡೆಸುತ್ತಾನೆ, ವ್ಯಾಪಾರ ಅವನ ಕರ್ತವ್ಯ-ಕರ್ಮವಾಗಿದೆ. ಆದರೆ ಆ ಕರ್ತವ್ಯ-ಕರ್ಮವನ್ನು ಅವನು ಸ್ವಾರ್ಥಬುದ್ಧಿಯಿಲ್ಲದೆ ಕೇವಲ ಪರಮಾತ್ಮನ ಸೇವೆಯ ನಿರ್ಮಲಭಾವದಿಂದ ಮಾಡಿದಾಗ ಅದು ನಿಷ್ಕಾಮ ಕರ್ಮಯೋಗದ ಶ್ರೇಣಿಯಲ್ಲಿ ಬಂದು ಬಿಡುತ್ತದೆ. ಅಂಗಡಿ ಬಿಟ್ಟು ಕಾಡಿಗೆ ಹೋಗುವ ಆವಶ್ಯಕತೆ ಇಲ್ಲ; ಮನಸ್ಸಿನ ಭಾವಗಳನ್ನು ಬದಲಿಸುವ ಆವಶ್ಯಕತೆ ಇದೆ. ಸ್ವಾರ್ಥ ಮತ್ತು ಕಾಮನೆಯ ಕಳಂಕವನ್ನು ತೊಳೆದು ಹಾಕುವ ಅಗತ್ಯವಿದೆ. ಮನಸ್ಸಿನಲ್ಲಿ ಪ್ರಾಪಂಚಿಕ ಸ್ವಾರ್ಥದ ಜಾಗದಲ್ಲಿ ಪರಮಾತ್ಮನಿಗೆ ಸ್ಥಾನ ದೊರೆತ ದಿನದಿಂದಲೇ ಅವನ ಬಂಧನಕ್ಕೆ ಕಾರಣವಾಗಿದ್ದ ಆ ಕರ್ಮಗಳು ಸ್ವರೂಪದಿಂದ ಹಾಗೆಯೇ ಇದ್ದುಕೊಂಡರೂ ಪರಮಾತ್ಮನ ಪ್ರಾಪ್ತಿಯ ಕಾರಣವಾಗುತ್ತವೆ.</p>
<p class="Text">ಪಾದರಸ ಮತ್ತು ಶಂಖಪಾಷಾಣ ಇವು ನಿಷ್ಣಾತ ವೈದ್ಯನಿಂದ ಶೋಧಿಸಿ ಶುದ್ಧಮಾಡಿಕೊಂಡಾಗ ಅವು ಅಮೃತದಂತಹ ಕೆಲಸ ಮಾಡಬಲ್ಲದು. ಯಾವ ಪಾದರಸ, ಶಂಖಪಾಷಾಣದ ಪ್ರಯೋಗದಿಂದ ಮನುಷ್ಯ ಸತ್ತುಹೋಗುತ್ತಾನೋ, ಅದೇ ಪಾದರಸ, ಶಂಖಪಾಷಾಣದ ವಿಷದ ಭಾಗ ಹೊರಟುಹೋದರೆ ಅಮೃತವಾಗುತ್ತದೆ. ಇದೇ ಪ್ರಕಾರ ಕರ್ಮಗಳಲ್ಲಿ ಸ್ವಾರ್ಥ ಮತ್ತು ಆಸಕ್ತಿ ಇರುವವರೆಗೆ ಅವುಗಳಿಂದ ಬಂಧನ ಅಥವಾ ಮೃತ್ಯು ಪ್ರಾಪ್ತವಾಗುತ್ತದೆ. ಎಂದು ಸ್ವಾರ್ಥ ಹಾಗೂ ಆಸಕ್ತಿ ಇವನ್ನು ತೆಗೆದುಹಾಕಿ ಕರ್ಮಗಳು ಶುದ್ಧವಾಗುತ್ತವೋ, ಅಂದಿನಿಂದ ಅವು ಅಮೃತವಾಗಿ ಮನುಷ್ಯನಿಗೆ ಪರಮಾತ್ಮನ ಅಮರ ಪದವನ್ನು ದೊರಕಿಸುವುದರಲ್ಲಿ ಕಾರಣವಾಗುತ್ತವೆ. ಅದಕ್ಕಾಗಿ ಯಾವುದೇ ಕರ್ತವ್ಯ-ಕರ್ಮದ ತ್ಯಾಗ ಆವಶ್ಯಕವಿಲ್ಲ, ಆವಶ್ಯಕತೆ ಇರುವುದು ಬುದ್ಧಿಯನ್ನು ಶುದ್ಧ ಮಾಡುವುದರಲ್ಲಿ. ಓರ್ವ ಮನುಷ್ಯನು ಸಕಾಮಭಾವದಿಂದ ಯಜ್ಞ, ದಾನ, ತಪಸ್ಸು ಮಾಡುತ್ತಾನೆ, ಮತ್ತೊಬ್ಬನು ಕೇವಲ ತನ್ನ ವರ್ಣದ ಕರ್ಮ-ಭಿಕ್ಷೆ, ಯುದ್ಧ, ವ್ಯಾಪಾರ, ಸೇವೆ ಇವುಗಳನ್ನು ಮಾಡುತ್ತಾನೆ; ಆದರೆ ಎಲ್ಲದರಲ್ಲಿ ಪರಮಾತ್ಮನನ್ನು ವ್ಯಾಪಕವೆಂದು ತಿಳಿದು, ಎಲ್ಲರಿಗೆ ಸುಖವನ್ನು ನೀಡಲು ಮತ್ತು ಎಲ್ಲರ ಸೇವೆ ಮಾಡುವ ಪವಿತ್ರಭಾವದಿಂದ ಮಾಡಿದರೆ ಅವನು ಆ ಯಜ್ಞ, ದಾನ, ತಪ ಮಾಡುವವನಿಂದ ಶ್ರೇಷ್ಠನಾಗಿದ್ದಾನೆ. ಏಕೆಂದರೆ, ಅವನಲ್ಲಿ ಕಾಮನೆ ಇಲ್ಲದ ಕಾರಣ ಸಿದ್ಧಿ-ಅಸಿದ್ಧಿಯಲ್ಲಿ ಸಮಭಾವವಿರುತ್ತದೆ. ನಿರಂತರ ಪರಮಾತ್ಮನ ಭಾವನೆ ಹಾಗೂ ಪರಮಾತ್ಮನ ಆಜ್ಞೆಯ ಲಕ್ಷ್ಯ ಇರುವುದರಿಂದ ಲೋಭ ಮತ್ತು ಆಸಕ್ತಿಗಳು ಬಳಿಗೆ ಬರಲಾರವು. ಲೋಭ ಮತ್ತು ಆಸಕ್ತಿಗಳ ಅಭಾವದಿಂದ ಅವನಿಂದ ಪಾಪಗಳು, ನಿಷಿದ್ಧಕರ್ಮಗಳು ಆಗುವ ಸಂಭವವೇ ಇರುವುದಿಲ್ಲ.</p>
<p class="Text">ಇಲ್ಲಿ ಯಜ್ಞ, ದಾನ, ತಪಸ್ಸು ಮಾಡಬಾರದು ಅಥವಾ ಇವು ಕ್ಷುದ್ರ ಸಾಧನಗಳಾಗಿವೆ ಎಂಬ ತಾತ್ಪರ್ಯ ನನ್ನದಲ್ಲ. ಇವುಗಳಾದರೋ ಸರ್ವಥಾ ಉತ್ತಮವೇ ಆಗಿವೆ. ಅಂತಃಕರಣದ ಶುದ್ಧಿಯಲ್ಲಿ ಪರಮಾತ್ಮನ ಪ್ರಾಪ್ತಿಯಲ್ಲಿ ಬಹಳ ಸಹಾಯಕವಾಗಿವೆ. ಅದರೆ ಅವನ್ನು ನಿಷ್ಕಾಮಭಾವದಿಂದ ಪ್ರಯೋಗಿಸಿದರೆ ಹೀಗಾಗುತ್ತದೆ. ಆದ್ದರಿಂದ ಇಲ್ಲಿ ಬರೆಯಲಾದುದು ಕೇವಲ ನಿಷ್ಕಾಮ ಕರ್ಮಯೋಗದ ನಿಜವಾದ ಮಹಿಮೆಯನ್ನು ಹೇಳಲಿಕ್ಕಾಗಿಯೇ ಇದೆ. </p>
<p class="Text">ಮೇಲಿನ ವಿವೇಚನೆಯಿಂದ - ನಿಷ್ಕಾಮ ಕರ್ಮಯೋಗಿಯಿಂದ ತಿಳಿದು-ತಿಳಿದು ಪಾಪಗಳಾದರೋ ಆಗುವುದೇ ಇಲ್ಲ; ಆದರೆ ಎಲ್ಲಾದರೂ ಮರವೆ, ಸ್ವಭಾವ, ಅಜ್ಞಾನ ಅಥವಾ ಭ್ರಮೆಯಿಂದ ಯಾವುದಾದರೂ ಪಾಪ ಘಟಿಸಿ ಹೋದರೂ ಅದು ಅವನಿಗೆ ಅನ್ವಯಿಸುವುದಿಲ್ಲ ಎಂಬುದು ಸಿದ್ಧವಾಯಿತು; ಏಕೆಂದರೆ ಅವನಿಗೆ ಆ ಕರ್ಮದಲ್ಲಿ ಯಾವುದೇ ಸ್ವಾರ್ಥವಿಲ್ಲ. ಸ್ವಾರ್ಥರಹಿತ ಕರ್ಮಗಳ ಅನುಷ್ಠಾನ ಕರ್ತೃನನ್ನು ಬಂಸಲಾರದು (ನೋಡಿ ಗೀತೆ 4/14; 5/10). ಪಕ್ಷಾಂತರದಲ್ಲಿ ಅವನ ಪ್ರತಿಯೊಂದು ಕಾರ್ಯವು ಭಗದರ್ಪಣವಾಗುವುದರಿಂದ ಅವನು ಸರ್ವಥಾ ಪರಮಾತ್ಮನ ಕೃಪಾಪಾತ್ರನಾಗುತ್ತಾನೆ.</p>
<p class="Text">ರಾಜನಲ್ಲಿ ಅನೇಕ ಕರ್ಮಚಾರಿಗಳಿರುತ್ತಾರೆ. ಎಲ್ಲರಿಗೆ ಯೋಗ್ಯತಾನುಸಾರ ಸಂಬಳ ಸಿಗುತ್ತದೆ, ಎಲ್ಲರಿಗೂ ರಾಜನ ಯಾವುದಾದರೂ ಕೆಲಸದ ಹೊಣೆಗಾರಿಕೆ ಇರುತ್ತದೆ. ಆದರೆ ಪ್ರತಿಯೋರ್ವ ಸಂಬಳದ ಆಳು ರಾಜನ ನಿಯಮಗಳಿಂದ ಬಂಧಿತನಾಗಿರುತ್ತಾನೆ. ಮರವೆಯಿಂದ ಅಥವಾ ಅಜ್ಞಾನದಿಂದ ಯಾವುದೇ ನಿಯಮವನ್ನು ಕರ್ಮಚಾರಿಯು ಮುರಿದರೆ ಅವನಿಗೆ ನಿಯಮಕ್ಕನುಸಾರ ಶಿಕ್ಷೆ ಅನುಭವಿಸಬೇಕಾಗುತ್ತದೆ. ಆದರೆ ಓರ್ವ ಮನುಷ್ಯನು ಎಲ್ಲಾ ಸಮಯದಲ್ಲಿ, ಎಲ್ಲ ಪ್ರಕಾರದಿಂದ ರಾಜ್ಯದಿಂದ ಅಥವಾ ರಾಜನಿಂದ ಯಾವುದೇ ಸ್ವಾರ್ಥವನ್ನು ಇಟ್ಟುಕೊಳ್ಳದೆ ಅಹೈತುಕವಾದ ರಾಜಭಕ್ತಿಯ ಕಾರಣದಿಂದ ರಾಜನ ಸೇವೆ ಮಾಡುತ್ತಾನೆ. ಅವನ ನಿಸ್ವಾರ್ಥ ಸೇವೆಯಿಂದ ರಾಜನು ಮುಗ್ಧನಾಗುತ್ತಾನೆ. ಅವನಿಂದ ಎಂದಾದರೂ ಅಜ್ಞಾನದಿಂದ ಯಾವುದಾದರೂ ತಪ್ಪುನಡೆದಾಗಲೂ ರಾಜನು ಅವನಲ್ಲಿ ಬೇಸರಪಡುವುದಿಲ್ಲ. ರಾಜನು ತಿಳಿಯುತ್ತಾನೆ - ಇವನು ರಾಜ್ಯದ ನಿಃಸ್ವಾರ್ಥ ಸೇವಕನಾಗಿರುವನು. ಇಂತಹ ಸೇವಕನು ತಪ್ಪಿಗಾಗಿ ಶಿಕ್ಷೆ ಬಯಸಿದರೂ ರಾಜ ಹೇಳುತ್ತಾನೆ - ‘ಅಯ್ಯಾ! ನಾವಾದರೋ ನಿಮ್ಮ ಉಪಕಾರಗಳಿಂದ ಬಹಳ ಸಂತಸಗೊಂಡಿರುವೆವು. ನಿಮ್ಮ ಒಂದು ತಪ್ಪಿಗಾಗಿ ಎಂತಹ ಶಿಕ್ಷೆಕೊಡುವುದು!’ ಇಷ್ಟೇ ಅಲ್ಲ ರಾಜನು ಅವನ ಉಪಕಾರಗಳಿಂದ ತನ್ನನ್ನು ಋಣೀ ಎಂದೇ ತಿಳಿದು ಎಲ್ಲ ರೀತಿಯಿಂದ ಅವನ ಹಿತವನ್ನೇ ಬಯಸುತ್ತಾನೆ. ಇದೇ ಪ್ರಕಾರ ಪರಮಾತ್ಮನ ನಿಃಸ್ವಾರ್ಥ ಸೇವಕನು ತನ್ನ ಪ್ರತಿಯೊಂದು ಕರ್ಮಗಳನ್ನು ಆ ಪರಮಾತ್ಮನ ಪ್ರಾಪ್ತಿಗಾಗಿಯೇ, ಅವನ ಚರಣಗಳಲ್ಲಿ ಅರ್ಪಿಸುತ್ತಾನೆ. ಅವನಿಂದ ಯಾವುದಾದರು ತಪ್ಪಾದರೆ ಆ ಕಾರಣ ಸುಹೃದ್ ಪರಮಾತ್ಮನು ಅದರತ್ತ ಗಮನ ಕೊಡುವುದಿಲ್ಲ. ಇದೆನೋ ನಿಯಮವಲ್ಲ, ಆದರೆ ಸ್ವಾರ್ಥರಹಿತ ಸೇವೆಕನಿಗಾಗಿ ಇದೇ ನಿಯಮವಾಗಿದೆ.</p>
<p class="Text">ಈ ಪ್ರಕಾರ ಪರಮಾತ್ಮನ ಪ್ರಾಪ್ತಿಗಾಗಿ ಕರ್ತವ್ಯ-ಕರ್ಮಗಳನ್ನು ಆಚರಿಸುತ್ತಾ ಸಾಧಕನು ಕೊನೆಗೆ ಪರಮಾತ್ಮನನ್ನು ಪಡೆದುಕೊಳ್ಳುತ್ತಾನೆ; ಆದರೆ ಪರಮಾತ್ಮನನ್ನು ಪಡೆದ ಇಂತಹ ಜೀವನ್ಮುಕ್ತರಿಂದಲೂ ಲೋಕಶಿಕ್ಷಣಕ್ಕಾಗಿ ರಾಜಾಜನಕಾದಿಗಳಂತೆ ಜೀವನವಿಡೀ ಕರ್ಮಗಳಾಗಬಲ್ಲವು (ನೋಡಿ ಗೀತೆ 3/20). ಅವರಿಗಾಗಿ ಯಾವುದೇ ಕರ್ಮಗಳು ಶೇಷವಾಗಿ ಉಳಿಯುವುದಿಲ್ಲ (ಗೀತೆ 3/17); ಆದರೂ ಮನಸ್ಸು, ಇಂದ್ರಿಯಗಳು ಸಶಕ್ತರಾಗಿರುವ ತನಕ ಅವರಿಗೆ ಕರ್ಮ ತ್ಯಜಿಸುವ ಯಾವುದೇ ಕಾರಣ ಕಂಡು ಬರುವುದಿಲ್ಲ. ಆದರೆ ಕರ್ಮಯೋಗದ ಸಿದ್ಧಿಯನ್ನು ಪಡೆದೆ ಜೀವನ್ಮುಕ್ತ ಪುರುಷರ ಲಕ್ಷಣಗಳು ಸಾಮಾನ್ಯ ಪುರುಷರಿಗಿಂತ ಅತ್ಯಂತ ವಿಲಕ್ಷಣವಾಗಿರುತ್ತವೆ (ನೋಡಿ ಗೀತೆ 2/55-58; 12/13-19).</p>
<p class="Text">ಭಗವಂತನನ್ನು ಪಡೆದ ಇಂತಹ ಮಹಾಪುರುಷರ ಕರ್ಮಗಳು ಗೀತೆಯ 3ನೇ ಅಧ್ಯಾಯದ 25ನೇ ಶ್ಲೋಕಕ್ಕನುಸಾರ ಕೇವಲ ಲೋಕಸಂಗ್ರಾಹಾರ್ಥವೇ ಆಗುತ್ತವೆ. ಆ ಕರ್ಮಗಳು ಕಾಮನೆ ಹಾಗೂ ಸಂಕಲ್ಪದಿಂದ ಶೂನ್ಯವಾದ ಕಾರಣ ಸ್ವರೂಪದಿಂದ ಆಗುತ್ತಿದ್ದರೂ ವಾಸ್ತವವಾಗಿ ಕರ್ಮಗಳೆಂದು ತಿಳಿಯಲಾಗುವುದಿಲ್ಲ. (ನೋಡಿ ಗೀತೆ 4/19-20).</p>
<p class="Text para-style-override-2">ಈ ಪ್ರಕಾರ ನಿಷ್ಕಾಮಕರ್ಮದ ಸಾಧಕನು ಪರಮಾತ್ಮನ ಪ್ರಾಪ್ತಿಗಾಗಿ ಕರ್ಮಗಳನ್ನು ಪರಮಾತ್ಮನಲ್ಲಿ ಅರ್ಪಿಸುವುದರಿಂದ ಕೊನೆಯಲ್ಲಿ ಪರಮಾತ್ಮನ ಪ್ರಸಾದದಿಂದ ಪರಮಾತ್ಮನನ್ನು ಪಡೆದುಕೊಳ್ಳುತ್ತಾನೆ. ಮೊದಲಿಂದ ಕೊನೆಯವರೆಗೆ ಪರಮಾತ್ಮನಲ್ಲಿ ಇಷ್ಟು ನಿತ್ಯ ಮತ್ತು ಅವಿಚ್ಛಿನ್ನ ಸಂಬಂಧವಿರುವ ಕರ್ಮವು ಭಕ್ತಿರಹಿತ ಎಂದಿಗೂ ಆಗಲಾರದು. ಆದ್ದರಿಂದ ಗೀತೆಯ ನಿಷ್ಕಾಮ ಕರ್ಮಯೋಗವು ಸರ್ವಥಾ ಭಕ್ತಿಮಿಶ್ರಿತವಾಗಿದೆ ಹಾಗೂ ‘ಫಲ ಮತ್ತು ಆಸಕ್ತಿಯನ್ನು ತ್ಯಜಿಸಿ ಭಗವಂತನ ಆಜ್ಞಾನುಸಾರ ಕೇವಲ ಭಗವದರ್ಥ, ಸಮತ್ವ ಬುದ್ಧಿಯಿಂದ ಶಾಸ್ತ್ರವಿಹಿತ ಕರ್ತವ್ಯ-ಕರ್ಮಗಳನ್ನು ಮಾಡುವುದೇ ಅದರ ಸ್ವರೂಪವಾಗಿದೆ.<span></span></p>


<p class="Page-Break"> </p>
<p class="Chapter-Heading" id="toc_marker-5">3. ಭಗವಂತನಿಗಾಗಿ ಕೆಲಸ ಹೇಗೆ ಮಾಡಬಹುದು?</p>
<p class="Text"><span class="char-style-override-2">ಪ</span><span class="char-style-override-2">್ರಶ್ನೆ — </span>ಪ್ರಸನ್ನತೆಯಿಂದ ಭಗವಂತನ ಕೆಲಸವೆಂದು ತಿಳಿದುಕೊಂಡು, ಭಗವಂತನನ್ನು ಸ್ಮರಿಸುತ್ತಾ, ಯಾರಲ್ಲಿಯೂ ರಾಗ-ದ್ವೇಷ ಮಾಡದೆ ತನ್ನ ಕರ್ತವ್ಯದ ಪಾಲನೆ ಹೇಗೆ ಮಾಡಬಹುದು?</p>
<p class="Text"><span class="char-style-override-2">ಉತ್</span><span class="char-style-override-2">ತರ — </span>ಎಲ್ಲವೂ ಪರಮೇಶ್ವರನದ್ದೇ ಆಗಿದೆ, ಪರಮೇಶ್ವರನೇ ಆಟವಾಡುತ್ತಿದ್ದಾನೆ. ಪರಮೇಶ್ವರನೇ ಸೂತ್ರಧಾರನಾಗಿದ್ದಾನೆ, ನಾನು ಕೇವಲ ಕುಣಿಯುವ ಸೂತ್ರದ ಬೊಂಬೆಯಾಗಿದ್ದೇನೆ. ಹೀಗೆ ಅರಿತುಕೊಂಡು ಎಲ್ಲವನ್ನು ಈಶ್ವರನ ಲೀಲೆ ಎಂದು ತಿಳಿಯುತ್ತಾ, ಪರಮೇಶ್ವರನ ಆಜ್ಞಾನುಸಾರ ಆಸಕ್ತಿ ಮತ್ತು ಫಲದ ಇಚ್ಛೆ ಬಿಟ್ಟು, ಪರಮೇಶ್ವರನ ಸೇವೆಗಾಗಿ ಅವನ ಪ್ರೇರಣೆ ಹಾಗೂ ಶಕ್ತಿಯಿಂದ ಪ್ರೇರಿತನಾಗಿ ಕಾರ್ಯಮಾಡುತ್ತಾ ಇರಬೇಕು. ‘ಆಹಾ! ನನ್ನ ಮೇಲೆ ಪರಮೇಶ್ವರನ ಅಪಾರದಯೆ ಇದೆ, ನನ್ನಂತಹ ತುಚ್ಛನನ್ನು ಜೊತೆಯಾಗಿಸಿಕೊಂಡು ಭಗವಂತನು ಲೀಲೆ ಮಾಡುತ್ತಿರುವನು’ ಎಂದು ತಿಳಿಯುತ್ತಾ ಪದೇ-ಪದೇ ಗದ್ಗದನಾಗುತ್ತಾ ಇರಬೇಕು. ಭಗವಂತನ ಪ್ರೇಮ, ದಯೆ, ಪ್ರಭಾವ (ಮಹಿಮೆ), ಸ್ವರೂಪ, ರಹಸ್ಯ ಇವನ್ನು ಪುನಃ ಪುನಃ ವಿಚಾರಮಾಡುತ್ತಾ ಮುಗ್ಧನಾಗುತ್ತಾ ಇರಬೇಕು.</p>
<p class="Text">(ಪ್ರೇಮ) ಭಗವಂತನಂತೆ ಪ್ರೇಮೀ ಯಾರೂ ಇಲ್ಲ. ಅಸಂಖ್ಯ ಬ್ರಹ್ಮಾಂಡದ ಮಹೇಶ್ವರನಾಗಿದ್ದರೂ ಕೂಡ ತನ್ನನ್ನು ಪ್ರೇಮಿಯ ಕೈಗೆ ಮಾರಿಹೋಗುವಷ್ಟು ಅವನು ಪ್ರೇಮದ ಮಹತ್ವವನ್ನು ತಿಳಿಯುತ್ತಾನೆ.</p>
<p class="Text">(ದಯೆ) ನಾನು ಎಂತಹ ನೀಚನಾಗಿದ್ದೇನೆ, ಎಂತಹ ನಿಕೃಷ್ಟನಾಗಿದ್ದೇನೆ, ಆದರೂ ಆ ಪರಮ ಪ್ರಭುವು ನನ್ನ ಮೇಲೆ ಎಷ್ಟು ದಯೆ ಇಟ್ಟಿರುವನು, ಅವನು ನನ್ನನ್ನು ಜೊತೆಯಾಗಿಸಿ ಲೀಲೆಮಾಡುತ್ತಿರುವನು. ಪ್ರಭುವು ಎಲ್ಲ ಪಾಪ-ತಾಪಗಳಿಂದ ಕಾಪಾಡಿ ನನ್ನನ್ನು ಹೀಗೆ ಮಾಡಿರುವನು.</p>
<p class="Text">(ಪ್ರಭಾವ) ಪ್ರಭುವಿನ ಪ್ರಭಾವವನ್ನು ಯಾರು ವರ್ಣಿಸಬಲ್ಲರು? ಅವನು ಬಯಸಿದರೆ ಕೋಟಿ-ಕೋಟಿ ಬ್ರಹ್ಮಾಂಡಗಳನ್ನು ಒಂದು ಕ್ಷಣದಲ್ಲಿ ಉತ್ಪನ್ನ, ಪಾಲನೆ, ಸಂಹಾರ ಮಾಡಬಲ್ಲನು.</p>
<p class="Text">(ಸ್ವರೂಪ) ಇಡೀ ಪ್ರಪಂಚದ ಸೌಂದರ್ಯವೂ ಕೂಡ ಪ್ರಭುವಿನ ಒಂದು ರೋಮಕ್ಕೆ ಸಮಾನವಾಗಲಾರದು. ಅವನು ಆನಂದಮೂರ್ತಿಯಾಗಿದ್ದಾನೆ. ಅವನ ದರ್ಶನವು ಪರಮ ಸುಖಮಯವಾಗಿದೆ. ಅವನು ಚೇತನಮಯನಾಗಿದ್ದಾನೆ. ತಂತಿಯ ಮೂಲಕ ವಿದ್ಯುಚ್ಛಕ್ತಿ ಅನೇಕ ಪ್ರಕಾರದಿಂದ ಕೆಲಸ ಮಾಡುವಂತೆಯೇ ಪ್ರಭುವಿನ ಶಕ್ತಿ ಎಲ್ಲವನ್ನೂ ಮಾಡುತ್ತಿದೆ. ಆ ನಿತ್ಯ ವಿಜ್ಞಾನಾನಂದಘನ ಪ್ರಭುವೇ ರಾಮ-ಕೃಷ್ಣಾದಿ ರೂಪಗಳಲ್ಲಿ ಅವತರಿಸುತ್ತಾನೆ.</p>
<p class="Text">(ರಹಸ್ಯ) ಅವನ ರಹಸ್ಯವನ್ನು ಯಾರು ಬಲ್ಲರು? ಅವನು ಎಲ್ಲದರಲ್ಲಿ ತುಂಬಿರುವನು, ಆದರೆ ಯಾರೂ ಅವನನ್ನು ಹಿಡಿಯಲಾರರು. ಮರ್ಮದ ಹೆಸರೇ ರಹಸ್ಯವಾಗಿದೆ. ಭಗವಂತನು ಶ್ರೀಕೃಷ್ಣರೂಪದಲ್ಲಿ ಪ್ರಕಟನಾಗಿದ್ದಾಗ ಆ ರೂಪವನ್ನು ಅನೇಕರು ಭಗವಂತನದೆಂದು ತಿಳಿಯಲಿಲ್ಲ. ಕೆಲವರು ಗೋವಳನೆಂದು ತಿಳಿದರೆ, ಕೆಲವರು ವಸುದೇವ ಪುತ್ರನೆಂದು ತಿಳಿಯುತ್ತಿದ್ದರು. ಅವನನ್ನು ಭಗವಂತನ ರೂಪದಲ್ಲಿ ತಿಳಿದ ಮಹಾತ್ಮಾ ಪುರುಷರಿಗೇ ಅವನ ರಹಸ್ಯ ಪ್ರಕಟವಾಯಿತು. ಪ್ರಭುವಿನ ರಹಸ್ಯವನ್ನು ಅರಿತಮೇಲೆ ಚಿಂತೆ, ದುಃಖ, ಶೋಕಗಳಾದರೋ ಹೇಳ ಹೆಸರಿರುವುದಿಲ್ಲ. ಪ್ರಭು ಎಲ್ಲ ಕಡೆಗಳಲ್ಲಿ ವಿರಾಜಮಾನನಾಗಿದ್ದಾನೆ. ಈ ರಹಸ್ಯವನ್ನು ಅರಿಯಬೇಕು. ಅರ್ಜುನನು ಭಗವಂತನ ಎಷ್ಟೋ ರಹಸ್ಯವನ್ನು ತಿಳಿಯುತ್ತಿದ್ದನು ಹಾಗೂ ಅವನಿಂದ ರಥವನ್ನು ಓಡಿಸುತ್ತಿದ್ದನು. ಆದರೆ ಅವನೂ ಕೂಡ ಭಗವಂತನ ವಿಶ್ವರೂಪವನ್ನು ನೋಡಿ ಭಯ ಮತ್ತು ಹರ್ಷ ಮಿಶ್ರಿತ ಭಾವದಲ್ಲಿ ಮುಳುಗಿಹೋದನು. ಆಗ ‘ಭಯಪಡಬೇಡ’ ಎಂದು ಭಗವಂತನು ಹೇಳಿದನು. ಅರ್ಜುನನಿಗೆ ಭಯವಾಯಿತು, ಅಲ್ಲಿಯವರೆಗೆ ಅವನು ಭಗವಂತನ ಪೂರ್ಣ ರಹಸ್ಯವನ್ನು ತಿಳಿಯಲಿಲ್ಲ. ವಸ್ತುತಃ ಯಥಾರ್ಥವಾಗಿ ಪ್ರಹ್ಲಾದನಿಗೆ ಪರಿಚಯವಿತ್ತು. ಅವನು ಭಗವಾನ್ ನರಸಿಂಹನ ವಿಕರಾಳ ರೂಪವನ್ನು ನೋಡಿಯೂ ಧೈರ್ಯದಿಂದ ಅವನ ಬಳಿಗೆ ಹೋದನು. ಪ್ರಹ್ಲಾದನಿಗೆ ಕೊಂಚವಾದರೂ ಭಯವಾಗಲಿಲ್ಲ. ಹೀಗೆಯೇ ಪರಮಾತ್ಮನ ರಹಸ್ಯವನ್ನು ತಿಳಿದವನು ಎಂದೆಂದಿಗೂ ಸರ್ವತ್ರ ನಿರ್ಭಯನಾಗುತ್ತಾನೆ.</p>
<p class="Text"><span class="char-style-override-2">ಪ್ರಶ್ನೆ	—</span><span class="char-style-override-2"> </span>ಜೀವಿಯಲ್ಲಿ ಪ್ರಭುವಿನ ರಹಸ್ಯವನ್ನು ತಿಳಿಯುವಷ್ಟು ಸಾಮರ್ಥ್ಯವಿಲ್ಲ. ಪ್ರಭುವು ತಿಳಿಸಿದಾಗಲೇ ತಿಳಿಯಬಲ್ಲನು. ಪ್ರಹ್ಲಾದನಿಗೆ ಪ್ರಭುವು ತಿಳಿಸಿದನು, ಆಗಲೇ ಅವನಿಂದ ಭಗವಂತನನ್ನು ತಿಳಿಯಲಾಯಿತು. ಅವನು ನಮ್ಮಗಳಿಗೆ ತನ್ನ ರಹಸ್ಯವನ್ನು ಯಾವ ಉಪಾಯದಿಂದ ತಿಳಿಸಬಲ್ಲನು?</p>
<p class="Text"><span class="char-style-override-2">ಉತ್ತರ — </span>ಇದಕ್ಕಾಗಿ ಭಗವಂತನಲ್ಲಿ ಪ್ರಾರ್ಥಿಸಬೇಕಾಗುತ್ತದೆ. ಅವನು ಕೃಪೆಗೈದು ತಿಳಿಸಬಲ್ಲನು. ಆದರೆ ಪಾತ್ರನಾದಾಗಲೇ ಪ್ರಭುವು ತನ್ನನ್ನು ತಿಳಿಸುತ್ತಾನೆ ಎಂಬ ನಿಯಮವಿದೆ. ಅದಕ್ಕಾಗಿ ಭಗವಂತನ ದಯೆಯ ಮೇಲೆ ದೃಢ ವಿಶ್ವಾಸವಿಡಬೇಕು.</p>
<p class="Text">ದೃಢ ಭರವಸೆ ಇರುವವನನ್ನು ಪ್ರಭುವು ಕಾಪಾಡುತ್ತಾನೆ. ಆದ್ದರಿಂದ ಪ್ರಭುವಿನಲ್ಲಿ - ‘ಹೇ ಸ್ವಾಮಿ! ನಾನು ಅತಿ ನೀಚನಾಗಿದ್ದೇನೆ, ಯಾವ ರೀತಿಯಿಂದಲೂ ನನ್ನಲ್ಲಿ ಪಾತ್ರತೆ ಇಲ್ಲ. ಗೋಪಿಯರಂತೆ ಪ್ರೇಮದ ಬಲವಿರುವವರ ಕೈಗೆ ನೀನು ವಶನಾಗಿ ಹೋಗುತ್ತಿಯೆ. ಹೇ ಒಡೆಯಾ! ನನ್ನ ಬಳಿ ಪ್ರೇಮದ ಬಲವಿದ್ದಿದ್ದರೆ ಮತ್ತೆ ಅಳುವುದು, ಪ್ರಾರ್ಥಿಸುವುದು ಏನು ಆವಶ್ಯಕತೆ ಇತ್ತು? ನಾನು ನನ್ನ ಪಾಪಗಳ, ಅವಗುಣಗಳ ಕಡೆಗೆ ನೋಡಿದಾಗ ಮನಸ್ಸಿನಲ್ಲಿ ದುರ್ಬಲತೆ, ನಿರಾಶೆ ಆವರಿಸುತ್ತದೆ; ಆದರೆ ಹೇನಾಥಾ! ನಿನ್ನ ದಯೆಯಾದರೋ ಅಪಾರವಾಗಿದೆ, ನೀನು ದಯಾಸಿಂಧುವಾಗಿರುವೆ, ಪತಿತಪಾನನಾಗಿರುವೆ, ನಾನು ನಿನ್ನ ರಹಸ್ಯವನ್ನು ತಿಳಿಯುಂತಹ ಬಲವನ್ನು ನೀನೆ ಕೊಡು’ ಎಂದು ಕಾತರಭಾವದಿಂದ ಪ್ರಾರ್ಥಿಸಬೇಕು.</p>
<p class="Text">ಎಲ್ಲ ಕೆಲಸಗಳನ್ನು ಒಡೆಯನ ಕೆಲಸವೆಂದು ತಿಳಿಯಬೇಕು. ನಾವು ಲೀಲಾಮಯ ನೊಂದಿಗೆ ಕೆಲಸಮಾಡುತ್ತಿದ್ದೇವೆ. ಅದಕ್ಕಾಗಿ ಒಡೆಯನ ಇಚ್ಛೆಗನುಸಾರವೇ ನಡೆಯಬೇಕು. ಆಸಕ್ತಿ ಅಥವಾ ಸ್ವಭಾವದದೋಷದಿಂದ ಎಲ್ಲಾದರು ಅವನ ಆಜ್ಞೆಯ ಉಲ್ಲಂಘನೆಯಾದರೆ, ಪುನಃ ಹಾಗಾಗದಂತೆ ಭಗವಂತನಲ್ಲಿ ಪ್ರಾರ್ಥಿಸಬೇಕು.</p>
<p class="Text">ತಿಳಿದು-ತಿಳಿದು ಯಾವುದೇ ಅನುಚಿತ ಕಾರ್ಯಮಾಡಬಾರದು. ನಾವು ಯಾರದೋ ಒಳಿತಿಗಾಗಿ ಕೆಲಸಮಾಡುತ್ತಿದ್ದೇವೆ, ಅಕಸ್ಮಾತ್ ದೈವೇಚ್ಛೆಯಿಂದ ಅವನ ಹಾನಿಯೇನಾದರೂ ಆಗಿ ಹೋದರೆ ಅದರಲ್ಲಿ ಚಿಂತೆ ಅಥವಾ ಪಶ್ಚಾತ್ತಾಪ ಪಡಬಾರದು. ನಾವು ನಮ್ಮ ಕಾರ್ಯದ ಮರೆವಿಗಾಗಿಯೇ ಪಶ್ಚಾತ್ತಾಪ ಪಡುವುದು ಉಚಿತವಾಗಿದೆ.</p>
<p class="Text">ಇಲ್ಲಿ ಬಹುಬೇಗನೆ ನೆರೆ ಬರುವುದಿದೆ, ದೂರ ಹೋಗಬೇಕೆಂಬ ಸೂಚನೆ ನಮಗೆ ಸಿಕ್ಕಿತು. ಇದನ್ನು ತಿಳಿದೂ ನಾವು ದೂರಹೋಗಲಿಲ್ಲ, ನಮ್ಮದೆಲ್ಲವೂ ಕೊಚ್ಚಿಕೊಂಡು ಹೋಯಿತಾದರೆ ನಾವು ಪಶ್ಚಾತ್ತಾಪ ಪಡಬೇಕು. ಏಕೆಂದರೆ, ಭಗವಂತನು ನಮಗೆ ಎಚ್ಚರಿಸಿದ್ದನು, ನಾನು ಅದನ್ನು ಒಪ್ಪದೆ ಅವಹೇಳನೆ ಮಾಡಿದೆನು. ಸೂಚನೆಯಿಲ್ಲದೆ ಅಕಸ್ಮಾತ್ ನೆರೆ ಬಂದು ಎಲ್ಲ ಮುಳುಗಿ ಹೋಯಿತಾದರೆ ಚಿಂತಿಸುವ ಆವಶ್ಯಕತೆ ಇಲ್ಲ. ಏಕೆಂದರೆ, ಅಲ್ಲಿ ನಮ್ಮ ತಪ್ಪೇನೂ ಇಲ್ಲ.</p>
<p class="Text">ಒಂದು ಕಡೆ ನೆರೆ ಬಂತು, ಬೀಜವೆಲ್ಲ ಕೊಚ್ಚಿಕೊಂಡು ಹೋಯಿತು. ನಾವು ಬಿತ್ತಲು ರೈತರಿಗೆ ಬೀಜಕೊಟ್ಟೆವು. ಪುನಃ ನೆರೆ ಬಂತು ಆ ಬೀಜವು ಹರಿದುಹೋಯಿತು. ಇದರ ಕುರಿತು - ಬೀಜವಾದರೋ ಕೊಚ್ಚಿಕೊಂಡೇ ಹೋಗುತ್ತಾ ಇದೆ, ವ್ಯರ್ಥವಾಗಿ ಕೊಟ್ಟು ನಾವು ಏಕೆ ಕಷ್ಟಪಡಬೇಕು? ಎಂದು ಶೋಕಿಸಬಾರದು, ಯೋಚಿಸಬಾರದು, ನಮಗಾದರೋ ಬೀಜ ಇರುವತನಕ ಅವನಿಗೆ ಕೊಡುತ್ತಾ ಇರುವುದೇ ಒಡೆಯನ ಆಜ್ಞೆ ಇದೆ. ಆದ್ದರಿಂದ ನಾವಾದರೋ ಒಡೆಯನ ಅಪ್ಪಣೆಗನುಸಾರವೇ ಮಾಡಬೇಕು. ಯಾವ ರೀತಿಯಿಂದಲೂ ಹಿಂದೆ ಬೀಳಬಾರದು. ಪ್ರಭುವು ತನ್ನ ಇಚ್ಛೆಗನುಸಾರ ಮಾಡಲಿ. ಸೇವಕನಿಗಾದರೋ ಪ್ರಭುವಿನ ಕೆಲಸ ಮಾಡಿ ಹರ್ಷಿತನಾಗುತ್ತಾ, ತನ್ನ ಕರ್ತವ್ಯ-ಪಥದಲ್ಲಿ ಸ್ಥಿರನಾಗಿರಬೇಕು.</p>
<p class="Text para-style-override-2">ರೋಗಿಗಳು ಕುಪಥ್ಯ ಮಾಡುತ್ತಿರುತ್ತಾರೆ. ಇದರಲ್ಲಿ ನಮ್ಮದೇನು ಉಪಾಯವಿದೆ? ಕುಪಥ್ಯ ಮಾಡಿದಾಗ ವೈದ್ಯರು ರೋಗಿಯನ್ನು ಗದರಿಸುತ್ತಾರೆ; ಆದರೆ ಬೇಸರ ಪಡುವುದಿಲ್ಲ. ನನ್ನ ಐದು ಮಾತುಗಳಲ್ಲಿ ಇವನು ಮೂರನ್ನಾದರೂ ನಡೆಸಿದನು ಎಂದು ಅವರು ತಿಳಿಯುತ್ತಾರೆ. ಉಳಿದ ಎರಡಕ್ಕಾಗಿ ಪುನಃ ಪ್ರಯತ್ನಿಸೋಣ. ಅವನು ಕುಪಥ್ಯಮಾಡದಂತೆ ವೈದ್ಯರು ಪುನಃ ಪುನಃ ಪ್ರಯತ್ನಿಸುತ್ತಾರೆ. ಆದರೆ ಪ್ರಯತ್ನಿಸಿದರೂ ಅವನ ಹಿತವಾಗದಿದ್ದರೆ ವೈದ್ಯರಿಗೆ ಬೇಸರಪಡುವ ಅಗತ್ಯವಿಲ್ಲ. ಸಿಟ್ಟು ಮಾಡುವ ಆವಶ್ಯಕತೆಯೂ ಇಲ್ಲ. ಫಲವನ್ನು ಭಗವಂತನ ಇಚ್ಛೆಯ ಮೇಲೆ ಬಿಟ್ಟು ಬಿಡಬೇಕು ಹಾಗೂ ಬೇಸರಗೊಳ್ಳದೆ ಪ್ರಭುವಿನ ಲೀಲೆಯಲ್ಲಿ ಅವನ ಇಚ್ಛೆಗನುಸಾರ ತೊಡಗಿರಬೇಕು.<span></span></p>


<p class="Page-Break"> </p>
<p class="Chapter-Heading" id="toc_marker-6">4. ವ್ಯಾಪಾರ ಸುಧಾರಣೆಯ ಆವಶ್ಯಕತೆ</p>
<p class="Text">ಭಾರತದಲ್ಲಿ ಇಂದು ವ್ಯಾಪಾರ ಮತ್ತು ವ್ಯಾಪಾರಿಗಳ ತುಂಬಾ ಕೆಟ್ಟ ಸ್ಥಿತಿ ಇದೆ. ವ್ಯಾಪಾರದ ದುರವಸ್ಥೆಯಲ್ಲಿ ವಿದೇಶೀ ಶಾಸನವೂ ಒಂದು ದೊಡ್ಡ ಕಾರಣವಿತ್ತು. ಆದರೆ ಮುಖ್ಯಕಾರಣ ವ್ಯಾಪಾರಿ ಸಮುದಾಯದ ನೈತಿಕ ಪತನ. ವ್ಯಾಪಾರದ ಉನ್ನತಿಯ ನಿಜವಾದ ರಹಸ್ಯವನ್ನು ಮರೆತು ಜನರು ವ್ಯಾಪಾರದಲ್ಲಿ ಸುಳ್ಳು, ಕಪಟ, ವಂಚನೆ ಇವುಗಳಿಗೆ ಎಡೆಕೊಟ್ಟು ಅದನ್ನು ಬಹಳ ಹೊಲಸು ಮಾಡಿಬಿಟ್ಟರು. ಅತ್ಯಂತ ಬೆಳೆದಿರುವ ಲೋಭದ ಪ್ರವೃತ್ತಿಯು ಯಾವುದೇ ರೀತಿಯಿಂದ ಹಣಗಳಿಸುವ ಪ್ರಯತ್ನವನ್ನೇ ವ್ಯಾಪರದ ಹೆಸರಿನಿಂದ ಸ್ವೀಕರಿಸಿದರು. ಅನೇಕರು ವ್ಯಾಪಾರದಲ್ಲಿ ಸುಳ್ಳು, ಕಪಟ ಇರುವುದು ಆವಶ್ಯಕ ಹಾಗೂ ಸ್ವಾಭಾವಿಕವೆಂದು ಒಪ್ಪಿಕೊಳ್ಳತೊಡಗಿದ್ದಾರೆ. ವ್ಯಾಪಾರದಲ್ಲಿ ಸುಳ್ಳು, ಕಪಟವಿಲ್ಲದೆ ಕೆಲಸ ಸಾಗದು ಎಂದೂ ಹೇಳುತ್ತಾರೆ. ಆದರೆ ವಾಸ್ತವವಾಗಿ ಇದು ಭಾರೀ ಭ್ರಮೆಯಾಗಿದೆ. ಸುಳ್ಳು, ಕಪಟದಿಂದ ವ್ಯಾಪಾರದಲ್ಲಿ ಆರ್ಥಿಕ ಲಾಭವಾಗುವುದಾದರೋ ದೂರ ಉಳಿಯಿತು, ಬದಲಿಗೆ ಹಾನಿಯೇ ಆಗುತ್ತದೆ. ಧರ್ಮದ ಹಾನಿಯಾದರೋ ಸ್ಪಷ್ಟವಾಗಿದೆ. ಇಂದಿನ ದಿನಗಳಲ್ಲಿ ವ್ಯಾಪಾರೀಗಳು ಸ್ವದೇಶಿ ಆಂಗ್ಲರ ವಿಶ್ವಾಸ ಬೇರೆಯವರಿಗಿಂತ ಬಹಳ ಹೆಚ್ಚಿದೆ. ವ್ಯಾಪಾರಿಗಳು ತಮ್ಮ ಸೋದರರೊಡನೆ ವ್ಯಾಪಾರಮಾಡಲು ಹೆದರುವಷ್ಟು ವಿದೇಶಿಯರೊಡನೆ ವ್ಯಾಪಾರ ಮಾಡಲು ಹೆದರುವುದಿಲ್ಲ. ಧಾನ್ಯ-ಕಾಳು ಮುಂತಾದವು ವಿದೇಶಕ್ಕೆ ಸ್ವಲ್ಪ ಕಡಿಮೆಯಲ್ಲಿ ಮಾರಿಬಿಡುತ್ತಾರೆ ಎಂದು ನೋಡಲಾಗಿದೆ.</p>
<p class="Text">ವಸ್ತುಗಳ ಕೊಟ್ಟು-ಕೊಳ್ಳುವುದರಲ್ಲಿ ಮುಂಗಡ ಮಾರಾಟದ ಒಪ್ಪಂದದಲ್ಲಿಯೂ ಮೊದಲಿಗೆ ಆಂಗ್ಲರನ್ನು ನೋಡುತ್ತಾರೆ, ಇದರ ಕಾರಣ ಅವರಲ್ಲಿ ಪ್ರಾಮಾಣಿಕತೆ ಹೆಚ್ಚಾಗಿದೆ. ಇದರಿಂದಲೇ ಜನರಿಗೆ ಅವರ ಮೇಲೆ ವಿಶ್ವಾಸ ಹೆಚ್ಚಾಗಿದೆ. ಈ ಮಾತಿನ ಅಭಿಪ್ರಾಯ - ಆಂಗ್ಲರು ಎಲ್ಲರೂ ಪ್ರಾಮಾಣಿಕರು ಮತ್ತು ಭಾರತೀಯರು ಪ್ರಾಮಾಣಿಕರಲ್ಲ ಎಂಬುದಲ್ಲ. ಇದರ ಅಭಿಪ್ರಾಯ ವ್ಯಾಪಾರೀ ಕೆಲಸದಲ್ಲಿ ನಮಗಿಂತ ಅವರಲ್ಲಿ ಸತ್ಯದ ವ್ಯವಹಾರ ಎಷ್ಟೋ ಹೆಚ್ಚಿದೆ. ಅದು ಕೂಡ ಯಾವುದೇ ಧರ್ಮ-ಕರ್ಮದ ಇಚ್ಛೆಯಿಂದಲ್ಲ, ಆದರೆ ವ್ಯಾಪಾರದಲ್ಲಿ ಉನ್ನತಿಯಾಗಲೂ ಹಾಗೂ ಸುಳ್ಳು-ಸುಳ್ಳೆ ತೊಂದರೆಯಿಂದ ಬದುಕುಳಿಯುವ ಇಚ್ಛೆಯಿಂದ.</p>
<p class="Text">ಸತ್ಯತೆಯ ವ್ಯವಹಾರದಿಂದಾಗಿ ಯಾವ ಆಂಗ್ಲರ ಮತ್ತು ಭಾರತೀಯರ ಫಾರ್ಮಗಳ ಮೇಲೆ ಜನರ ವಿಶ್ವಾಸವಿದೆಯೋ, ಅವರ ಸಾಮಾನು ಹೆಚ್ಚಿನ ಬೆಲೆ ಕೊಟ್ಟು ಖರೀದಿಸುವುದರಲ್ಲಿ ಜನರು ಹಿಂಜರಿಯುವುದಿಲ್ಲ. ಸರಿಯಾದ ಬೆಲೆಯಲ್ಲಾದರೋ ಖುಶಿಯಿಂದ ಅವರೊಂದಿಗೆ ಕೆಲಸ ಮಾಡಲು ಬಯಸುತ್ತಾರೆ.</p>
<p class="Text">ವ್ಯಾಪಾರದಲ್ಲಿ ಪ್ರಧಾನವಾಗಿ ಕ್ರಯ-ವಿಕ್ರಯ ಆಗಿರುತ್ತದೆ, - ಕ್ರಯ-ವಿಕ್ರಯದ ಅನೇಕ ಸಾಧನಗಳಿವೆ. ಕೆಲವು ಪದಾರ್ಥಗಳು ತೂಕ ಮಾಡಿಕೊಡಲಾಗುತ್ತವೆ. ಕೆಲವು ಅಳತೆಯಿಂದ, ಕೆಲವು ಎಣಿಕೆಯಿಂದ. ನಮೂನೆ ನೋಡುವುದು-ತೋರಿಸುವುದೂ ಒಂದು ಸಾಧನವಿರುತ್ತದೆ. ಬೇರೆಯವರಿಗಾಗಿ ಅಥವಾ ಬೇರೆಯವರ ಸಾಮಾನನ್ನು ಖರೀದಿಸುವುದು-ಮಾರುವುದನ್ನು ಏಜೆನ್ಸಿ ಎಂದು ಹೇಳುತ್ತಾರೆ. ಬೇರೆಯವರಿಂದ ಬೇರೆಯವರಿಗೆ ಸರಿಯಾದ ಬೆಲೆಯಲ್ಲಿ ಪಕ್ಷಪಾತವಿಲ್ಲದೆ ಉಚಿತವಾದ ದಲ್ಲಾಳಿಯ ಮೇಲೆ ಸಾಮಾನನ್ನು ಕೊಡಿಸುವವರನ್ನು ದಲ್ಲಾಳಿಗಳು ಎಂದು ಹೇಳುತ್ತಾರೆ. ಇವೆಲ್ಲ ಕ್ರಮದಿಂದ ವ್ಯಾಪಾರ ನಡೆಯುತ್ತದೆ. ವಸ್ತುಗಳನ್ನು ಕೊಂಡು ಕೊಳ್ಳುವುದು-ಮಾರುವುದರಲ್ಲಿ ತೂಕ, ಅಳತೆ, ಎಣಿಕೆ ಇವುಗಳ ಕಡಿಮೆ ಕೊಡುವುದು ಅಥವಾ ಹೆಚ್ಚು ತೆಗೆದುಕೊಳ್ಳುವುದು, ವಸ್ತು ಬದಲಿಸಿ ಅಥವಾ ಒಂದು ವಸ್ತುವಿನಲ್ಲಿ ಇನ್ನೊಂದು ಕೆಟ್ಟ ವಸ್ತು ಬೆರೆಸಿಕೊಡುವುದು, ಅಥವಾ ಮೋಸಮಾಡಿ ಒಳ್ಳೆಯದನ್ನು ಪಡೆಯುವುದು, ಲಾಭ, ಕಮಿಶನ್, ದಲ್ಲಾಳಿ ನಿಶ್ಚಯಿಸಿ ಅದರಿಂದ ಹೆಚ್ಚು ತೆಗೆದುಕೊಳ್ಳುವುದು, ಮೋಸದಿಂದ ಕಡಿಮೆಕೊಡುವುದು, ದಲ್ಲಾಳಿ, ಕಮಿಶನ್ಗಾಗಿ ಸುಳ್ಳು ಮಾತುಗಳನ್ನು ತಿಳಿಸುವುದು, ಸುಳ್ಳು, ಕಪಟ, ಒತ್ತಾಯದಿಂದ ಅಥವಾ ಬೇರೆ ಯಾವುದೇ ರೀತಿಯಿಂದ ಬೇರೆಯವರ ಹಕ್ಕನ್ನು ಕಬಳಿಸುವುದು - ಇವೆಲ್ಲ ವ್ಯಾಪಾರದ ದೋಷಗಳು ಇವನ್ನು ಪರಿಗಣಿಸಿದೆ ಯಾವುದೇ ರೀತಿಯಿಂದ ಹಣಗಳಿಸುವವನೇ ಇಂದು ಹುಶಾರ್, ಚತುರನೆಂದು ತಿಳಿಯಲಾಗುತ್ತದೆ. ಸಮಾಜದಲ್ಲಿ ಅವನೇ ಪ್ರತಿಷ್ಠಿತನಾಗುತ್ತಾನೆ. ಹಣದ ಗಳಿಕೆಯ ಮುಂದೆ ಅವನ ಎಲ್ಲ ಕಳ್ಳತನಗಳನ್ನು ಮರೆಯವರು, ಸಮಾಜ ಸಹಿಸಿಕೊಳ್ಳುತ್ತದೆ. ಇದರಿಂದಲೇ ಕಳ್ಳತನ ಮತ್ತು ಸುಳ್ಳು-ಕಪಟದ ಪ್ರವೃತ್ತಿ ದಿನದಿಂದ ದಿನಕ್ಕೆ ಬೆಳೆಯುತ್ತಿದೆ. ವ್ಯಾಪಾರದಲ್ಲಿ ಸುಳ್ಳು ಕಪಟ ಮಾಡಬಾರದು ಅಥವಾ ಇದಿಲ್ಲದೆಯೂ ಹಣ ಗಳಿಸಬಹುದು - ಎಂಬ ಧೋರಣೆಯೇ ಪ್ರಾಯಶಃ ಲೋಪವಾಗುತ್ತಾ ಇದೆ. ಇದರಿಂದ ಎಲ್ಲಿ ನೋಡಿದರಲ್ಲಿ ಗೊಂದಲವೇ ಕಂಡು ಬರುತ್ತದೆ.</p>
<p class="Text">ಹೆಚ್ಚಿನ ಭಾರತೀಯ ಮಿಲ್ಲುಗಳೊಡನೆ ವ್ಯವಹರಿಸುವಾಗ - ತೇಜಿ ಪೇಟೆಯಲ್ಲಿ ನಮಗಾದರೋ ನಮೂನೆಗನುಸಾರ ಉತ್ತಮಮಟ್ಟದ ಸಾಮಾನು ಸಿಗಲಾರದು, ಅಥವಾ ಸರಿಯಾದ ಸಮಯದಲ್ಲಿ ಸಿಗಲಾರದು ಎಂಬ ಭಯ ವ್ಯಪಾರಿಗಳಲ್ಲಿ ಇರುತ್ತದೆ. ಬಟ್ಟೆ ಮಿಲ್ಲುಗಳಲ್ಲಿ ಯಾವ ರೀತಿಯ ವ್ಯವಹಾರಗಳು ಕೇಳಿ ಬರುತ್ತಿವೆಯೋ, ಅವು ನಿಜವಾಗಿ ಸತ್ಯವಾಗಿದ್ದರೆ ನಮ್ಮ ವ್ಯಾಪಾರದಲ್ಲಿ ಬಾರೀ ಏಟು ಬೀಳುವವು. ಹತ್ತಿ ಖರೀದಿಯಲ್ಲಿ ಮೆನೆಜಿಂಗ್ ಏಜೆಂಟರು ಬಾರೀ ಗೊಂದಲ ಮಾಡುತ್ತಾರೆ.</p>
<p class="Text">ಹತ್ತಿಯ ಪೇಟೆಯಲ್ಲಿ ತೇಜಿ-ಮಂದಿ ತುಂಬಾ ಇರುತ್ತದೆ. ಹತ್ತಿಯ ಒಪ್ಪಂದ ಮಾಡಿದ ಮೇಲೆ ಬೆಲೆ ಏರಿದರೆ ಏಜೆಂಟರು ಹತ್ತಿಯನ್ನು ತಮ್ಮ ಖಾತೆಯಲ್ಲಿ ಇಟ್ಟುಕೊಳ್ಳುತ್ತಾರೆ ಮತ್ತು ಬೆಲೆ ಕುಸಿದರೆ ತನಗಾಗಿ ಬೇರೆಯಾಗಿ ಖರೀದಿಸಿದ ಹತ್ತಿಯನ್ನು ಕೂಡ ಸಮಯನೋಡಿ ಮಿಲ್ಲಿನ ಖಾತೆಗೆ ವರ್ಗಾಯಿಸುತ್ತಾರೆ. ತೂಕ ಹೆಚ್ಚಿಸಲು ಬಟ್ಟೆಗಳಲ್ಲಿ ಗಂಜಿ ಹಾಕಲಾಗುತ್ತದೆ. ಹತ್ತಿಯ ಬೆಲೆ ಏರಿದಾಗ ನೂಲಿನಲ್ಲಿ ಕಡಿತಮಾಡಲಾಗುತ್ತದೆ. ಅನೇಕ ನೆಪಗಳನ್ನು ಹೇಳಿ ಕಂಟ್ರಾಕ್ಟಿನಂತೆ ವಸ್ತು ಸಮಯಕ್ಕೆ ಸರಿಯಾಗಿ ಕೊಡಲಾಗುವುದಿಲ್ಲ. ಪ್ರಾಯಶಃ ಉದ್ದ-ಅಗಲಗಳಲ್ಲಿ ಮೋಸ ಮಾಡುತ್ತಾರೆ. ನೂಲಿನಲ್ಲಿಯೂ ತೂಕವನ್ನು ಕಡಿಮೆ ಕೊಡಲಾಗುತ್ತದೆ, ಇವೇ ಕಾರಣಗಳಿಂದ ಅನೇಕ ಮಿಲ್ಲುಗಳ ಗುಡವಿಲ್ (ನಂಬಿಕೆ) ಕುದುರುವುದಿಲ್ಲ. ಪಕ್ಷಾಂತರದಲ್ಲಿ ವಿಲಾಯಿತಿ (ವಿದೇಶೀ) ವಸ-ವ್ಯವಸಾಯ ಭಾರತಕ್ಕಾಗಿ ಮಹಾನ್ ಘಾತುಕವಾಗಿದ್ದರೂ ಕಂಟ್ರಾಕ್ಟರುಗಳ ಶರ್ತಗಳ ಪಾಲನೆಯಲ್ಲಿ ಹೆಚ್ಚು ಉದಾರತೆ ಮತ್ತು ಸತ್ಯತೆ ಇರುವ ಕಾರಣ ಅನೇಕ ವ್ಯಾಪಾರಿಗಳು ಅವರ ವ್ಯವಹಾರವನ್ನು ಬಿಡಲು ಬಯಸುವುದಿಲ್ಲ. ಇಲ್ಲಿಯ ವಸ್ತುಗಳ ಬೆಲೆ ಹೆಚ್ಚಿರುವ ಒಂದು ಕಾರಣ ಹೆಚ್ಚಾದ ಲೋಭಮಾತ್ರವೇ ಆಗಿದೆ.</p>
<p class="Text">ಧಾನ್ಯ ಮುಂತಾದ ತಿನ್ನುವ ಪದಾರ್ಥಗಳಲ್ಲಿ ಬೇರೆ ಕಳಪೆ ಧಾನ್ಯ-ಮಣ್ಣು ಬೆರೆಸಲಾಗುತ್ತದೆ. ಜೀರಿಗೆ, ಕೊತ್ತಂಬರಿ ಮುಂತಾದ ಸಾಂಬಾರು ಪದಾರ್ಥಗಳಲ್ಲಿ, ಸಾಸಿವೆ, ಎಳ್ಳು, ಕಡ್ಲೆಕಾಯಿ ಮುಂತಾದ ಎಣ್ಣೆ ಕಾಳುಗಳಲ್ಲಿಯೂ ಬೇರೆ ವಸ್ತು ಅಥವಾ ಮಣ್ಣು ಬೆರೆಸಲಾಗುತ್ತದೆ. ರೈತರಾದರೋ ಮಾಮೂಲಾಗಿ ಮಣ್ಣು ಬೆರೆಸುತ್ತಾರೆ, ಆದರೆ ವ್ಯಾಪಾರಿಗಳೂ ಕೂಡ ಅದೇ ಬಣ್ಣದ ಮಣ್ಣು ಖರೀದಿಸಿ ಬೆರೆಸುತ್ತಾರೆ. ತೂಕ ಹೆಚ್ಚಿಸಲು ಮಳೆಗಾಲದಲ್ಲಿ ಒದ್ದೆ ಜಾಗದಲ್ಲಿ ಸಾಮಾನು ಇಡುತ್ತಾರೆ, ಅದರಿಂದ ಎಂದಾದರೂ ಪದಾರ್ಥ ಕೊಳೆತು ಹೋಗುತ್ತದೆ, ತಿನ್ನುವವರು ಬೇಕಾದರೆ ಕಾಯಿಲೆ ಬೀಳಲಿ, ಆದರೆ ವ್ಯಾಪಾರಿಗಳ ಮನೆಗೆ ಹೆಚ್ಚು ಹಣ ಬರಬೇಕು. ಧಾನ್ಯಗಳು ಇಡುವ ಕಡೆಗಳಲ್ಲಿ ಮೊದಲೇ ಕಳಪೆ ಪದಾರ್ಥಗಳಾದರೋ ಕೆಳಗೆ ಅಥವಾ ಮೂಲೆಯಲ್ಲಿ ಇಡುತ್ತಾರೆ ಮತ್ತು ಒಳ್ಳೆಯ ಪದಾರ್ಥ ಮುಂದೆ ನಮೂನೆ ತೋರಿಸುವಲ್ಲಿ ಇಡಲಾಗುತ್ತದೆ. ತೂಕದಲ್ಲಿಯೂ ಕೆಟ್ಟ ಪದ್ಧತಿಯೇ ಇದೆ. ತೆಗೆದುಕೊಳ್ಳುವ - ಕೊಡುವ ತೂಕದ ಕಲ್ಲು ಎರಡು ಪ್ರಕಾರದ್ದಾಗಿರುತ್ತದೆ.</p>
<p class="Text">ಸೆಣಬಿನ ವ್ಯಾಪಾರದಲ್ಲಿಯೂ ಕಳ್ಳತನ ಕಡಿಮೆಯೇನಿಲ್ಲ. ತೂಕ ಹೆಚ್ಚಿಸಲು ನೀರು ಬೆರೆಸುತ್ತಾರೆ. ಮಿಲ್ಲುಗಳಲ್ಲಿ ಮಾಲನ್ನು ಪಾಸುಮಾಡಿಸಲು ಅಧಿಕಾರಿಗಳ ಕೈಬೆಚ್ಚಗಾಗಿಸಿ ಒಳ್ಳೆಯ ಕಂಟ್ರಾಕ್ಟಿನಲ್ಲಿ ಕಳಪೆ ಮಾಲು ಕೊಡಲಾಗುತ್ತದೆ. ತೂಕದಲ್ಲಿ ಕಳ್ಳತನವಾಗುತ್ತದೆ. ಇದೇ ರೀತಿ ಹತ್ತಿಯಲ್ಲಿಯೂ ನೀರು ಹಾಗೂ ಧೂಳನ್ನು ಬೆರೆಸಲಾಗುತ್ತದೆ. ಸೆಣಬಿನಂತೆ ಇದರ ಮೂಟೆಗಳ ಒಳಗೆ ಕಳಪೆ ಮಾಲನ್ನು ಅಡಗಿಸಿ ಕೊಡಲಾಗುತ್ತದೆ.</p>
<p class="Text">ಎಲ್ಲ ಪದಾರ್ಥಗಳಲ್ಲಿ ರೈತರಿಂದ ಸಾಮನನ್ನು ಖರೀದಿಸುವ ಸಮಯ ಬೆಲೆಯಲ್ಲಿ, ತೂಕದಲ್ಲಿ ಕಳಪೆಯ ಬದಲಿಗೆ ಒಳ್ಳೆಯದನ್ನು ಕೊಂಡುಕೊಳ್ಳುವುದರಲ್ಲಿ ಮೋಸಮಾಡಿ ಲೂಟಿಮಾಡಲಾಗುತ್ತದೆ ಮತ್ತು ಮಾರುವಾಗ ಸರಿಯಾಗಿ ಇದರ ವಿರುದ್ಧ ವ್ಯವಹಾರ ಮಾಡುವ ಪ್ರಯತ್ನವಿರುತ್ತದೆ.</p>
<p class="Text">ತಿನ್ನುವ ಪದಾರ್ಥಗಳಲ್ಲಿ ಶುದ್ಧವಾದ ತುಪ್ಪ, ಎಣ್ಣೆ ಅಥವಾ ಹಿಟ್ಟುಕೂಡ ಸಿಗಲು ಕಷ್ಟವಾಗಿದೆ. ಇಂದಿನದಿನಗಳಲ್ಲಿ ವ್ಯಾಪಾರಿಗಳು ಲೋಭಪರರಾಗಿ ಮಾಡದಿರುವ ಯಾವ ಕೆಲಸವೂ ಇಲ್ಲ. ತುಪ್ಪದಲ್ಲಿ ಚರ್ಬಿ, ಎಣ್ಣೆ, ವನಸ್ಪತಿ ತುಪ್ಪ, ಬೆರೆಸಲಾಗುತ್ತದೆ. ಎಣ್ಣೆಯಲ್ಲಿಯೂ ಭಾರೀ ಬೆರಕೆ ನಡೆಯುತ್ತದೆ. ಸಾಸುವೆಯೊಂದಿಗೆ ಅಗಸೆ, ಔಡಲ ಇವನ್ನು ಬೆರಸಿಯೇ ಬೆರೆಸುತ್ತಾರೆ. ಇದು ದೊಡ್ಡ-ದೊಡ್ಡ ಮಿಲ್ಲುಗಳಲ್ಲಿ ಬೆರೆಸಲಾಗುತ್ತದೆ. ಇಂತಹ ಎಣ್ಣೆಯಿಂದ ಅಜೀರ್ಣ, ವಾಂತಿ, ಭೇದಿ ಮುಂತಾದ ಕಾಯಿಗಳು ಹರಡುತ್ತವೆ. ಮನುಷ್ಯರು ದುಃಖಪಡುತ್ತಾರೆ, ಕೆಲವರು ಸತ್ತು ಹೋಗುತ್ತಾರೆ. ಆದರೆ ಲೋಭಿಗಳಿಗೆ ಇದರ ಯಾವ ಪರಿವೆಯೂ ಇರುವುದಿಲ್ಲ. ಇದೇ ಎಣ್ಣೆಯ ಹಿಂಡಿ ದನಗಳಿಗೆ ತಿನ್ನಿಸಲಾಗುತ್ತದೆ. ಅದರಿಂದ ಅವುಗಳಿಗೆ ಅನೇಕ ಕಾಯಿಲೆಗಳು ಬರುತ್ತವೆ. ಗೋಭಕ್ತ ಮತ್ತು ಗೋಸೇವಕರೆಂದು ಹೇಳಿಸಿಕೊಳ್ಳುವ ಜನರದೂ ಕೂಡ ಈ ಕೆಟ್ಟ ಕೃತ್ಯವಾಗಿದೆ. ಇಂತಹ ಮಿಲ್ಲುಗಳಿಗೆ ಸರಕಾರಿ ಆಫೀಸರ್ಗಳು ಪರೀಕ್ಷಿಸಲು ಹೋದಾಗ ಅವರಿಗೂ ಮೋಸಮಾಡಿಯೋ, ಅವರಿಗೆ ಏನಾದರು ಕಾಣಿಕೆಕೊಟ್ಟು ಬದುಕಿಕೊಳ್ಳುತ್ತಾರೆ. ಲೇಬಲ್ಗಳಲ್ಲಿ ‘ಉರಿಸುವ ಎಣ್ಣೆ’ ಎಂದು ಬರೆದು ದಂಡದಿಂದ ಬದುಕಿಸಿಕೊಳ್ಳುವ ಪ್ರಯತ್ನ ಮಾಡಲಾಗುತ್ತದೆ.</p>
<p class="Text">ತೆಂಗಿನಕಾಯಿ, ಎಳ್ಳು, ಸಾಸಿವೆ, ಕಡ್ಲೆಕಾಯಿ ಮುಂತಾದ ಎಣ್ಣೆಗಳಲ್ಲಿಯೂ ಅನೇಕ ರೀತಿಯ ವಿದೇಶಿ ರಾಸಾಯನಿಕಗಳು ಬೆರೆಸಲಾಗುತ್ತವೆ. ಅವು ಹೊಟ್ಟೆಯೊಳಗೆ ಹೋಗಿ ನಾನಾ ತರಹದ ಕಾಯಿಲೆಗಳನ್ನು ಉಂಟುಮಾಡುತ್ತವೆ.</p>
<p class="Text">ಇಂದಿನ ದಿನಗಳಲ್ಲಿ ದೇಶದಲ್ಲಿ ಕಾಯಿಲೆಗಳು ಹೆಚ್ಚಾಗಿ ಹರಡುತ್ತಿವೆ, ಮನೆ- ಮನೆಗಳಲ್ಲಿ ರೋಗಿಗಳು ಕಂಡುಬರುತ್ತಿದ್ದಾರೆ. ಇದರ ಪ್ರಧಾನವಾದ ಒಂದು ಕಾರಣವು ವ್ಯಾಪಾರಿಗಳು ಲೋಭವಶರಾಗಿ ಖಾದ್ಯ ಪದಾರ್ಥಗಳಲ್ಲಿ ತಿನ್ನಲುಯೋಗ್ಯವಲ್ಲದ ವಸ್ತುಗಳನ್ನು ಬೆರೆಸುವುದೇ ಆಗಿದೆ.</p>
<p class="Text">ಬಟ್ಟೆಗಳ ವ್ಯಾಪಾರದಲ್ಲಿಯೂ ಸಣ್ಣ-ದೊಡ್ಡ ಎಲ್ಲ ಕಡೆಗಳಲ್ಲಿ ಪ್ರಾಯಶಃ ಕಳ್ಳತನ ಆಗುತ್ತದೆ. ಮುಂಬಯಿ, ಕೊಲಕತ್ತಾ ಮುಂತಾದ ದೊಡ್ಡ ನಗರದ ದೊಡ್ಡ ಅಂಗಡಿಯವರದು ದೊಡ್ಡ ಕಳ್ಳತನವಾಗಿರುತ್ತದೆ. ಗ್ರಾಮಾಂತರ ಅಂಗಡಿಯವರೂ ಯಾವುದನ್ನೂ ಬಿಡುವುದಿಲ್ಲ. ಇಂತಹ ಲಾಭದಲ್ಲೇ ಸಾಮಾನು ಮಾರಬೇಕೆಂಬ ನಿಯಮವಿರುವಲ್ಲಿ ಗ್ರಾಹಕರನ್ನು ಮೋಸ ಮಾಡಲು ಒಂದು ನಕಲಿ ರಸೀದಿ ಪುಸ್ತಕವಿಡುತ್ತಾರೆ. ಆನೆಗೆ ತಿನ್ನುವ ಹಲ್ಲು ಬೇರೆ, ತೋರಿಸುವ ಹಲ್ಲು ಬೇರೆಯಾಗಿರುತ್ತವೆ.</p>
<p class="Text">ಗ್ರಾಮಾಂತರದ ನೂಲಿನ ವ್ಯಾಪಾರಿಗಳೂ ಕೂಡ ನೂಲಿನ ಬಂಡಲ್ಗಳಿಂದ ಲಡಿಗಳನ್ನು ತೆಗೆದು ಅದನ್ನು 8 ನಂಬರಿನಿಂದ 16 ನಂಬರ್ ಮಾಡಿಬಿಡುತ್ತಾರೆ. ಇಂತಹ ಮೋಸಕ್ಕಾಗಿ ಕೊಲಕತ್ತೆಯಲ್ಲಿ ಅನೇಕ ಕಾರ್ಖಾನೆಗಳು ತಲೆಯೆತ್ತಿವೆ. ಅದರಲ್ಲಿ ಖರೀದಿ ಮಾಡಿದವರು ನೇಕಾರರಿಗೆ ಮೋಸಮಾಡಲಾಗುತ್ತದೆ, ಬೇರೆ ಬಂಡಲ್ಗಳನ್ನು ಮಾಡುವುದರಿಂದ ನೇಕಾರರು ಮೋಸಹೋಗುತ್ತಾರೆ. ಖರ್ಚು ಬೆಳೆಯುತ್ತದೆ, ನೂಲು ಬಿಟ್ಟುಕೊಳ್ಳುತ್ತದೆ.</p>
<p class="Text">ಲಾಭಾಂಶ, ದಲ್ಲಾಳಿ, ಕಮಿಶನ್ ಇವುಗಳಲ್ಲಿ ಕೂಡ ನಾನಾರೀತಿಯ ಕಳ್ಳತನ ಮಾಡಲಾಗುತ್ತದೆ. ವಾಸ್ತವವಾಗಿ ಯಜಮಾನರೊಂದಿಗೆ ಲಾಭಾಂಶ ನಿಶ್ಚಯಿಸಿ ಅದರಿಂದ ಒಂದು ನಯೆಪೈಸೆಯಾದರೂ ಅಡಗಿಸಿ ಹೆಚ್ಚು ತೆಗೆದುಕೊಳ್ಳುವುದೂ ವಂಚನೆಯೇ ಆಗಿದೆ. ಆದರೆ ವಂಚನೆ, ಕಪಟದಿಂದ ಎಷ್ಟು ಸಾಧ್ಯವೋ ಅಷ್ಟು ಹೆಚ್ಚಿಸುತ್ತಾರೆ. ಶೇಕಡಾ 2 ರೂ. 4 ರೂ. 5 ರೂ. ವರೆಗೆ ವಸೂಲಿ ಮಾಡಿಯೂ ಸಂತೋಷಪಡುವುದಿಲ್ಲ. ಮೂಟೆ, ಬಾರದಾನ್, ಕೂಲಿ ಮುಂತಾದ ನೆಪಗಳಿಂದ ಯಜಮಾನನಿಗೆ ಅಡಗಿಸಿ ಅಥವಾ ಮಾಲಿಗೆ ಹೆಚ್ಚು ಬೆಲೆ ಇಟ್ಟು ದಲ್ಲಾಲಿ ಅಥವಾ ಮುಂತಾದುವನ್ನು ಅವರಿಗೆ ಕೊಡದೆ, ಗುಪ್ತರೂಪದಿಂದ ಪೇಟೆಯಿಂದ ಖರೀದಿಸಿದ ತನ್ನದೇ ಮಾಲು ಎಂದು ಹೇಳಿ ನಾನಾರೀತಿಯಿಂದ ಯಜಮಾನನನ್ನು ಮೋಸಮಾಡಲು ಬಯಸುತ್ತಾರೆ.</p>
<p class="Text">ಕಮೀಶನ್ ವ್ಯವಹಾರದಲ್ಲಿಯೂ ದೊಡ್ಡ ಕಳ್ಳತನವಾಗುತ್ತವೆ. ಪೇಟೆ ಮಂದಿಯಾದರೆ ತೇಜಿ ಬೆಲೆಗೆ ಮಾರಿದ ಸಾಮಾನಿನ ರಸೀದಿ ಮಂದೀ ವಸ್ತುವಿಗೆ ಕೊಡುತ್ತಾರೆ. ತೇಜಿಯಾದರೆ ಯಾರಾದರು ಬೇರೆಯವರೊಡನೆ ಸೇರಿ ಮಾರಾಟ ಮಾಡದೆಯೇ ತುಂಬಾ ಮಾಲನ್ನು ಸ್ವತಃ ಖರೀದಿಸಿ ಮೊದಲೇ ಮಾರಾಟವಾಯಿತೆಂದು ತಿಳಿಸಿ ಸುಳ್ಳೆ ರಸೀದಿ ಕಳಿಸುತ್ತಾರೆ. ನಿಶ್ಚಯಿಸಿದ ದರಕ್ಕಿಂತ ಹೆಚ್ಚು-ಕಡಿಮೆ ದರದಲ್ಲಿ ಮಾರಾಟ ಮಾಡುತ್ತಾರೆ.</p>
<p class="Text">ದಲಾಲಿಯ ವ್ಯವಹಾರದಲ್ಲಿ ತನ್ನ ಸ್ವಲ್ಪ ಲೋಭಕ್ಕಾಗಿ ಗ್ರಾಹಕರ ಕತ್ತು ಕೊಯ್ದು ಬಿಡುತ್ತಾರೆ. ಯಾರುಯಾರಿಂದ ಮಾಲು ಕೊಡಿಸುವನೋ ಇಬ್ಬರ ಸಮವಾದ ಹಿತವನ್ನು ದಲ್ಲಾಳಿಗಳು ಯೋಚಿಸುವುದು ಕರ್ತವ್ಯವಾಗಿದೆ. ತನ್ನ ಲೋಭಕ್ಕಾಗಿ ಇಬ್ಬರಿಗೂ ಏನೆನೋ ಹೇಳಿ ಕೊಂಡುಕೊಳ್ಳುವವನಿಗೆ ತೇಜಿ ಮತ್ತು ಮಾರುವವನಿಗೆ ಸುಳ್ಳೇ ಮಂದಿಯನ್ನು ತೋರಿಸಿ ವ್ಯವಹಾರ ಮಾಡಿಸುವುದು ದೊಡ್ಡ ಅನ್ಯಾಯವಾಗಿದೆ. ತನ್ನ ನಿಜವಾದ ಸಲಹೆಯನ್ನೇ ಕೊಡಬೇಕು. ಎರಡೂ ಪಕ್ಷಗಳಿಗೆ ತನ್ನ ಸ್ಪಷ್ಟ ಧೋರಣೆ ಮತ್ತು ಪೇಟೆಯ ನಿಜಸ್ಥಿತಿಯನ್ನು ತಿಳಿಸಬೇಕು.</p>
<p class="Text">ಎಷ್ಟೊಂದು ಎಣಿಸಬಹುದು! ವ್ಯಾಪಾರದ ಹೆಸರಿನಲ್ಲಿ ಕಳ್ಳತನ, ದರೋಡೆ, ಮೋಸ ಎಲ್ಲವೂ ನಡೆಯುತ್ತದೆ. ದೇವರ ಮೇಲಾಗಲೀ, ಪ್ರಾರಬ್ಧದ ಮೇಲಾಗಲೀ, ಸತ್ಯ-ನ್ಯಾಯಗಳ ಮೇಲಾಗಲೀ ವಿಶ್ವಾಸವಿಲ್ಲ. ನಿಜವಾಗಿ ವ್ಯಾಪಾರದಲ್ಲಿ ಕುಶಲತೆಯೂ ಇಲ್ಲ. ಕುಶಲ ವ್ಯಾಪಾರಿಯು ಪ್ರಾಮಾಣಿಕನಾಗಿರುತ್ತಾನೆ, ಅವನು ಬೇರೆಯವರಿಗೆ ಮೋಸಮಾಡುವುದಿಲ್ಲ. ಪ್ರಾಮಾಣಿಕನಾಗಿ ವ್ಯಾಪಾರಮಾಡಿ ಅವನು ಎಲ್ಲರ ವಿಶ್ವಾಸಕ್ಕೆ ಪಾತ್ರನಾಗುತ್ತಾನೆ. ಅವನ ವಿಶ್ವಾಸ ಬೆಳೆದಷ್ಟು ತೊಂದರೆಗಳು ಕಡಿಮೆಯಾಗುತ್ತವೆ ಹಾಗೂ ದಿನದಿಂದ ದಿನಕ್ಕೆ ಉನ್ನತಿಯಾಗುತ್ತದೆ. ದರದಲ್ಲಿ ಹೆಚ್ಚು ಕಡಿಮೆ ಮಾಡುವ ಅಂಗಡಿಯವನಿಗೆ ಗ್ರಾಹಕರೊಡನೆ ಭಾರೀ ತಲೆಚಚ್ಚಿಕೊಳ್ಳಬೇಕಾಗುತ್ತದೆ. ವಿಶ್ವಾಸ ಕುದುರಿದ ಮೇಲೆ ನಿಜವಾದ ಒಂದೇ ಬೆಲೆ ಹೇಳುವ ಅಂಗಡಿಯವನಿಗೆ ಮಾಲನ್ನು ಮಾರುವುದರಲ್ಲಿ ಏನೂ ಕಷ್ಟವಾಗುವುದಿಲ್ಲ. ಗ್ರಾಹಕರು ಬೆಲೆ ಕೆಳದೆಯೇ ಅವನ ಮಾಲನ್ನು ಕೊಂಡುಕೊಳ್ಳುತ್ತಾರೆ. ಅವರಿಗೆ ಅಲ್ಲಿ ಮೋಸ ಹೋಗುವ ಭಯವಿರುವುದಿಲ್ಲ. ಆದರೆ ಇಂದಿನದಿನಗಳಲ್ಲಿ ಅಂಗಡಿ ತೆರೆಯುವಾಗ ಪ್ರತಿದಿನ ಬೆಳಿಗ್ಗೆ ಭಗವಂತನಲ್ಲಿ ಪ್ರಾರ್ಥಿಸುತ್ತಾರೆ- ದೇವರೇ! ಹಣದಲ್ಲಿ ವಸ್ತುಗಳಲ್ಲಿ ಕುರುಡನಾದ, ನನಗೆ ಅನುಕೂಲವಾದ ಗ್ರಾಹಕರನ್ನು ಕಳಿಸು - ನಾವು ಸುಲಭವಾಗಿ ಮೋಸಮಾಡುವಂತಹ, ತನ್ನ ಮೂರ್ಖತೆಯಿಂದ ತನ್ನ ಕತ್ತನ್ನು ನಮ್ಮಿಂದ ಕತ್ತರಿಸಿಕೊಳ್ಳುವಂತಹವರನ್ನು, ಇದರಿಂದ - ಯಾರೇ ಗ್ರಾಹಕನು ತನ್ನ ಬುದ್ಧಿವಂತಿಕೆ ಮತ್ತು ಜಾಗರೂಕತೆಯಿಂದ ಬದುಕುಳಿದರೂ, ಅಂಗಡಿಯವನಾದರೋ ತನ್ನ ಕೈ ಚಳಕವನ್ನು ತೋರಿಸಿಯೇ ತೋರುಸಿ ತನ್ನ ಬೆಳೆ ಬೇಯಿಸಿಕೊಳ್ಳುತ್ತಾನೆ.</p>
<p class="Text">ಸ್ವಲ್ಪವೇ ಇರುವ ಜೀವನಕ್ಕಾಗಿ ಈಶ್ವರನಲ್ಲಿ ಅವಿಶ್ವಾಸಗೈದು ಪಾಪವನ್ನು ಬಾಚಿಕೊಳ್ಳುವುದು ದೊಡ್ಡ ಮೂರ್ಖತೆಯಾಗಿದೆ.ಲಾಭವಾದರೋ ಪ್ರಾರಬ್ದವಿದ್ದಷ್ಟೇ ಆಗುತ್ತದೆ, ಪಾಪಮಾತ್ರ ಖಂಡಿತ ಸೆರಗಿಗೆ ಬೀಳುತ್ತದೆ. ಪಾಪದ ಹಣ ನಿಲ್ಲುವುದಿಲ್ಲ, ಇತ್ತ ಬರುತ್ತದೆ, ಅತ್ತ ಹೊರಟು ಹೋಗುತ್ತದೆ. ಲಾಭವು ಎಷ್ಟು ಉಳಿಯಬೇಕೋ ಅಷ್ಟೇ ಉಳಿಯುತ್ತದೆ. ಜನರು ತನ್ನ ಮನಸ್ಸಿನಲ್ಲೇ ಧನ ಬರುವುದನ್ನು ನೋಡಿ ಮೋಹಿತರಾಗುತ್ತಾರೆ. ಪಾಪದಿಂದ ಧನಗಳಿಸುವ ಧೋರಣೆ ತುಂಬಾ ಭ್ರಮಾತ್ಮಕವಾಗಿದೆ. ಇದರಿಂದ ಹಣವೇನೋ ಹುಟ್ಟುವುದಿಲ್ಲ, ಆದರೆ ಆತ್ಮನ ಪತನ ಅವಶ್ಯವಾಗಿ ಆಗುತ್ತದೆ. ಲೋಕ-ಪರಲೋಕ ಎರಡೂ ಕೆಟ್ಟು ಹೋಗುತ್ತವೆ. ಅನ್ಯಾಯದಿಂದ ಹಣಗಳಿಸಿ ಅದರಲ್ಲಿ ಸ್ವಲ್ಪ ದಾನಮಾಡಿ ಧರ್ಮಾತ್ಮನಾಗುವ, ಹೇಳಿಸಿಕೊಳ್ಳುವವರು ದೊಡ್ಡ ಭ್ರಮೆಯಲ್ಲಿ ಬಿದ್ದಿರುವರು. ಭಗವಂತನಲ್ಲಿ ಅಷ್ಟೊಂದು ಕತ್ತಲಿಲ್ಲ, ಅಲ್ಲಿ ಎಲ್ಲರ ನಿಜ ಪರೀಕ್ಷೆ ಆಗುತ್ತದೆ.</p>
<p class="Text">ಆದ್ದರಿಂದ ಪರಮಾತ್ಮನ ಮೇಲೆ ವಿಶ್ವಾಸವಿಟ್ಟು ವ್ಯಾಪಾರದಲ್ಲಿ ಸುಳ್ಳು, ಕಪಟಗಳನ್ನು ಸರ್ವಥಾ ತ್ಯಜಿಸಬೇಕು. ಯಾವುದೇ ವಸ್ತುವಿನಲ್ಲಿ ಬೇರೆ ಯಾವುದೇ ವಸ್ತುವನ್ನು ಎಂದೂ ಬೆರೆಸಬಾರದು. ತೂಕವನ್ನು ಹೆಚ್ಚಿಸಲು ಹತ್ತಿ, ಸೆಣಬು, ಧಾನ್ಯ ಮುಂತಾದವುಗಳಲ್ಲಿ ನೀರನ್ನು ಸೇರಿಸಬಾರದು, ಒದ್ದೆ ಜಾಗದಲ್ಲಿ ಇರಿಸಬಾರದು. ಖಾದ್ಯ ಪದಾರ್ಥಗಳಲ್ಲಿ ಬೆರಕೆ ಮಾಡಿ ಜನರ ಆರೋಗ್ಯವನ್ನು ಮತ್ತು ಧರ್ಮವನ್ನು ಎಂದೂ ಕೆಡಿಸಬಾರದು. ತೂಕ, ಅಳತೆ, ಎಣಿಕೆ ಇದರಲ್ಲಿ ಎಂದೂ ಕಡಿಮೆಕೊಡಬಾರದು, ಪಡೆಯಬಾರದು. ನಮೂನೆ ತೋರಿಸಿದಂತೆ ವಸ್ತುಗಳನ್ನು ಕೊಟ್ಟು-ಕೊಳ್ಳುವುದು ಅತ್ಯಂತ ಆವಶ್ಯಕವಾಗಿದೆ.</p>
<p class="Text">ಲಾಭಾಂಶವನ್ನು ನಿರ್ಣಯಿಸಿ ಯಾವ ರೀತಿಯಿಂದಲೂ ಯಜಮಾನನ ಒಂದು ಪೈಸೆಯೂ ಹೆಚ್ಚು ತೆಗೆದುಕೊಳ್ಳುವುದು ಮಹಾಪಾಪವಾಗಿದೆ. ಇದರಿಂದ ತುಂಬಾ ಎಚ್ಚರವಾಗಿರಬೇಕು. ಹೀಗೆಯೇ ಕಮಿಶನ್ ವ್ಯವಹಾರದಲ್ಲಿಯೂ ಮೋಸಮಾಡಬಾರದು. ದಲ್ಲಾಳಿಯು ನಿಜವಾದ ಪರಿಶ್ರಮದ ಹಣಮಾತ್ರ ತೆಗೆದುಕೊಳ್ಳಬೇಕು.</p>
<p class="Text">ನಾವು ಬೇರೆಯವರೊಂದಿಗೆ ವ್ಯವಹರಿಸುವಾಗ ನಮ್ಮ ಜೊತೆ ನಾವು ಬಯಸಿದಂತೆ ನಾವೂ ಬೇರೆಯವರೊಂದಿಗೆ ವ್ಯವಹಾರವಿಡಬೇಕು. ನಾವು ನಮ್ಮ ಹಿತ, ಸ್ವಾರ್ಥದ ಕುರಿತು ಗಮನವಿಡುವಂತೆ ಬೇರೆಯವರ ಸ್ವಾರ್ಥ-ಹಿತದ ಗಮನವಿಡಬೇಕು. ತನ್ನ ಸ್ವಾರ್ಥವನ್ನು ಬಿಟ್ಟು ಬೇರೆಯವರ ಹಿತಬಯಸುವುದು - ಬೇರೆಯವರ ಸ್ವಾರ್ಥಕ್ಕಾಗಿ ತನ್ನ ಸ್ವಾರ್ಥವನ್ನು ತ್ಯಜಿಸುವುದೇ ಎಲ್ಲಕ್ಕಿಂತ ಉತ್ತಮವಾಗಿದೆ. ವ್ಯಾಪಾರಮಾಡುತ್ತಿದ್ದರೂ ಇಂತಹ ಪುರುಷನು ಸಾಧು (ಶ್ರೇಷ್ಠ)ವೇ ಆಗಿದ್ದಾನೆ.</p>
<p class="Text">ಇಂದಿನ ದಿನಗಳಲ್ಲಿ ಸಟ್ಟಾಬಾಜಿ ಪ್ರವೃತ್ತಿ ದೇಶದಲ್ಲಿ ಬಹಳ ಬೆಳೆದುಹೋಗಿದೆ. ಸಟ್ಟಾ ಧನ, ಜೀವನ, ಧರ್ಮ ಇವುಗಳ ಮೇಲೆ ಎಷ್ಟು ದುಷ್ಪರಿಣಾಮ ಬೀಳುತ್ತದೋ ಅದನ್ನು ದೇಶದ ವಿಚಾರವಂತರು ಯೋಚಿಸಿ ಬೇಗನೆ ತಡೆಯುವ ಪೂರ್ಣಪ್ರಯತ್ನ ಮಾಡಬೇಕು. ಮೊದಲು ಈ ಸುಟ್ಟಾ ಹೆಚ್ಚಾಗಿ ಮುಂಬಯಿಯಲ್ಲಿ ನಡೆಯುತ್ತಿತ್ತು, ಆದರೆ ಈಗಲಾದರೋ ಎಲ್ಲೆಡೆಗಳಲ್ಲಿ ಪ್ರಾಯಶಃ ಎಲ್ಲ ವ್ಯಾಪಾರ ಕ್ಷೇತ್ರಗಳಲ್ಲಿ ಇದರ ವಿಸ್ತಾರವಾಗಿದೆ. ಕೆಲವು ವರ್ಷಗಳ ಹಿಂದೆ ವ್ಯಾಪಾರಿಗಳು ಸಟ್ಟಾಬಾಜಿಯನ್ನು ತಿರಸ್ಕೃರಿಸುತ್ತಿದ್ದರು. ಅಂತಹವರ ಬಳಿಯಲ್ಲಿ ಕುಳಿತುಕೊಳ್ಳುವುದು, ಅವರೊಂದಿಗೆ ಮಾತಾಡಲು ಹಿಂಜರಿಯುತ್ತಿದ್ದರು. ಆದರೆ ಈಗ ಸಟ್ಟಾಬಾಜಿ ಇಲ್ಲದಂತಹ ವ್ಯಾಪಾರಿಗಳು ಸಿಗುವುದೇ ತುಂಬಾ ಕಡಿಮೆ. ಸಟ್ಟಾ ಅಂದರೆ ಅದರಲ್ಲಿ ಪ್ರಾಯಶಃ ಮಾಲನ್ನು ಕೊಟ್ಟು-ಕೊಳ್ಳುವುದಿಲ್ಲ, ಕೇವಲ ಆಗಿನ ಲಾಭ - ನಷ್ಟ - ತೇಜಿ - ಮಂದಿ ಪರಿಗಣಿಸಲಾಗುತ್ತದೆ. ಹತ್ತಿ, ಸೆಣಬು, ಧಾನ್ಯ, ಎಣ್ಣೆಕಾಳು, ಹುಂಡಿ-ಶೇರುಗಳು, ಚಿನ್ನ-ಬೆಳ್ಳಿ ಮುಂತಾದ ಎಲ್ಲ ವ್ಯಾಪಾರಿ ವಸ್ತುಗಳ ಸಟ್ಟಾ ನಡೆಯುತ್ತದೆ. ಸಟ್ಟಾ ಬಾಜಿಯು ಗಳಿಸುವುದರಲ್ಲಿ ಊಟದಲ್ಲಿಯೂ ಸುಖಿಯಾಗಿರುವುದಿಲ್ಲ, ಅವನ ಚಿತ್ತವು ಸದಾಕಾಲ ಅಶಾಂತವೇ ಆಗಿರುತ್ತದೆ. ಸಟ್ಟಾಬಾಜಿಗಳ ಖರ್ಚಿಗೂ ಮಿತಿ ಇರುವುದಿಲ್ಲ. ಪರಿಶ್ರಮದ ಗಳಿಕೆಯಿಂದ ಮನಸ್ಸು ದೂರವುಳಿಯುತ್ತದೆ. ಇವರು ಪ್ರತಿಕ್ಷಣ ಲಕ್ಷಗಳ ಕನಸು ಕಾಣುತ್ತಿರುತ್ತಾರೆ. ಸುಳ್ಳು, ಕಪಟ ಇವುಗಳನ್ನು ಸಟ್ಟಾ ಜೊತೆಯವು ಎಂದೇ ತಿಳಿಯಬೇಕು. ಸಟ್ಟಾಬಾಜಿಗಳ ಅನೇಕ ವರ್ಷಗಳ ಗೌರವ-ಪ್ರತಿಷ್ಠೆ ಕೆಲವೇ ಗಂಟೆಗಳಲ್ಲಿ ಹಾಳಾಗುತ್ತದೆ. ಸಟ್ಟಾ ಕಾರಣದಿಂದ ದೊಡ್ಡ ನಗರಗಳ ಪ್ರತಿವರ್ಷ ಒಂದಲ್ಲ ಒಂದು ಆತ್ಮಹತ್ಯೆಯ ಅಥವಾ ಆತ್ಮಹತ್ಯೆಯ ಪ್ರಯತ್ನಗಳು ಕೇಳಿಬರುತ್ತವೆ. ಸಟ್ಟಾಬಾಜಿಗಳಿಗೆ ಆತ್ಮಸುಖವಂತೂ ಬಹಳ ದೂರವುಳಿಯಿತು, ಬಡಪಾಯಿಗಳು ಗಾರ್ಹಸ್ಥ ಸುಖದಿಂದಲೂ ವಂಚಿತರಾಗಿರುತ್ತಾರೆ. ಕೆಲವು ಜನರಿಗಂತೂ ಹಸಿವು, ನೀರಡಿಕೆ, ನಿದ್ದೆಯ ಕಡೆಗೂ ಕೂಡ ಲಕ್ಷ್ಯವಿಲ್ಲದಷ್ಟು ಸಟ್ಟಾದಲ್ಲಿ ತಲ್ಲೀನರಾಗಿರುತ್ತಾರೆ. ಕಾಯಿಲೆ ಬೀಳುತ್ತಾರೆ, ಬೇಸರದಿಂದ ಎಲ್ಲೋ ತೂಕಡಿಸುತ್ತಾರೆ, ನಿದ್ದೆಯಲ್ಲಿಯೂ ಪ್ರಾಯಶಃ ಅವರಿಗೆ ಸಟ್ಟಾದ್ದೆ ಕನಸು ಬೀಳುತ್ತವೆ. ಧರ್ಮ, ದೇಶ, ತಂದೆ-ತಾಯಿಯರ ಸೇವೆಯಾದರೋ ಆಗುವುದೇ ಇಲ್ಲ, ತನ್ನ ಹೆಂಡತಿ-ಮಕ್ಕಳ ಕಡೆಗೂ ಲಕ್ಷ್ಯವಿರುವುದಿಲ್ಲ. ಮನೆಯಲ್ಲಿ ಮಗು ಕಾಯಿಲೆಯಿಂದ ನರಳುತ್ತಿದೆ, ಸಹಧರ್ಮಿಣಿ ರೋಗದಿಂದ ವ್ಯಾಕುಲಳಾಗಿದ್ದಾಳೆ. ಸಟ್ಟಾಬಾಜಿಯು ಇಂಗ್ಲೆಂಡಿನ ತಂತಿಯ ಕುರಿತು ತಿಳಿದುಕೊಳ್ಳಲು ಬೀದಿ-ಬೀದಿ ಅಲೆಯುತ್ತಿದ್ದಾನೆ. ಓರ್ವ ಸಜ್ಜನರು ಕಣ್ಣಾರೆ ಕಂಡ ಈ ಸ್ಥಿತಿಯನ್ನು ವರ್ಣಿಸಿದ್ದರು. ಯಾವುದರಲ್ಲಿ ಮನೆಯದಾಗಲೀ, ಸಂಸಾರದ್ದಾಗಲೀ, ಶರೀರದ್ದಾಗಲೀ ಗಮನವಿಲ್ಲದಿರುವಂತಹ ಈ ಸಟ್ಟಾವನ್ನು ವ್ಯಾಪಾರದ ಹೆಸರಿನಲ್ಲಿ ಕರೆಯುತ್ತಿರುವಲ್ಲ! ಇದು ಖೇದದ ಸಂಗತಿಯಾಗಿದೆ. ನನ್ನ ತಿಳಿವಳಿಕೆಯಲ್ಲಿ ಇಷ್ಟು ತಲ್ಲೀನತೆ ಸ್ವಲ್ಪ ಸಮಯಕ್ಕಾದರೂ ಪರಮಾತ್ಮನಲ್ಲಿ ಉಂಟಾದರೆ ಅದರಿಂದ ಪಾರಮಾರ್ಥಿಕ ಪಥದ ಉನ್ನತಿ ಹೇಳಲಾರದಷ್ಟು ಆಗಬಲ್ಲದು. ಈ ಸಟ್ಟಾ ಪ್ರವೃತ್ತಿಯಿಂದ ಪರಿಶ್ರಮದ ಕೆಲಸ ನಷ್ಟವಾಗುತ್ತಿದೆ. ಕಲೆಯ ನಾಶವಾಗುತ್ತಿದೆ. ಈ ಸ್ಥಿತಿಯಲ್ಲಿ ಸಾಧ್ಯವಾದಷ್ಟು ಇದರ ಪ್ರಚಾರ ತಡೆಯಬೇಕಾಗಿದೆ. ಈ ಸಟ್ಟಾ ಇಂದು ಶೇರ್ ಮಾರ್ಕೆಟ್ ಹೆಸರಿನಿಂದ ವಿಶ್ವವ್ಯಾಪಿಯಾಗಿದೆ.</p>
<p class="Text">ಈ ಸಟ್ಟಾ ಅಲ್ಲದೆ ಇನ್ನೊಂದು ಜೂಜು ‘ಕುದುರೆ ರೇಸ್’ ಆಗಿದೆ. ಅದರಲ್ಲಿ ದೊಡ್ಡ-ದೊಡ್ಡ ಮಾನ್ಯಶ್ರೀಮಂತರೂ ಕೂಡ ಹೋಗಿ ಬಹಳ ಆಸಕ್ತಿಯಿಂದ ಹಣ ಕಟ್ಟುತ್ತಾರೆ. ಮನು ಮಹಾರಾಜರು ಜೀವಿಗಳ ಜೂಜನ್ನು ಎಲ್ಲಕ್ಕಿಂತ ದೊಡ್ಡ ಪಾಪಮಯ ಜೂಜು ಎಂದು ಹೇಳಿರುವನು. ಆದ್ದರಿಂದ ಸಟ್ಟಾ ಜೂಜು ಎಲ್ಲ ರೀತಿಯಿಂದ ತ್ಯಾಗಮಾಡಲು ಯೋಗ್ಯವಾಗಿದೆ. ಯಾರಾದರು ಸೋದರನು ಲೋಭವಶದಿಂದ ಅಥವಾ ದೋಷವೆಂದು ತಿಳಿದರೂ ಕೂಡ ಮನೋದೌರ್ಬಲ್ಯದಿಂದ ಸರ್ವಥಾ ತ್ಯಜಿಸಲು ಸಾಧ್ಯವಾಗದಿದ್ದರೆ ಕನಿಷ್ಟ ರೇಸಿನಲ್ಲಿ ಹಣ ಕಟ್ಟುವುದನ್ನು ಖಂಡಿತ ನಿಲ್ಲಿಸಬೇಕು. ತನ್ನಲ್ಲಿ ಇಲ್ಲದಿರುವ ವಸ್ತುವನ್ನು ಸಟ್ಟಾ ವ್ಯಾಪಾರದಲ್ಲಿ ಮಾರುವ ಕೆಲಸವನ್ನು ಎಂದೂ ಮಾಡಬಾರದು. ಇಲ್ಲದಿರುವುದನ್ನು ತಲೆಯಮೇಲೆ ಹೊತ್ತು ಮಾರುವ ವಸ್ತುವನ್ನು ವಾಸ್ತವವಾಗಿ ಯಾರೂ ತೆಗೆದುಕೊಳ್ಳಬಾರದು, ಇದರಿಂದ ಭಾರೀ ದೊಡ್ಡ ಹಾನಿಯಾಗುತ್ತದೆ. ಸಟ್ಟಾ ಇದರ ಹಾನಿಯನ್ನು ಅರಿತರೂ ಕೂಡ ಅದನ್ನು ತ್ಯಜಿಸದವನು ಸ್ವತಃ ತನ್ನ ಹಿಂಸೆಯ ಸಾಧನವನ್ನಾದರೋ ಮಾಡಿಯೇ ಮಾಡುತ್ತಾನೆ, ಆದರೆ ಬೇರೆಯವರಿಗೂ ಸಾಕಷ್ಟು ನಷ್ಟ ಕೊಡುತ್ತಾನೆ. ಕೆಲವರು ಕೆಲವು ಪದಾರ್ಥಗಳ ಮೇಲೆ ಸ್ವಾಮಿತ್ವ (ಮಾನಾಪಲಿ) ಸ್ಥಾಪಿಸಿ ವಸ್ತುಗಳ ಬೆಲೆ ವಿಪರೀತ ಏರಿಸುತ್ತಾರೆ. ಇವರು ದೊಡ್ಡ ಪಾಪಮಾಡುತ್ತಿದ್ದಾರೆ. ಇವರೊಂದಿಗೆ ಎಂದು ಸೇರಬಾರದು. ಅದರಲ್ಲಿ ಬಡವರಿಗೆ ದುಃಖವಾಗುತ್ತದೆ, ಅವರ ಶಾಪವನ್ನು ಸಹಿಸಬೇಕಾಗುತ್ತದೆ.</p>
<p class="Text">ರೇಷ್ಮೆ, ಚರ್ಮ ಇಂತಹ ವ್ಯವಹಾರದಲ್ಲಿ ಭಾರೀ ಹಿಂಸೆ ಇರುತ್ತದೆ. ರೇಷ್ಮೆಯನ್ನು ತಯಾರಿಸಲು ರೇಷ್ಮೆ ಹುಳುಗಳನ್ನು ಕುದಿಯುವ ನೀರಿಗೆ ಹಾಕುತ್ತಾರೆ. ಬಡಪಾಯಿ ಅವೆಲ್ಲ ಅದರಲ್ಲಿ ಸತ್ತುಹೋಗಿ ಅದರ ಗೂಡುಗಳಿಂದ ರೇಷ್ಮೆನೂಲು ತೆಗೆಯುತ್ತಾರೆ.</p>
<p class="Text">ಚರ್ಮಕ್ಕಾಗಿ ಭಾರತದಲ್ಲಿ ಎಷ್ಟು ಗೋ-ಹತ್ಯೆಯಾಗುತ್ತದೆಂಬುದು ಹೇಳಲಾಗುವುದಿಲ್ಲ. ಆದ್ದರಿಂದ ರೇಷ್ಮೆ, ಚರ್ಮ ಇವುಗಳ ವ್ಯವಹಾರ-ವ್ಯಾಪಾರವನ್ನು ಪ್ರತಿಯೋರ್ವ ಧರ್ಮಪ್ರೇಮಿ ಸಜ್ಜನರು ತ್ಯಜಿಸಬೇಕು.</p>
<p class="Text">ಕೆಲಜನರು ಕೇವಲ ಬಡ್ಡಿಯ ಉದ್ಯೋಗಮಾಡುತ್ತಾರೆ. ಬಡ್ಡಿಯ ವ್ಯವಹಾರ ನಿಷಿದ್ಧವಲ್ಲದಿದ್ದರೂ, ವ್ಯಾಪಾರದ ಜೊತೆಗೇ ಹಣದ ಬಡ್ಡಿಯನ್ನು ಗಳಿಸುವುದು ಒಂದು ರೀತಿಯಿಂದ ಸರಿಯಾಗಿದೆ. ಏಕೆಂದರೆ. ಬಡ್ಡಿಯ ಜೊತೆಗೆ ವ್ಯಾಪಾರಮಾಡುವವನು ಎಂದೂ ಅಕರ್ಮಣ್ಯನಾಗುವುದಿಲ್ಲ, ಸೋಮಾರಿ ಮತ್ತು ಕೃಪಣನೂ ಆಗುವುದಿಲ್ಲ. ಅವನಲ್ಲಿ ವ್ಯಾಪಾರದ ಕುಶಲತೆ ಬರುತ್ತದೆ. ಮಕ್ಕಳು ಕೆಲಸ ಕಲಿಯುತ್ತಾರೆ. ಕರ್ಮಣ್ಯತೆ ಬೆಳೆಯುತ್ತದೆ. ಆದ್ದರಿಂದ ಕೇವಲ ಬಡ್ಡಿ ವ್ಯವಹಾರವನ್ನೇ ಮಾಡಬಾರದು; ಆದರೆ ಹೀಗೆ ಮಾಡಲಾಗದಿದ್ದರೆ ಲೋಭವಶನಾಗಿ ಬಡವರನ್ನು ಲೂಟಿ ಮಾಡುವುದನ್ನು ಅವಶ್ಯವಾಗಿ ಬಿಡಬೇಕು. ಬಡ್ಡಿವ್ಯವಹಾರ ಮಾಡುವವರು ಬಡವರ ಮೇಲೆ ಭಾರೀ ಅನಾಚಾರ ಮಾಡುತ್ತಾರೆ. ಕಡಿಮೆ ಹಣಕೊಟ್ಟು ಹೆಚ್ಚಿಗೆ ಪತ್ರ ಬರೆಸಿಕೊಳ್ಳುತ್ತಾರೆ. ಸಣ್ಣ-ಸಣ್ಣ ಮಾತಿಗಾಗಿ ಅವರನ್ನು ಸತಾಯಿಸುತ್ತಾರೆ. ಬಡ್ಡಿಗೆ ಹಣ ತೆಗೆದುಕೊಳ್ಳುವವರ ಎಲ್ಲ ಗಳಿಕೆ ಬಡ್ಡಿ ತುಂಬುವುದರಲ್ಲೇ ಮುಗಿದುಹೋಗುತ್ತದೆ. ಗಳಿಕೆ ಮಾತ್ರವಲ್ಲ ಹೆಣ್ಣುಮಕ್ಕಳ ಒಡವೆ, ಪಶುಗಳು, ಜಮೀನು, ಮನೆ-ಮಠ ಎಲ್ಲವೂ ಬಡ್ಡಿಗೆ ಹೊರಟು ಹೋಗುತ್ತದೆ. ಬಡ್ಡಿ ವ್ಯವಹಾರದವರು ನಿರ್ದಯವಾಗಿ ಅವರ ಮನೆ-ಜಮೀನು ಹರಾಜು ಹಾಕಿಸಿ, ಬಡ ಹೆಂಗಸು-ಮಕ್ಕಳನ್ನು ಅನಾಥರಾಗಿಸುತ್ತಾರೆ. ಲೋಭದಿಂದ ಇವೆಲ್ಲ ಪಾಪಗಳು ಆಗುತ್ತವೆ. ಈ ಪಾಪಗಳ ಹೆಚ್ಚು ವೃದ್ಧಿ ಪ್ರಾಯಶಃ ಕೇವಲ ಬಡ್ಡಿಯ ವ್ಯವಹಾರ ಮಾಡುವವರಿಗೆ ಹೆಚ್ಚಿನ ಲೋಭದಿಂದ ಆಗುತ್ತದೆ. ಆದ್ದರಿಂದ ಬಡ್ಡಿ ಗಳಿಸುವವರು ಕನಿಷ್ಟ ಲೋಭದಿಂದ ಅನ್ಯಾಯವಾದರೋ ಮಾಡಬಾರದು.</p>
<p class="Text">ಸಾಧ್ಯವಾದಷ್ಟು ವಿದೇಶೀ ವಸ್ತ್ರಗಳು ಹಾಗೂ ಬೇರೆ-ಬೇರೆ ವಿದೇಶೀ ವಸ್ತುಗಳ ವ್ಯಾಪಾರವನ್ನು ತ್ಯಜಿಸಬೇಕು.</p>
<p class="Text para-style-override-2">ಎಲ್ಲಕ್ಕಿಂತ ಮೊದಲ ಮತ್ತು ಕೊನೆಯ ಮಾತು-ಸುಳ್ಳು, ಕಪಟ, ವಂಚನೆ ತ್ಯಜಿಸಿ, ಬೇರೆ ಯಾರಿಗೂ ಯಾವ ರೀತಿಯಿಂದಲೂ ನಷ್ಟವಾಗದಂತೆ ನ್ಯಾಯ, ಸಮತೆ, ಸತ್ಯತೆಯೊಂದಿಗೆ ವ್ಯಾಪಾರಮಾಡಬೇಕು. ಇದು ವ್ಯಾಪಾರ-ಶುದ್ಧಿಯ ಮಾತು ಸಂಕ್ಷೇಪವಾಗಿ ಹೇಳಲಾಯಿತು, ಇಷ್ಟಾದರೋ ಅವಶ್ಯವಾಗಿ ಪಾಲಿಸಬೇಕು. ಆದರೆ ವರ್ಣಧರ್ಮವೆಂದು ತಿಳಿದು ನಿಷ್ಕಾಮಭಾವದಿಂದ ವ್ಯಾಪಾರದಿಂದ ಪರಮಾತ್ಮನ ಪೂಜೆ ಮಾಡಲಾದರೆ ಇದರಿಂದ ಪರಮಪದದ ಪ್ರಾಪ್ತಿಯೂ ಆಗಬಲ್ಲದು.<span></span></p>


<p class="Page-Break"> </p>
<p class="Chapter-Heading" id="toc_marker-7">5. ವ್ಯಾಪಾರದಿಂದ ಮುಕ್ತಿ</p>
<p class="Text">ಅಸತ್ಯ, ಕಪಟ, ಲೋಭ ಮುಂತಾದವುಗಳನ್ನು ತ್ಯಾಗಮಾಡಿ ಭಗವತ್-ಪ್ರೀತ್ಯರ್ಥ್ಯ ನ್ಯಾಯಯುಕ್ತ ವ್ಯಾಪಾರ ಮಾಡಿದರೆ, ಅದೇ ಮುಕ್ತಿಯ ಮುಖ್ಯ ಸಾಧನವಾಗಬಲ್ಲದು. ಮುಕ್ತಿಯಲ್ಲಿ ಪ್ರಧಾನ ಕಾರಣ ಭಾವವಾಗಿದೆ, ಕ್ರಿಯೆಯಲ್ಲ. ಶಾಸ್ತ್ರವಿಧಿಗನುಸಾರ ಸಕಾಮಭಾವದಿಂದ ಯಜ್ಞ, ದಾನ, ತಪಸ್ಸು ಮುಂತಾದ ಉತ್ತಮ ಕರ್ಮಮಾಡುವವನೂ ಮುಕ್ತಿ ಪಡೆಯುವುದಿಲ್ಲ. ಸಕಾಮ ಬುದ್ಧಿಯಕಾರಣ ಅವನಾದರೋ ಯಾವ ಉದ್ದೇಶಕ್ಕಾಗಿ ಹೇಳಿದ ಕರ್ಮವನ್ನು ಮಾಡುತ್ತಾನೋ ಆ ಸಿದ್ಧಿಯನ್ನು ಪಡೆಯುತ್ತಾನೆ. ಅಥವಾ ನಿಶ್ಚಿತ ಕಾಲದವರೆಗೆ ಸ್ವರ್ಗವನ್ನು ಪಡೆಯುತ್ತಾನೆ. ಆದರೆ ನಿಷ್ಕಾಮ ಭಾವದಿಂದ ಮಾಡಿರುವ ಅಲ್ಪ ಕರ್ಮವೂ ಕೂಡ ಮುಕ್ತಿಗೆ ಕಾರಣವಾಗಬಲ್ಲದು. ಅದಕ್ಕಾಗಿ ಸಕಾಮಕರ್ಮವನ್ನು ತುಚ್ಛ ಮತ್ತು ಅಲ್ಪ ಎಂದು ಹೇಳಿದೆ. ಏನನ್ನೂ ಮಾಡದವನಿಗಿಂತ ಸಕಾಮ ಯಜ್ಞಾದಿ ಕರ್ಮಮಾಡುವವರು ತುಂಬಾ ಉತ್ತಮರಾಗಿದ್ದಾರೆ ಹಾಗೂ ಇವರಿಗೆ ಪ್ರೋತ್ಸಾಹವೂ ಸಿಗಬೇಕು. ಆದರೆ ಸಕಾಮ ಭಾವವಿರುವ ತನಕ ಆ ಕರ್ಮವು ಪತ್ನೀ, ಧನ, ಮಾನ-ದೊಡ್ಡಸ್ತಿಕೆ ಅಥವಾ ಸ್ವರ್ಗಾದಿಗಳಲ್ಲದೆ ಪರಮ ಪದವನ್ನು ದೊರಕಿಸುವುದರಲ್ಲಿ ಸಮರ್ಥವಾಗುವುದಿಲ್ಲ. ಇದರಿಂದಲೇ ಗೀತೆಯಲ್ಲಿ ಭಗವಂತನು ಸಕಾಮಕರ್ಮವನ್ನು ನಿಷ್ಕಾಮಕರ್ಮಕ್ಕಿಂತ ಕನಿಷ್ಟವೆಂದು ಹೇಳಿರುವನು. (ನೋಡಿ ಗೀತೆ - 2/41, 42, 43, 44, 49; 7/20, 21, 22; 9/20, 21). ಪಕ್ಷಾಂತರದಲ್ಲಿ ನಿಷ್ಕಾಮ ಕರ್ಮವನ್ನು ಪ್ರಶಂಸಿಸುತ್ತಾ ಭಗವಂತನು ಹೇಳುತ್ತಾನೆ —</p>
<p class="Shlok">ನೇಹಾಭಿಕ್ರಮನಾಶೋಽಸ್ತಿ ಪ್ರತ್ಯವಾಯೋ ನ ವಿದ್ಯತೇ ।</p>
<p class="Shlok">ಸ್ವಲ್ಪಮಪ್ಯಸ್ಯ ಧರ್ಮಸ್ಯ ತ್ರಾಯತೇ ಮಹತೋ ಭಯಾತ್ ॥</p>
<p class="TXT-Right">(ಗೀತೆ 2/40)</p>
<p class="Text">ಈ ಕರ್ಮಯೋಗದಲ್ಲಿ ಉಪಕ್ರಮ ಅರ್ಥಾತ್ ಬೀಜದ ನಾಶವಾಗುವುದಿಲ್ಲ ಮತ್ತು ಇದರಲ್ಲಿ ವಿರುದ್ಧವಾದ ಫಲರೂಪೀ ದೋಷವೂ ಕೂಡ ಇಲ್ಲ. ಅಲ್ಲದೆ ಈ ಕರ್ಮಯೋಗ ರೂಪೀ ಧರ್ಮದ ಸ್ವಲ್ಪವಾದ ಸಾಧನವೂ ಕೂಡ ಜನ್ಮ-ಮೃತ್ಯು ರೂಪವಾದ ಮಹಾನ್ ಭಯದಿಂದ ರಕ್ಷಿಸುತ್ತದೆ.</p>
<p class="Text">ಆದುದರಿಂದ ಮುಕ್ತಿಯನ್ನು ಬಯಸುವವರು ನಿಷ್ಕಾಮ ಕರ್ಮವನ್ನು ಆಚರಿಸಬೇಕು. ಮುಕ್ತಿಗಾಗಿ ಜ್ಞಾನದ ಆವಶ್ಯಕತೆ ಇದ್ದಷ್ಟು ಬೇರೆ ಬಾಹ್ಯ ಯಾವ ಉಪಕರಣಗಳದ್ದೂ ಇಲ್ಲ. ಇದರಿಂದ ಮುಕ್ತಿಯ ಅಧಿಕಾರ ಸಾಧನ ಸಂಪನ್ನರಾದವರೆಲ್ಲರಿಗೂ ಇದೆ. ವ್ಯಾಪಾರಿ ಬಂಧುಗಳು ವ್ಯಾಪಾರವನ್ನು ಬಿಡುವ ಆವಶ್ಯಕತೆ ಇಲ್ಲ. ಅವರು ಬಯಸಿದರೆ ವ್ಯಾಪಾರವೇ ಮುಕ್ತಿಯ ಸಾಧನೆ ಮಾಡಿಕೊಳ್ಳಬಲ್ಲರು. ಭಗವಂತನು ವರ್ಣಧರ್ಮವನ್ನು ವರ್ಣಿಸುವಾಗ ಹೇಳಿರುವನು —</p>
<p class="Shlok">ಯತಃ ಪ್ರವೃತ್ತಿರ್ಭೂತಾನಾಂ ಯೇನ ಸರ್ವಮಿದಂ ತತಮ್ ।</p>
<p class="Shlok">ಸ್ವಕರ್ಮಣಾ ತಮಭ್ಯರ್ಚ್ಯ ಸಿದ್ಧಿಂ ವಿಂದತಿ ಮಾನವಃ ॥</p>
<p class="TXT-Right">(ಗೀತೆ 18/46)</p>
<p class="Text">‘ಯಾವ ಪರಮೇಶ್ವರನಿಂದ ಸಂಪೂರ್ಣ ಪ್ರಾಣಿಗಳ ಉತ್ಪತ್ತಿಯಾಗಿದೆಯೋ ಮತ್ತು ಯಾರಿಂದ ಈ ಸಮಸ್ತ ಜಗತ್ತು ವ್ಯಾಪ್ತವಾಗಿದೆಯೋ, ಆ ಪರಮೇಶ್ವರನನ್ನು ತನ್ನ ಸ್ವಾಭಾವಿಕ ಕರ್ಮಗಳ ಮೂಲಕ ಪೂಜಿಸಿ ಮನುಷ್ಯನು ಪರಮ ಸಿದ್ಧಿಯನ್ನು ಪಡೆಯುತ್ತಾನೆ.’</p>
<p class="Text">ಈ ಶ್ಲೋಕಕ್ಕನುಸಾರ ವೈಶ್ಯರು ತಮ್ಮ ವರ್ಣೋಚಿತಕರ್ಮ ವ್ಯಾಪಾರದ ಮೂಲಕವೇ ಭಗವಂತನನ್ನು ಪೂಜಿಸಿ ಪರಮಸಿದ್ಧಿಯನ್ನು ಪಡೆಯಬಲ್ಲರು. ಈ ಭಾವದಿಂದ ವ್ಯಾಪಾರಮಾಡುವವರು ಸರಳತೆ, ಸುಗಮತೆಯೊಂದಿಗೆ ಪ್ರಪಂಚದ ಎಲ್ಲ ಕೆಲಸವನ್ನು ಚೆನ್ನಾಗಿ ಮಾಡುತ್ತಲೇ ಮನುಷ್ಯ ಜೀವನದ ಅಂತಿಮಧ್ಯೇಯವನ್ನು ಪಡೆದುಕೊಳ್ಳಬಲ್ಲರು. ಲೋಭದಿಂದ ಅಥವಾ ಧನದ ಇಚ್ಛೆಯಿಂದ ಮಾಡದೆ, ಕರ್ತವ್ಯ ಬುದ್ಧಿಯಿಂದ ವ್ಯಾಪಾರಮಾಡಬೇಕು. ಕರ್ತವ್ಯಬುದ್ಧಿಯಿಂದ ಮಾಡಿದ ಕರ್ಮದಲ್ಲಿ ಪಾಪಗಳು ಇರಲಾರವು. ಪಾಪಗಳಾಗುವ ಕಾರಣವು ಲೋಭ ಮತ್ತು ಆಸಕ್ತಿಯಾಗಿದೆ. ಕರ್ತವ್ಯ ಬುದ್ಧಿಯಲ್ಲಿ ಇವಕ್ಕೆ ಸ್ಥಾನವಿಲ್ಲ. ಕರ್ತವ್ಯಬುದ್ಧಿಯಿಂದ ಮಾಡಿದ ವ್ಯಾಪಾರದಿಂದ ಅಂತಃಕರಣದ ಶುದ್ಧಿ ಹಾಗೂ ಈಶ್ವರನ ಪ್ರಸನ್ನತೆ ಉಂಟಾಗುತ್ತದೆ. ಶುದ್ಧ ಅಂತಃಕರಣದಲ್ಲಿ ತತ್ತ್ವಜ್ಞಾನದ ಸುರಣೆಯಾಗುತ್ತದೆ. ಅದರಿಂದ ಭಗವತ್ ಕೃಪೆ ಉಂಟಾದಾಗ ಪರಮಪದದ ಪ್ರಾಪ್ತಿ ಸುಲಭವಾಗಿ ಆಗುತ್ತದೆ. ಪರಮಪದವನ್ನು ಪಡೆಯುವ ಇಚ್ಛೆಯಿರಿಸದೆ ಕೇವಲ ಭಗವತ್-ಪ್ರೀತ್ಯರ್ಥ ವ್ಯಾಪಾರ ಮಾಡುವವನು ಇನ್ನೂ ಉತ್ತಮ ಮತ್ತು ಪ್ರಶಂಸನೀಯನಾಗಿದ್ದಾನೆ.</p>
<p class="Text">ಗೀತೆಯ ಮೇಲಿನ ಶ್ಲೋಕಕ್ಕನುಸಾರ ಇಡೀ ಪ್ರಪಂಚವು ಈಶ್ವರನಿಂದ ಉತ್ಪನ್ನವಾಗಿದೆ ಮತ್ತು ಆ ಈಶ್ವರನೇ ಸಮಸ್ತ ಪ್ರಪಂಚದಲ್ಲಿ ಸ್ಥಿತ (ವ್ಯಾಪಕ)ನಾಗಿದ್ದಾನೆ ಎಂಬ ವಿವೇಕ ಉಂಟಾದಾಗ ಮತ್ತೆ ಅವನಿಗೆ ಭಗವಂತನ ವಿಸ್ಮರಣ ಎಂದೂ ಆಗಲಾರದು. ಪರಮಾತ್ಮನ ಈ ಚೇತನ-ವಿಜ್ಞಾನಸ್ವರೂಪದ ನಿತ್ಯ ಜಾಗ್ರತಿ ಇರುವ ಕಾರಣ ಮಾಯೆ ಅಥವಾ ಅಂಧಕಾರದ ಕಾರ್ಯರೂಪೀ ಕಾಮ, ಕ್ರೋಧ, ಲೋಭ, ಮೋಹಾದಿ ಶತ್ರುಗಳು ಎಂದೂ ಅವನ ಬಳಿಗೆ ಬರಲಾರವು. ಪ್ರಕಾಶದಲ್ಲಿ ಅಂಧಕಾರಕ್ಕೆ ಸ್ಥಾನವೆಲ್ಲಿ? ವ್ಯಾಪಾರದಲ್ಲಿ ಸುಳ್ಳು, ಮೋಸ, ಕಪಟ ಮುಂತಾದವನ್ನು ಮಾಡುವ ಪ್ರವೃತ್ತಿಯು ಕಾಮ, ಲೋಭಾದಿ ದೋಷಗಳಿಂದ ಉಂಟಾಗುತ್ತದೆ. ಕಾಮ, ಲೋಭಾದಿಗಳು ಅಭಾವವಾದಾಗ ವ್ಯಾಪಾರವು ತಾನಾಗಿಯೇ ಪವಿತ್ರವಾಗುತ್ತದೆ.</p>
<p class="Text">ಈಗ ಆ ವ್ಯಾಪಾರದಿಂದ ಈಶ್ವರನ ಪೂಜೆ ಹೇಗಾಗಬಲ್ಲದು? ಪೂಜೆಗಾಗಿ ಶುದ್ಧ ವಸ್ತುಬೇಕು. ಪಾಪರಹಿತ ವ್ಯಾಪಾರವೇನೋ ಶುದ್ಧವಾಯಿತು, ಆದರೆ ಪೂಜೆ ಹೇಗಾಯಿತು? ಎಂಬ ಪ್ರಶ್ನೆ ವಿಚಾರಣೀಯವಾಗಿದೆ. ಲೋಭದ ಸ್ಥಾನದಲ್ಲಿ ಈಶ್ವರ ಪ್ರೀತಿಯ ಭಾವನೆ ಇರಿಸಿಕೊಂಡರೆ ಅದೇ ಪೂಜೆಯಾಗಿದೆ. ಪತಿವ್ರತಾ ಸ್ತ್ರೀಯಂತೆ ಸಮಸ್ತ ಕಾರ್ಯಗಳು ಈಶ್ವರ-ಪ್ರೀತ್ಯರ್ಥ, ಈಶ್ವರನ ಆಜ್ಞಾನುಸಾರವೇ ಆಗಲಿ. ಇಂತಹ ವ್ಯಾಪಾರ ಕಾರ್ಯದಲ್ಲಿ ಯಾವುದೇ ದೋಷಕ್ಕೆ ಸ್ಥಾನ ಉಳಿಯುವುದಿಲ್ಲ. ಎಲ್ಲಾದರು ಭ್ರಮೆಯಿಂದ ಅರಿಯದೆ ಯಾವುದಾದರು ದೋಷ ನಡೆದು ಹೋದರು ಅದು ದೋಷವೆಂದು ತಿಳಿಯಲಾಗುತ್ತಿಲ್ಲ. ಕಾರಣ, ಅದರಲ್ಲಿ ಸಕಾಮ ಭಾವವಿಲ್ಲ. ಯಾವನಾದರೂ ಮನುಷ್ಯನು ಸ್ವಾರ್ಥ, ಮಾನ-ದೊಡ್ಡಸ್ತಿಕೆಗಳನ್ನು ಸರ್ವಥಾ ತ್ಯಾಗಗೈದು ಲೋಕಸೇವೆಯ ಕಾರ್ಯದಲ್ಲಿ ತೊಡಗಿದರೆ, ಎಂದಾದರು ದೈವಯೋಗದಿಂದ ಅವನಿಂದ ಯಾವುದಾದರು ತಪ್ಪು ಸಂಭವಿಸಿದರೆ ಅವನನ್ನು ಯಾರೂ ದೋಷಿಯೆಂದು ಹೇಳುವುದಿಲ್ಲ. ಅವನಿಗೂ ದೋಷ ತಟ್ಟುವುದಿಲ್ಲ. ಇದು ಸ್ವಾರ್ಥತ್ಯಾಗದ- ನಿಷ್ಕಾಮಭಾವದ ಮಹತ್ವವಾಗಿದೆ. ಸ್ವಾರ್ಥವಿಲ್ಲದೆ ವ್ಯಾಪಾರದಲ್ಲಿ ಪ್ರವೃತ್ತಿ ಉಂಟಾಗಲಾರದು, ಸ್ವಾರ್ಥವೇ ಇಲ್ಲದಿದ್ದಾಗ ವ್ಯಾಪಾರ ಏಕೆ ಮಾಡುವರು? ಎಂದು ಯಾರಾದರು ಕೇಳಿದರೆ - ಅದಕ್ಕೆ ಉತ್ತರವಾಗಿ - ಸ್ವಾರ್ಥವನ್ನು ನೋಡುವ ಇಚ್ಛೆ ಇದ್ದರೆ ಇದರಲ್ಲಿ ಭಾರೀ ದೊಡ್ಡ ಸ್ವಾರ್ಥವೇ ತುಂಬಿದೆ ಎಂದು ಹೇಳಬಹುದು. ಅಂತಃಕರಣವು ಶುದ್ಧವಾಗಿ ಜ್ಞಾನ ಉಂಟಾಗುವುದು ಮತ್ತು ಅದರಿಂದ ಪರಮಾತ್ಮನ ಪ್ರಾಪ್ತಿ ಆಗುವುದು ಕಡಿಮೆ ಸ್ವಾರ್ಥವಿದೆಯೇ? ಇದಾದರೋ ಪರಮ ಸ್ವಾರ್ಥವಾಗಿದೆ. ಆದರೆ ಈ ಪರಮ ಸ್ವಾರ್ಥದ ಬುದ್ಧಿಯು ಎಷ್ಟು ಅಂಶದಲ್ಲಿ ಹೆಚ್ಚು ತ್ಯಾಗ ಮಾಡಲಾದರೆ ಅಷ್ಟು ಬೇಗನೇ ಸಿದ್ಧಿಯಾಗುತ್ತದೆ. ಸ್ವಾರ್ಥಬುದ್ಧಿಯಿಲ್ಲದೆ ಜನರು ಪ್ರವೃತ್ತರಾಗಲಾರರು. ಅದಕ್ಕಾಗಿ ಇಲ್ಲಿ ಈ ಸ್ವಾರ್ಥವನ್ನು ಹೇಳಲಾಗಿದೆ. ಇಲ್ಲದಿದ್ದರೆ ಸ್ವಾರ್ಥಕ್ಕಾಗಿ ಯಾವುದೇ ಕರ್ಮದಲ್ಲಿ ಪ್ರವೃತ್ತನಾಗುವುದು ಒಳ್ಳೆಯಮಾತಲ್ಲ.</p>
<p class="Text">ಲೋಭ-ಬುದ್ಧಿ ಇರಿಸದೆ ವ್ಯಾಪಾರದಲ್ಲಿ ನಷ್ಟವೇ ಆದೀತು. ಎಂದಿಗೂ ಲಾಭವಾಗುವ ಸಂಭವವಿಲ್ಲ. ಹಾಗಿರುವಾಗ ಆ ಕೆಲಸ ಕೇವಲ ಶ್ರೀಮಂತರೇ ಮಾಡಬಲ್ಲರು. ಸರ್ವೇಸಾಧಾರಣರಿಗಾಗಿ ಈ ಉಪಾಯವು ಉಪಯುಕ್ತವಲ್ಲ ಎಂಬ ಶಂಕೆ ಉಂಟಾಗಬಹುದು. ಆದರೆ ಮಾತು ಹಾಗಿಲ್ಲ. ಓರ್ವ ಪ್ರಾಮಾಣಿಕ ಗುಮಾಸ್ತನು ಯಜಮಾನನ ಆಜ್ಞಾನುಸಾರ, ಯಜಮಾನನಿಗಾಗಿ ತುಂಬಾ ಕೌಶಲ್ಯದಿಂದ ಆಲಸ್ಯ ಮತ್ತು ಪ್ರಮಾದವನ್ನು ಬಿಟ್ಟು ಅಂಗಡಿಯ ಕೆಲಸಮಾಡುತ್ತಾನೆ. ಯಜಮಾನನಿಂದ ತನ್ನ ಉನ್ನತಿಯನ್ನು ಬಯಸುವುದಲ್ಲದೆ ಅಂಗಡಿಯ ಯಾವುದೇ ಕೆಲಸದಲ್ಲಿ ಅವನಿಗೆ ಬೇರೆ ಯಾವ ಸ್ವಾರ್ಥವೂ ಇಲ್ಲ. ಅವನಿಗೆ ಬೇರೆ ಸ್ವಾರ್ಥ ಬುದ್ಧಿಯೇ ಇಲ್ಲ. ಈ ಕಾರ್ಯದಲ್ಲಿ ಎಲ್ಲಿಯೂ ಉನ್ನತಿಯಲ್ಲಿ ಬಾಧೆ ಉಂಟಾಗುವುದಿಲ್ಲ. ಹೀಗೆಯೇ ಭಕ್ತನಾದವನು ತನ್ನ ಭಗವಂತನ ಪ್ರೀತಿರೂಪೀ ಪರಮ ಸ್ವಾರ್ಥವನ್ನು ಆಶ್ರಯಿಸಿ, ಎಲ್ಲವೂ ಭಗವಂತನದೆಂದು ತಿಳಿದುಕೊಂಡು, ಅವನ ಆಜ್ಞಾನುಸಾರ ಎಲ್ಲ ಕೆಲಸ ಮಾಡಿದರೆ ಅವನ ಉನ್ನತಿಯಲ್ಲಿ ಯಾವುದೇ ಬಾಧೆ ಬರಲಾರದು. ಇನ್ನು ಉಳಿಯಿತು ಶ್ರೀಮಂತನ ಮಾತು - ಶ್ರೀಮಂತನು ನಿಃಸ್ವಾರ್ಥಬುದ್ಧಿಯಿಂದ ಕೆಲಸಮಾಡಬಲ್ಲನು, ಬಡವನು ಮಾಡಲಾರನು; ಎಂದು ತಿಳಿಯುವುದು ಭ್ರಮಾತ್ಮಕವಾಗಿದೆ. ದೃಷ್ಟಾಂತವಾದರೋ ಪ್ರಾಯಶಃ ಇದಕ್ಕೆ ವಿಪರೀತವಾಗಿಯೇ ಸಿಗುತ್ತದೆ. ಧನವಾದರೋ ನಿಃಸ್ವಾರ್ಥಭಾವದಲ್ಲಿ ಬಾಧಕವಾಗುತ್ತದೆ. ಸ್ವಾರ್ಥಬುದ್ಧಿಯಿಂದ ಸರ್ವಥಾ ರಹಿತನಾದವನ ಮಾತಾದರೋ ಬೇರೆಯೇ ಆಗಿದೆ. ಇಲ್ಲದಿದ್ದರೆ ಧನದಿಂದ ಅಹಂಕಾರ, ಮಮತೆ, ಲೋಭ, ಪ್ರಮಾದಗಳು ಉಂಟಾಗಿಯೇ ಬಿಡುತ್ತವೆ. ನ್ಯಾಯಯುಕ್ತ ನಿಃಸ್ವಾರ್ಥ ವ್ಯಾಪಾರಕ್ಕಾಗಿ ಹೆಚ್ಚು ಭಂಡವಾಳದ ಆವಶ್ಯಕತೆಯೂ ಇಲ್ಲ. ವಾಸ್ತವವಾಗಿ ಇದರಲ್ಲಿ ಹೆಚ್ಚು ಅಥವಾ ಕಡಿಮೆ ಭಂಡವಾಳದ ಪ್ರಶ್ನೆಯೇ ಇಲ್ಲ. ಎಲ್ಲವೂ ಕರ್ತೃವಿನ ಬುದ್ಧಿಯನ್ನು ಅವಲಂಬಿಸಿದೆ. ಓರ್ವ ಭಂಡವಾಳಪತಿ ನಿಃಸ್ವಾರ್ಥತೆ ಇಲ್ಲದ್ದರಿಂದ ದೊಡ್ಡ ಭಂಡವಾಳದ ವ್ಯಾಪಾರದಿಂದ ಬಡವರ ಸೇವೆ ಮಾಡಲಾರನು. ಆದರೆ ಎಣ್ಣೆ, ಉಪ್ಪು, ಚರುಮರಿ ಮಾರುವ ಓರ್ವ ಬಡವ ಅಂಗಡಿಯವನು ನಿಃಸ್ವಾರ್ಥಬುದ್ಧಿ ಇರುವ ಕಾರಣ ಪ್ರಪಂಚದ ಸೇವೆ ಮಾಡುವಲ್ಲಿ ಸಮರ್ಥನಾಗುತ್ತಾನೆ. ದೊಡ್ಡ ವ್ಯಾಪಾರಿಯು ಪಾಪಬುದ್ಧಿಯಿಂದ ನರಕಕ್ಕೆ ಹೋಗಬಲ್ಲನು. ಆದರೆ ಎಲೆ-ಅಡಿಕೆ ಮಾರುವ ನಿಃಸ್ವಾರ್ಥ ಭಕ್ತನು ಬಡಜನತಾರೂಪೀ ಜನಾರ್ಧನನ ಸೇವೆಮಾಡಿ ಪರಮಪದವನ್ನು ಪಡೆಯಬಲ್ಲನು.</p>
<p class="Text">ಅಂಗಡಿಗೆ ಬರುವ ಗ್ರಾಹಕನು ಸಾಕ್ಷಾತ್ ಪರಮಾತ್ಮಸ್ವರೂಪವೇ ಆಗಿದ್ದಾನೆ ಎಂದು ಅಂಗಡಿಯವನು ಭಾವಿಸಬೇಕು. ಲೋಭಿಯಾದ ಅಂಗಡಿಯವನು ಸುಳ್ಳು-ಕಪಟ, ತೋರಿಕೆಯ ಆದರ-ಸತ್ಕಾರಗೈದು ಅಥವಾ ಪ್ರೇಮವನ್ನು ತೋರಿ ಎಲ್ಲ ರೀತಿಯಿಂದ ಗ್ರಾಹಕನನ್ನು ವಂಚಿಸಲು ಎಣಿಸಿದಂತೆಯೇ ಈ ಅಂಗಡಿಯವನು ನಿಜವಾದ ಸರಳ ಮಾತುಗಳಿಂದ ನಿಜವಾದ ಪ್ರೇಮದೊಂದಿಗೆ ಎಲ್ಲ ಮಾತುಗಳನ್ನು ಯಥಾರ್ಥವಾಗಿ ತಿಳಿಸಿಹೇಳಿ, ಅವನಿಗೆ ಹಿತವಾಗುವಂತೆ ನಡೆದುಕೊಳ್ಳುವನು. ಲೋಭಿಯ ಅಂಗಡಿಗೆ ಗ್ರಾಹಕರು ಪದೇ-ಪದೇ ಬರುವುದಿಲ್ಲ. ಏಕೆಂದರೆ, ಬಂದ ಗ್ರಾಹಕರನ್ನು ಮೋಸಗೊಳಿಸುವುದೇ ತಮ್ಮ ಕರ್ತವ್ಯವೆಂದು ತಿಳಿಯುತ್ತಾನೆ ಮತ್ತು ಇಂತಹ ಅಂಗಡಿಯವನೇ ಚತುರನು, ಗಳಿಸುವವನು ಎಂದು ತಿಳಿಯಲಾಗುತ್ತದೆ. ಗ್ರಾಹಕರೂಪೀ ಪರಮಾತ್ಮನು ಪದೇ-ಪದೇ ಬರುವುದಿಲ್ಲ, ಇವರಿಗೆ ಏನಾದರೂ ಸೇವೆ ನನ್ನಿಂದ ನಡೆದರೆ ಅದು ಕಡಿಮೆಯೆ. ಅದರೊಂದಿಗೆ ಎಲ್ಲ ರೀತಿಯಿಂದ ಅವರ ಹಿತವನ್ನು ನೋಡಿಕೊಂಡು ಪೂರ್ಣ ಸತ್ಯತೆಯ ವ್ಯವಹಾರ ಮಾಡಬೇಕು.</p>
<p class="Text">ಪ್ರಪಂಚದ ಎಲ್ಲ ಧನವು ಪರಮಾತ್ಮನದ್ದೇ. ನಾವೆಲ್ಲರೂ ಅವನ ಪ್ರಜೆಯಾಗಿದ್ದೇವೆ. ಪರಮಾತ್ಮನು ಯೋಗ್ಯತಾನುಸಾರ ಎಲ್ಲರಿಗೆ ಭಂಡಾರವನ್ನು ಕೊಟ್ಟು ಅದನ್ನು ಕಾಪಾಡಿ, ರಕ್ಷಿಸಿ ಯಥಾಯೋಗ್ಯ ವ್ಯವಹರಿಸಲು ನಮಗೆ ಅಪ್ಪಣೆ ಕೊಟ್ಟಿರುವನು.</p>
<p class="Text">ಆದುದರಿಂದ ಯಾವುದೇ ಕೆಲಸ ಸಣ್ಣದು-ದೊಡ್ಡದು ಎಂಬುದಿಲ್ಲ. ಹೆಚ್ಚು ಹಣವಿರುವವನು, ಹೆಚ್ಚಿನ ಕೆಲಸದ ಜವಾಬ್ದಾರಿ ಇರುವನು ದೊಡ್ಡವನು, ಕಡಿಮೆ ಇರುವವನು ಸಣ್ಣವನು ಎಂಬ ಮಾತಿಲ್ಲ. ಹಿರಿಯರಿಗೆ-ಕಿರಿಯರಿಗೆ ಎಲ್ಲರಿಗೂ ಒಂದು ದಿನ ಎಲ್ಲವನ್ನೂ ಬೇರೆಯವರಿಗೆ ಒಪ್ಪಿಸಿ ಒಡೆಯನ ಮನೆಗೆ ಹೋಗಬೇಕಾಗುತ್ತದೆ. ಯಾರು ಒಡೆಯನ ಕೆಲಸವನ್ನು ಪ್ರಾಮಾಣಿಕವಾಗಿ ಮಾಡಿ ಹೋಗುತ್ತಾನೋ ಅವನು ಸುಖವಾಗಿ ಹೋಗುತ್ತಾನೆ ಮತ್ತು ಉನ್ನತಿ ಪಡೆಯುತ್ತಾನೆ. ಒಡೆಯನ ಮನಸ್ಸಿಗೆ ಬಂದರೆ ಒಡೆಯನ ಸರಿಸಮಾನ ಪಾಲುದಾರನೂ ಆಗಬಲ್ಲನು. ಅಪ್ರಾಮಾಣಿಕವಾಗಿ ಯಜಮಾನನ ವಸ್ತುವನ್ನು ಕಬಳಿಸಿ, ಕರ್ತವ್ಯವನ್ನು ಮರೆತು ಮೋಸ-ವಂಚನೆಯನ್ನು ಮಾಡಿ ಹೋಗುವವನು ಶಿಕ್ಷೆಗೆ ಮತ್ತು ಅವನತಿಗೆ ಗುರಿಯಾಗುತ್ತಾನೆ.</p>
<p class="Text">ಓರ್ವ ತಂದೆಗೆ ಅನೇಕ ಪುತ್ರರಿದ್ದಾರೆ. ಅಂಗಡಿಯಲ್ಲಿ ಎಲ್ಲರಿಗೂ ಸಮಾನವಾದ ಪಾಲು ಇದೆ. ಆದರೆ ಎಲ್ಲರೂ ಬೇರೆ-ಬೇರೆ ಕೆಲಸ ನೋಡುತ್ತಾರೆ. ಒಬ್ಬನು ಯಜಮಾನ ನಾಗಿದ್ದಾನೆ. ಮತ್ತೊಬ್ಬನು ಅಂಗಡಿಯನ್ನು ನೋಡಿಕೊಳ್ಳುತ್ತಾನೆ. ಇನ್ನೊಬ್ಬನು ಹಣ-ಕಾಸಿನ ವ್ಯವಸ್ಥೆ ನೋಡುತ್ತಾನೆ. ಒಬ್ಬನು ಮನೆಕೆಲಸ ನೋಡಿಕೊಳ್ಳುವನು. ಮಗದೊಬ್ಬನು ಹಣದ ವಸೂಲಿಯ ಕೆಲಸ ಮಾಡುತ್ತಾನೆ. ಎಲ್ಲರೂ ಕೆಲಸ ಮಾಡುತ್ತಾರೆ. ಇವರ ಪಾಲು ದಾರಿಕೆಯಲ್ಲಿ ಯಾರೂ ಸಣ್ಣವರು-ದೊಡ್ಡವರಿಲ್ಲ. ಆದರೆ ಬೇರೆ-ಬೇರೆಯಾದ ತಮ್ಮ ಕೆಲವನ್ನು ಮಾಡದೆ ಎಲ್ಲರೂ ಯಜಮಾನರಾಗಲು, ಎಲ್ಲರೂ ಅಂಗಡಿ ನೋಡಿಕೊಳ್ಳಲು ಬಯಸಿದರೆ ಎಲ್ಲ ವ್ಯವಸ್ಥೆ ಕೆಟ್ಟು ಹೋದೀತು. ಹೀಗೆಯೇ ಪರಮಪಿತಾ ಪರಮಾತ್ಮನ ಸಂತಾನವು ಬೇರೆ-ಬೇರೆ ಕೆಲಸ ಮಾಡುತ್ತಾರೆ. ಅವನ ಸೇವಕನಾಗಿ ನಿಃಸ್ವಾರ್ಥಭಾವದಿಂದ ಅವನ ಆಜ್ಞಾನುಸಾರ ಕಾರ್ಯಮಾಡುವವನೇ ಅವನಿಗೆ ಹೆಚ್ಚು ಪ್ರಿಯನಾಗುತ್ತಾನೆ.</p>
<p class="Text">ನಾಟಕದಲ್ಲಿ ನಾಟಕ ಕಂಪನಿಯ ಒಡೆಯ ಸ್ವತಃ ಒಂದು ಮಾಮೂಲಿ ಸೇವಕನ ಪಾರ್ಟುಮಾಡಿದರೂ ಅವನೇನು ಸಣ್ಣವನಾಗುವನೇ? ಯಾರ ಪಾಲಿಗೆ ಯಾವ ಕೆಲಸವಿದೆಯೋ ಅದನ್ನೇ ಮಾಡಬೇಕು. ಯಾರ ಕಾರ್ಯ ಸುಂದರ ಮತ್ತು ಸ್ವಾರ್ಥರಹಿತವಾಗುವುದೋ ಅವನ ಮೇಲೆ ಒಡೆಯ ಪ್ರಸನ್ನನಾಗುವನು.</p>
<p class="Text">ಆದುದರಿಂದ ಎಲ್ಲ ಪ್ರಾಣಿಗಳನ್ನು ಪರಮಾತ್ಮನ ಸ್ವರೂಪರು, ಪೂಜನೀಯರು ಎಂದು ತಿಳಿದು, ಸುಳ್ಳು, ಕಪಟ, ಮೋಸ, ವಂಚನೆ ತ್ಯಜಿಸಿ, ಸ್ವಾರ್ಥಬುದ್ಧಿಯಿಂದ ರಹಿತನಾಗಿ, ತಮ್ಮ-ತಮ್ಮ ಕೆಲಸದ ಮೂಲಕ ಸರ್ವವ್ಯಾಪೀ ಪರಮಾತ್ಮನ ಸೇವೆ-ಪೂಜೆಯನ್ನು ಮಾಡಬೇಕು. ಈ ರೂಪದಲ್ಲಿ ನನ್ನೆದುರಿಗೆ ಪ್ರತ್ಯಕ್ಷವಾಗಿರುವ ಪರಮಾತ್ಮನ ಸೇವೆ ನಾನು ಹೇಗೆ ಹೆಚ್ಚೆಚ್ಚು ಮಾಡಬಹುದು ಎಂಬ ಭಾವವನ್ನು ಮನಸ್ಸಿನಲ್ಲಿ ಸದಾಕಾಲವಿರಿಸಿಕೊಳ್ಳಬೇಕು. ಈ ಭಾವನೆಯಿಂದ ವ್ಯಾಪಾರವು ತಾನಾಗಿ ಸುಧಾರಿಸುತ್ತದೆ. ಇದರಿಂದ ಓರ್ವ ವ್ಯಾಪಾರಿಯು ಅಂಗಡಿಯಲ್ಲಿ ಕುಳಿತು ಯಾವುದೇ ವ್ಯಾಪಾರ ಮಾಡುತ್ತಾ, ಸರಳತೆಯೊಂದಿಗೆ ಪರಮಾತ್ಮನ ಸೇವೆ ಮಾಡಿ ಅವನನ್ನು ಮೆಚ್ಚಿಸಬಹುದು. ವ್ಯಾಪಾರೀ, ದಲ್ಲಾಳಿ, ವಕೀಲ, ವೈದ್ಯ, ಜಮೀನ್ದಾರ, ರೈತ ಹೀಗೆ ಎಲ್ಲರೂ ತಮ್ಮ-ತಮ್ಮ ಜೀವನ ನಿರ್ವಹಣೆಯ ಕೆಲಸದ ಮೂಲಕ ಈ ಬುದ್ಧಿಯಿಂದ ಪರಮಾತ್ಮನ ಸೇವೆ ಮಾಡಬಲ್ಲರು.</p>
<p class="Text para-style-override-2">ಎಲ್ಲ ಮಾತು ಪ್ರಾಮಾಣಿಕತೆಯ ಮೇಲೆ ಅವಲಂಬಿಸಿದೆ. ಒಡೆಯನ ಭಂಡವಾಳವೂ ಹಾಗೇ ಇದ್ದು, ಬರುವ ಗ್ರಾಹಕರ ಎಲ್ಲ ರೀತಿಯ ಸೇವೆಯೂ ನಡೆಯುತ್ತಿರಲಿ, ಈ ಭಾವದಿಂದ ಎಲ್ಲರೂ ಎಲ್ಲರೊಂದಿಗೆ ವರ್ತಿಸಬೇಕು. ತಮ್ಮ-ತಮ್ಮ ಕರ್ಮಗಳ ಮೂಲಕ ಗ್ರಾಹಕರಿಗೆ ಸರಳತೆಯೊಂದಿಗೆ ನಿಃಸ್ವಾರ್ಥಬುದ್ಧಿಯಿಂದ ಸುಖಕೊಡುವುದೇ ಸ್ವಕರ್ಮದ ಮೂಲಕ ಪರಮಾತ್ಮನನ್ನು ಪೂಜಿಸುವುದಾಗಿದೆ. ಈ ಪೂಜಾರೂಪೀ ಭಕ್ತಿಯಿಂದ ಪರಮಾತ್ಮನ ಪ್ರಾಪ್ತಿ ಆಗುವುದರಲ್ಲಿ ಸಂದೇಹವೇ ಇಲ್ಲ. ಈ ಭಾವವನ್ನು ಜಾಗ್ರತವಾಗಿಡಲು ಭಗವಂತನ ನಾಮ-ಜಪದ ಆವಶ್ಯಕತೆ ಇದೆ. ಕಹಳೆ (ಸೀಟಿ) ಶಬ್ದದಿಂದ ಸಿಪಾಯಿಗಳು ಎಚ್ಚರವಾಗಿರುವಂತೆ ನಾಮಜಪದ ಸೀಟಿಯನ್ನು ಊದುತ್ತಿದ್ದು ಮನ-ಇಂದ್ರಿಯಗಳನ್ನು ಜಾಗ್ರತವಾಗಿಡಬೇಕು. ಬುದ್ಧಿಯ ಮೂಲಕ ಶ್ರೀಮದ್ಭಗವದ್ಗೀತೆಯ ಮೇಲೆ ಹೇಳಿದ 18ನೇ ಅಧ್ಯಾಯದ 46ನೇ ಶ್ಲೋಕವನ್ನು ಪದೇ-ಪದೇ ಮನನ ಮತ್ತು ವಿಚಾರ ಮಾಡುತ್ತಾ ಅದಕ್ಕನುಸಾರ ತನ್ನನ್ನು ರೂಪಿಸಿಕೊಳ್ಳಲು ಪ್ರಯತ್ನಿಸಬೇಕು. ಹೀಗಾದಾಗ ಆಯಾಸವಿಲ್ಲದೆಯೇ ‘ವ್ಯಾಪಾರದ ಮೂಲಕ ಮುಕ್ತಿ’ ಆಗಬಲ್ಲದು.<span></span></p>


<p class="Page-Break"> </p>
<p class="Chapter-Heading" id="toc_marker-8">6. ಕರ್ಮದ ರಹಸ್ಯ</p>
<p class="Text">ಓರ್ವ ಸಜ್ಜನರು ಪ್ರಶ್ನಿಸುತ್ತಾರೆ — ‘ನಾವು ನಮ್ಮದೇ ಕರ್ಮದ ಫಲವನ್ನು ಭೋಗಿಸುತ್ತೇವೆ, ನಮ್ಮ ಕರ್ಮಕ್ಕನುಸಾರವೇ ನಮ್ಮ ಒಳ್ಳೆಯ ಅಥವಾ ಕೆಟ್ಟ ಬುದ್ಧಿ ಉಂಟಾಗುತ್ತದೆ. ಇದು ನಿಶ್ಚಿತವಾಗಿರುವಾಗ - ಮನುಷ್ಯನು ಏನೂ ಮಾಡಲಾರನು, ಎಲ್ಲವನ್ನು ಈಶ್ವರನೇ ಮಾಡಿಸುತ್ತಾನೆ ಎಂದು ನಾವು ಏಕೆ ಹೇಳುತ್ತೇವೆ? ಈಶ್ವರನಾದರೋ ನಮ್ಮ ಕರ್ಮಗಳ ಫಲವನ್ನು ಹೆಚ್ಚು-ಕಡಿಮೆ ಮಾಡಲಾರನು, ಹಾಗಿರುವಾಗ ನಾವು ಈಶ್ವರನ ಭಜನೆಯನ್ನಾದರೂ ಏಕೆ ಮಾಡಬೇಕು?’</p>
<p class="Text">ಮನುಷ್ಯನು ತನ್ನ ಕರ್ಮಗಳ ಫಲವನ್ನೇ ಭೋಗಿಸುತ್ತಾನೆ ಹಾಗೂ ಅವನ ಬುದ್ಧಿಯು ಪ್ರಾಯಶಃ ಕರ್ಮಾನುಸಾರವೇ ಇರುತ್ತದೆ ಎಂಬುದರಲ್ಲಿ ಯಾವ ಸಂದೇಹವೂ ಇಲ್ಲ. ಕರ್ಮಗಳನುಸಾರವೇ ಉಂಟಾದ ಸ್ವಭಾವಕ್ಕನುಕೂಲ ಈಶ್ವರೀಯ ಸತ್ತೆಯಿಂದಲೇ ಮನುಷ್ಯನು ಯಾವುದೇ ಕ್ರಿಯೆಯನ್ನು ಮಾಡಲು ಸಮರ್ಥನಾಗುತ್ತಾನೆ. ಈಶ್ವರೀಯ ಸತ್ತೆ, ಶಕ್ತಿ, ಚೇತನ, ಸೂರ್ತಿ, ಪ್ರೇರಣೆ, ಇವುಗಳ ಅಭಾವದಲ್ಲಿ ಕ್ರಿಯೆ ಅಸಂಭವವಾಗಿದೆ. ಈ ನ್ಯಾಯದಿಂದ ಎಲ್ಲವೂ ಈಶ್ವರನೇ ಮಾಡುತ್ತಾನೆ. ಈಶ್ವರನು <span class="char-style-override-2">‘ಕರ್ತುಮಕರ್ತು ಮನ್ಯಥಾಕರ</span><span class="char-style-override-2">್ತುಮ್’</span> ಸಮರ್ಥನಾಗಿದ್ದರೂ ಕರ್ಮಗಳ ಫಲವನ್ನು ಹೆಚ್ಚು-ಕಡಿಮೆ ಮಾಡುವುದಿಲ್ಲ ಎಂಬುದೂ ಯುಕ್ತಿಯುಕ್ತ ಸಿದ್ಧಾಂತವೇ ಆಗಿದೆ. ಇಷ್ಟೆಲ್ಲ ಇದ್ದರೂ ಈಶ್ವರನ ಭಜನೆಯ ಆವಶ್ಯಕತೆ ತುಂಬಾ ಇದೆ. ಈ ವಿಷಯದ ವಿವೇಚನೆ ಮಾಡುವ ಮೊದಲು ‘ಕರ್ಮ ಅಂದರೇನು?’ ‘ಅದರ ಭೋಗ ಹೇಗೇಗೆ ಆಗುತ್ತದೆ?’ ‘ಕರ್ಮಭೋಗದಲ್ಲಿ ಮನುಷ್ಯನು ಸ್ವತಂತ್ರನೇ? ಅಥವಾ ಪರತಂತ್ರನೇ?’ ಮುಂತಾದ ವಿಷಯಗಳ ಕುರಿತು ಸ್ವಲ್ಪ ವಿಚಾರ ಮಾಡುವ ಆವಶ್ಯಕತೆ ಇದೆ.</p>
<p class="Text">(1) ಸಂಚಿತ, (2) ಪ್ರಾರಬ್ಧ, (3) ಕ್ರಿಯಮಾಣ ಎಂಬ ಮೂರು ಕರ್ಮಗಳನ್ನು ಶಾಸ್ತ್ರಕಾರರು ತಿಳಿಸಿರುವರು. ಈಗ ಇವುಗಳ ಕುರಿತು ಬೇರೆ-ಬೇರೆಯಾಗಿ ವಿಚಾರ ಮಾಡಿರಿ —</p>
<p class="Sub-Heading" id="toc_marker-8-1">ಸಂಚಿತ</p>
<p class="Text">ಅನೇಕ ಜನ್ಮಗಳಿಂದ ಹಿಡಿದು ಇಂದಿನವರೆಗಿನ ಸಂಗ್ರಹವಾದ ಕರ್ಮಗಳನ್ನು ಸಂಚಿತವೆಂದು ಹೇಳುತ್ತಾರೆ. ಮನಸ್ಸು, ವಾಣೀ, ಶರೀರದಿಂದ ಮನುಷ್ಯನು ಮಾಡುವ ಕರ್ಮಗಳು ಕ್ರಿಯಾರೂಪವಾಗಿ ಇರುವತನಕ ಅದು ಕ್ರಿಯಮಾಣವಾಗಿದೆ ಮತ್ತು ಪೂರ್ಣವಾಗುತ್ತಲೇ ತತ್ಕ್ಷಣ ಸಂಚಿತವಾಗುತ್ತದೆ. ಓರ್ವ ರೈತನು ಅನೇಕ ದಿನಗಳಿಂದ ಹೊಲದಲ್ಲಿ ದುಡಿದು ಅದರಲ್ಲಾದ ಧಾನ್ಯವನ್ನು ಒಂದು ಕೊಠಡಿಯಲ್ಲಿ ಜಮೆಮಾಡುತ್ತಾ ಇರುತ್ತಾನೆ. ಹೀಗೆ ಅನೇಕ ವರ್ಷಗಳ ಬೇರೆ-ಬೇರೆ ಧಾನ್ಯಗಳು ಅವನ ಕೊಠಡಿಯಲ್ಲಿ ತುಂಬಿದೆ. ಬೆಳೆ ಕೈಗೆ ಬರುತ್ತಲೇ ಧಾನ್ಯ ಆ ಕೊಠಡಿಯಲ್ಲಿ ಪುನಃ ಬಂದು ಸೇರುತ್ತದೆ. ಇದರಲ್ಲಿ ಹೊಲದಲ್ಲಿ ಬೆಳೆಯುವುದು ಕರ್ಮವಾಗಿದೆ. ಧಾನ್ಯದಿಂದ ತುಂಬಿದ ಕೊಠಡಿಯು ಅದರ ಸಂಚಿತವಾಗಿದೆ. ಹೀಗೆಯೇ ಕರ್ಮಮಾಡುವುದು ಕ್ರಿಯಾಮಾಣ ಮತ್ತು ಅದು ಪೂರ್ಣವಾಗುತ್ತಲೇ ಹೃದಯರೂಪೀ ಬೃಹತ್ ಭಂಡಾರದಲ್ಲಿ ಜಮೆಯಾಗುವುದು ಸಂಚಿತವಾಗಿದೆ. ಮನುಷ್ಯನ ಈ ಅಪಾರ ಸಂಚಿತ ಕರ್ಮರಾಶಿಯಿಂದ, ಪಾಪ-ಪುಣ್ಯದ ದೊಡ್ಡರಾಶಿಯಿಂದ ಕೆಲಕೆಲವು ಅಂಶದಿಂದ ಉಂಟಾದ ಶರೀರದಲ್ಲಿ ಭೋಗಿಸಿದಾಗಲೇ ನಾಶವಾಗುವ ಕರ್ಮಗಳ ಅಂಶದ ಹೆಸರು ಪ್ರಾರಬ್ಧವಾಗುತ್ತದೆ. ಈ ಪ್ರಕಾರ ಸಂಚಿತವು ಅವಶೇಷವಿರುವತನಕ ಪ್ರಾರಬ್ಧ ಉಂಟಾಗುತ್ತಲೇ ಇರುತ್ತದೆ. ಅನೇಕಜನ್ಮಾರ್ಜಿತ ಈ ಕರ್ಮಸಂಚಯವು ಸರ್ವಥಾ ನಾಶವಾಗುವತನಕ ಜೀವಿಗೆ ಮುಕ್ತಿಯಾಗಲಾರದು. ಸಂಚಿತದಿಂದ ಸುರಣೆ, ಸುರಣೆಯಿಂದ ಕ್ರಿಯಮಾಣ, ಕ್ರಿಯಮಾಣದಿಂದ ಪುನಃ ಸಂಚಿತ ಮತ್ತು ಸಂಚಿತದ ಅಂಶದಿಂದ ಪ್ರಾರಬ್ಧ. ಹೀಗೆ ಕರ್ಮಪ್ರವಾಹದಲ್ಲಿ ಜೀವಿಯು ನಿರಂತರ ಹರಿದು ಹೋಗುತ್ತಿರುವನು. ಸಂಚಿತಕ್ಕನುಸಾರವೇ ಬುದ್ಧಿಯ ವೃತ್ತಿಗಳಾಗುತ್ತವೆ. ಅಂದರೆ ಸಂಚಿತದ ಕಾರಣದಿಂದಲೇ ಅದಕ್ಕನುಕೂಲವಾಗಿ ಹೃದಯದಲ್ಲಿ ಕರ್ಮಗಳಿಗಾಗಿ ಪ್ರೇರಣೆ ಆಗುತ್ತದೆ. ಸಾತ್ತ್ವಿಕ, ರಾಜಸ, ತಾಮಸ ಸಮಸ್ತ ಸರಣೆಗಳು ಅಥವಾ ಕರ್ಮಪ್ರೇರಣೆಗಳ ಪ್ರಧಾನಕಾರಣ ಸಂಚಿತವೇ ಆಗಿದೆ. ಸಂಚಿತವು ಕೇವಲ ಪ್ರೇರೇಪಿಸುತ್ತದೆ, ಅದಕ್ಕನುಸಾರ ಕರ್ಮಮಾಡಲಿಕ್ಕಾಗಿ ಮನುಷ್ಯನನ್ನು ಬಾಧ್ಯವಾಗಿಸಲಾರದು. ಎಂಬುದನ್ನು ಅವಶ್ಯಕವಾಗಿ ತಿಳಿದುಕೊಳ್ಳಬೇಕಾದ ಮಾತು. ಕರ್ಮಮಾಡುವುದರಲ್ಲಿ ಪುರುಷಾರ್ಥವೆಂದು ಹೇಳುವ ವರ್ತಮಾನದ ಕರ್ಮವೇ ಪ್ರಧಾನ ಕಾರಣವಾಗಿದೆ. ಪುರುಷಾರ್ಥವು ಸಂಚಿತಕ್ಕನುಕೂಲವಾದರೆ ಅದು ಸಂಚಿತದ ಮೂಲಕ ಉತ್ಪನ್ನವಾದ ಕರ್ಮಪ್ರೇರಣೆಯಲ್ಲಿ ಸಹಾಯಕವಾಗಿ ಹಾಗೆಯೇ ಕರ್ಮಮಾಡಿಸುತ್ತದೆ. ಪ್ರತಿಕೂಲವಾದರೆ ಆ ಪ್ರೇರಣೆಯನ್ನು ತಡೆದುಬಿಡುತ್ತದೆ. ಹೇಗೆಂದರೆ, ಯಾರದೋ ಮನಸ್ಸಿನಲ್ಲಿ ಕೆಟ್ಟ ಸಂಚಿತದಿಂದ ಕಳ್ಳತನ ಮಾಡುವ ಸುರಣೆ ಉಂಟಾಯಿತು, ಬೇರೆಯವರ ಧನದ ಕಡೆಗೆ ಮನಸ್ಸು ಹರಿಯಿತು. ಆದರೆ ಒಳ್ಳೆಯ ಸತ್ಸಂಗ, ವಿಚಾರ, ಶುಭವಾತಾವರಣದ ಪ್ರಭಾವದಿಂದ ಆ ಸುರಣೆ ಅಲ್ಲೆ ಅದುಮಿ ನಾಶವಾಯಿತು. ಹೀಗೆಯೇ ಶುಭ ಸಂಚಿತದಿಂದ ದಾನದ ಇಚ್ಛೆ ಉಂಟಾಯಿತು, ಆದರೆ ಅದೂ ಕೂಡ ವರ್ತಮಾನದ ಕುಸಂಗಿಗಳ ಕೆಟ್ಟ ಸಲಹೆಯಿಂದ ಅದುಮಿ ನಾಶವಾಯಿತು. ತಾತ್ಪರ್ಯ-ಕರ್ಮವಾಗುವುದರಲ್ಲಿ ವರ್ತಮಾನದ ಪುರುಷಾರ್ಥವೇ ಪ್ರಧಾನ ಕಾರಣವಾಗಿದೆ. ಈಗಿನ ಶುಭಸಂಗ, ಶುಭ ವಿಚಾರಜನಿತ ಕರ್ಮಗಳ ಹೊಸ ಶುಭ ಸಂಚಿತವಾಗಿ, ಹಳೆಯ ಸಂಚಿತವನ್ನು ಅದುಮಿಬಿಡುತ್ತದೆ. ಅದರಿಂದ ಹಳೆಯ ಸಂಚಿತಕ್ಕನುಸಾರ ಸುರಣೆ ಕಡಿಮೆ ಆಗತೊಡಗುತ್ತದೆ.</p>
<p class="Text">ರೈತನ ಕೊಠಡಿಯಲ್ಲಿ ಅನೇಕವರ್ಷಗಳ ಧಾನ್ಯ ತುಂಬಿದೆ. ಈಗಲೂ ರೈತನು ಹೊಸ ಸಲಿನ ಧಾನ್ಯವನ್ನು ಅದರಲ್ಲೇ ತುಂಬಿದನು. ಈಗ ಅವನು ಧಾನ್ಯವನ್ನು ತೆಗೆಯಬೇಕಿದ್ದರೆ ಮೊದಲಿಗೆ ಹೊಸ ಧಾನ್ಯವೇ ಬಂದೀತು. ಏಕೆಂದರೆ ಅದೇ ಎಲ್ಲಕ್ಕಿಂತ ಮುಂದಿದೆ. ಹೀಗೆಯೇ ಸಂಚಿತದ ವಿಶಾಲರಾಶಿಯಿಂದ ಎಲ್ಲಕ್ಕಿಂತ ಮೊದಲು ಹೊಸದಾದ ಸಂಚಿತಕರ್ಮಕ್ಕನುಸಾರವೇ ಮನಸ್ಸಿನಲ್ಲಿ ಸುರಣೆ ಉಂಟಾದೀತು. ಮನುಷ್ಯನ ಮನಸ್ಸಿನಲ್ಲಿ ಬಹಳ ವಿಚಾರಗಳು ತುಂಬಿವೆ. ಆದರೆ ಅವನು ಯಾವುದರಲ್ಲಿ ತನ್ನ ಸಮಯವನ್ನು ವರ್ತಮಾನದಲ್ಲಿ ವಿಶೇಷವಾಗಿ ತೊಡಗಿಸುತ್ತಾನೋ ಅದೇ ವಿಚಾರಗಳ ಸ್ಮೃತಿ ಅವನಿಗಾಗುತ್ತದೆ. ಓರ್ವ ವ್ಯಕ್ತಿಯು ಸಾಧುಸೇವಿಯಾಗಿದ್ದಾನೆ, ಆದರೆ ಕುಸಂಗವಶನಾಗಿ ಅವನು ನಾಟಕನೋಡತೊಡಗಿದನು. ಇದರಿಂದ ಅವನಿಗೆ ನಾಟಕದ ದೃಶ್ಯಗಳೇ ನೆನಪಾಗ ತೊಡಗಿದವು. ಮನುಷ್ಯನ ಮನಸ್ಸಿನಲ್ಲಿ ಯಾವ ರೀತಿಯ ಸುರಣೆಯಾಗುತ್ತದೋ, ಪುರುಷಾರ್ಥವು ಅದಕ್ಕನುಕೂಲವಾಗದಿದ್ದರೆ, ಪ್ರಾಯಶಃ ಅದಕ್ಕನುಸಾರವೇ ಅವನು ಕರ್ಮಮಾಡುತ್ತಾನೆ. ಕರ್ಮದ ಹೊಸ ಸಂಚಿತವಾದಂತೆ, ಅದರಿಂದ ಪುನಃ ಹಾಗೆಯೇ ಸುರಣೆಯಾಗುತ್ತದೆ; ಮತ್ತೆ ಅದರಂತೇ ಕರ್ಮಗಳಾಗುತ್ತವೆ. ನಾಟಕ ನೋಡುವುದರಿಂದ ಅದರದ್ದೇ ಸ್ಮೃತಿ ಉಂಟಾಯಿತು, ಮತ್ತೆ ನೋಡುವ ಸುರಣೆಯಾಯಿತು. ಸಂಗವೂ ಅನುಕೂಲವಾಗಿತ್ತು, ಆದ್ದರಿಂದ ಪುನಃ ನೋಡಲು ಹೋದ. ಪುನಃ ಅದರದ್ದೇ ಸ್ಮೃತಿ ಮತ್ತು ಸುರಣೆಯಾಯಿತು. ಪುನಃ ನಾಟಕನೋಡಲು ಹೋದ. ಹೀಗಾಗುತ್ತಾ ಆಗುತ್ತಾ ಆ ಮನುಷ್ಯನು ಸಾಧುಸೇವಾರೂಪೀ ಸತ್ಕರ್ಮವನ್ನು ಬಿಟ್ಟುಬಿಟ್ಟನು. ನಿಧಾನವಾಗಿ ಅದರ ಮಾತೂ ಕೂಡ ಅವನಿಗೆ ಪ್ರಾಯಶಃ ಮರೆತುಹೋಯಿತು. ಸತ್ಸಂಗ, ಸದುಪದೇಶ, ಸದ್ವಿಚಾರ ಮುಂತಾದವುಗಳಿಂದ ಉತ್ಪನ್ನವಾದ ವರ್ತಮಾನ ಕರ್ಮಗಳಿಂದ ಪೂರ್ವಸಂಚಿತದ ಸುರಣೆಗಳು ಅದುಮಿ ಹೋಗುತ್ತವೆ ಎಂಬುದು ಸಿದ್ಧವಾಯಿತು. ಇದರಿಂದ ಮನುಷ್ಯನು ಸಂಚಿತದ ಸಂಗ್ರಹ, ಪರಿವರ್ತನೆ ಮತ್ತು ಅದರ ಕ್ಷಯ-ವೃದ್ಧಿಯಲ್ಲಿ ಪ್ರಾಯಶಃ ಸ್ವತಂತ್ರನಾಗಿರುತ್ತಾನೆ ಎಂದು ಹೇಳಲಾಗುತ್ತದೆ.</p>
<p class="Text">ಅಂತಃಕರಣದಲ್ಲಿ ಕೆಲವು ಸುರಣೆಗಳು ಪ್ರಾರಬ್ಧದಿಂದಲೂ ಉಂಟಾಗುತ್ತವೆ. ಆದರೆ ಯಾವ ಸುರಣೆ ಸಂಚಿತದ್ದು, ಯಾವ ಸುರಣೆ ಪ್ರಾರಬ್ಧದ್ದು ಇದನ್ನು ನಿರ್ಣಯಿಸುವುದು ತುಂಬಾ ಕಷ್ಟವಾಗಿದೆ. ಆದರೂ ಸಾಧಾರಣವಾಗಿ - ಯಾವ ಸುರಣೆ ಅಥವಾ ವಾಸನೆಗಳು ಹೊಸ ಪಾಪ-ಪುಣ್ಯ ಮಾಡುವುದರಲ್ಲಿ ಕಾರಣೀಭೂತವಾಗುವವೋ ಅದರ ಕಾರಣ ಸಂಚಿತವಾಗಿದೆ. ಕೇವಲ ಸುಖ-ದುಃಖಗಳು ಭೋಗಿಸಲ್ಪಡುವವೋ ಅವು ಪ್ರಾರಬ್ಧದಿಂದ ಆಗುತ್ತವೆ ಎಂದು ತಿಳಿಯಬೇಕು. ಪ್ರಾರಬ್ಧದಿಂದ ಉಂಟಾಗುವ ವಾಸನೆಯಿಂದ ಸುಖ-ದುಃಖಗಳ ಭೋಗವು ಮಾನಸಿಕವಾಗಿ ಸೂಕ್ಷ್ಮಶರೀರಕ್ಕೂ ಆಗಬಲ್ಲದು ಹಾಗೂ ಸ್ಥೂಲ ಶರೀರದ ಮೂಲಕ ಕ್ರಿಯೆಯಾಗಿಯೂ ಆಗಬಲ್ಲದು. ಆದರೆ ಈ ಪ್ರಾರಬ್ಧದಿಂದ ಉಂಟಾದ ವಾಸನೆಯ ಪರಿವರ್ತನೆಯ ಸ್ವತಂತ್ರತೆ ಮನುಷ್ಯನಿಗಿಲ್ಲ.</p>
<p class="Sub-Heading" id="toc_marker-8-2">ಪ್ರಾರಬ್ಧ</p>
<p class="Text">ಪಾಪ-ಪುಣ್ಯರೂಪೀ ಸಂಚಿತದ ಕೆಲವು ಅಂಶದಿಂದ ಒಂದು ಜನ್ಮಕ್ಕಾಗಿ ಭೋಗ ಭೋಗಿಸುವ ಉದ್ದೇಶದಿಂದ ಪ್ರಾರಬ್ಧ ಉಂಟಾಗುತ್ತದೆ ಎಂಬುದು ಮೇಲೆ ಹೇಳಲಾಗಿದೆ. ಈ ಭೋಗವು ಮಾನಸಿಕ ವಾಸನೆಯಿಂದ ಮತ್ತು ಸ್ಥೂಲ ಶರೀರದ ಕ್ರಿಯೆಗಳಿಂದ ಭೋಗಿಸಲಾಗುತ್ತದೆ. ಸ್ವಪ್ನಾದಿಗಳಲ್ಲಿ ಅಥವಾ ಬೇರೆ ಸಮಯದಲ್ಲಿ ಚಿತ್ತದಲ್ಲಿ ಏಳುವ ನಾನಾ ರೀತಿಯ ವೃತ್ತಿ ತರಂಗಗಳಿಂದ ಆಗುವ ಸುಖ-ದುಃಖ ಭೋಗವು ಮಾನಸಿಕವಾಗಿದೆ. ಓರ್ವ ವ್ಯಾಪಾರಿಯು ಧಾನ್ಯವನ್ನು ಖರೀದಿಸಿದನು. ಈ ಸಲ ಈ ಧಾನ್ಯದಿಂದ ಇಷ್ಟು ಲಾಭವಾದರೆ ಜಮೀನು ಕೊಂಡುಕೊಂಡು ಮನೆಕಟ್ಟಿಸುವೆನು ಎಂದು ಮನಸ್ಸಿಗೆ ಬಂತು. ಲಾಭದ ಅನೇಕ ಕಾರಣಗಳ ಕಲ್ಪನೆಯೂ ಆಯಿತು. ಮನಸ್ಸು ಆನಂದದಿಂದ ತುಂಬಿಹೋಯಿತು. ಮರುಕ್ಷಣದಲ್ಲೇ ಎಲ್ಲಾದರೂ ಬೆಲೆ ಕುಸಿದು ನಷ್ಟವಾದರೆ, ಸಾಹುಕಾರನಿಗೆ ಹಣತುಂಬಲು ಮನೆ-ಮಠ ಮಾರಬೇಕಾದೀತು ಎಂದು ಮನಸ್ಸಿಗೆ ಬಂದು ಚಿಂತೆ ಉಂಟಾಯಿತು, ಮುಖಬಾಡಿಹೋಯಿತು. ಚಿತ್ತದಲ್ಲಿ ಈ ರೀತಿಯ ಸುಖ-ದುಃಖಗಳನ್ನುಂಟುಮಾಡುವ ವಿವಿಧ ತರಂಗಗಳು ಕ್ಷಣ-ಕ್ಷಣಕ್ಕೂ ಏಳುತ್ತಿರುತ್ತವೆ. ಮೇಲಿಂದ ಮೇಲೆ ಎಲ್ಲವೂ ಸರಿಯಾಗಿದೆ, ದುಃಖದ ಯಾವ ಕಾರಣವೂ ಕಂಡುಬರುವುದಿಲ್ಲ. ಆದರೆ ಮಾನಸಿಕ ಚಿಂತೆಯಿಂದ ಮನುಷ್ಯನು ಬಹುಶಃ ದುಃಖಿತನಂತೆ ಕಾಣಲಾಗುತ್ತದೆ. ಅವನ ಮುಖ ಬಾಡಿರುವುದನ್ನು ಕಂಡು ಜನರಿಗೆ ಆಶ್ಚರ್ಯವಾಗುತ್ತದೆ. ಇದೇ ಪ್ರಕಾರ ಎಲ್ಲ ರೀತಿಯ ಬಾಹ್ಯ ಅಭಾವಗಳಲ್ಲಿ ದುಃಖದ ಅನೇಕ ಕಾರಣಗಳು ಇದಿರಾದರೂ ಮಾನಸಿಕ ಪ್ರಸನ್ನತೆಯಿಂದ ಮನುಷ್ಯರು ಆಗಾಗ ಸುಖಿಗಳಾಗುತ್ತಾರೆ. ಪುತ್ರನ ಮರಣದಿಂದ ಅಳುತ್ತಿರುವ ಮನುಷ್ಯನ ಮುಖದಲ್ಲಿಯೂ ಚಿತ್ತ-ವೃತ್ತಿಯು ಬದಲಾದಾಗ ಒಂದು ಕ್ಷಣವಾದರೂ ನಗುವಿನ ಗೆರೆ ನೋಡಲಾಗುತ್ತದೆ. ಇದೂ ಕೂಡ ಪ್ರಾರಬ್ಧದ ಮಾನಸಿಕ ಭೋಗವಾಗಿದೆ.</p>
<p class="Text">ಪ್ರಾರಬ್ಧದ ಇನ್ನೊಂದು ಪ್ರಕಾರ ಸುಖ-ದುಃಖರೂಪೀ ಇಷ್ಟ-ಅನಿಷ್ಟ ಪದಾರ್ಥಗಳು ಪ್ರಾಪ್ತವಾಗುವುದು. ಸುಖ-ದುಃಖರೂಪೀ ಪ್ರಾರಬ್ಧದ ಭೋಗವು ಅನಿಚ್ಛಾ, ಪರೇಚ್ಛಾ, ಸ್ವೇಚ್ಛಾ ಎಂದು ಮೂರು ರೀತಿಯಿಂದ ಆಗುತ್ತದೆ.</p>
<p class="Text">ಅನಿಚ್ಛಾ-ಪ್ರಾರಬ್ಧ - ದಾರಿ ನಡೆಯುವಾಗ ಮನುಷ್ಯನ ಮೇಲೆ ಯಾವುದೋ ಮನೆಯ ಗೋಡೆ ಕುಸಿತು ಬೀಳುವುದು, ಸಿಡಿಲು ಹೊಡೆಯುವುದು, ಮರ ಮುರಿದು ಬೀಳುವುದು, ಮನೆಯಲ್ಲಿ ಕುಳಿತಿರುವಾಗಲೇ ಛಾವಣಿ ಕುಸಿತು ಬೀಳುವುದು, ಅಕಸ್ಮಾತ್ ಬಂದೂಕು ಜಾರಿಬಿದ್ದು ಗುಂಡು ತಗಲುವುದು ಮುಂತಾದ ದುಃಖಗಳು ಉಂಟಾಗುವುದು ಅನಿಚ್ಛಾ ಪ್ರಾರಬ್ಧವಾಗಿದೆ. ದಾರಿನಡೆಯುವಾಗ ರತ್ನದೊರೆಯುವುದು, ಹೊಲ ಊಳುವಾಗ ನೆಲದಲ್ಲಿ ಧನಸಿಗುವುದು ಮುಂತಾದ ಸುಖ-ಭೋಗಗಳು ದೊರೆಯುವುದರಲ್ಲಿ ಮನಸ್ಸಿನಲ್ಲಿ ಯಾವುದೇ ಇಚ್ಛೆ ಇರಲಿಲ್ಲ, ಬೇರೆಯವರಿಗೂ ಇಂತಹ ಇಚ್ಛೆ ಇರಲಿಲ್ಲ - ಈ ವಿಧವಾಗಿ ಆಯಾಸವಿಲ್ಲದೆ ದೈವಯೋಗದಿಂದ ತನ್ನಿಂತ-ತಾನೇ ಸುಖ-ದುಃಖಗಳು ಪ್ರಾಪ್ತವಾಗುವುದು ಅನಿಚ್ಛಾ ಪ್ರಾರಬ್ಧವಾಗಿದೆ.</p>
<p class="Text"><span class="char-style-override-2">ಪರೇಚ್</span><span class="char-style-override-2">ಛಾ-ಪ್ರಾರಬ್ಧ -</span> ಮಲಗಿರುವ ಮನುಷ್ಯನ ಮೇಲೆ ಕಳ್ಳರು-ದರೋಡೆಕೋರರಿಂದ ಆಕ್ರಮಣವಾಗುವುದು, ತಿಳಿದು-ತಿಳಿದು ಯಾರಿಂದಲೋ ದುಃಖ ಪ್ರಾಪ್ತವಾಗುವುದು, ಮುಂತಾದ ದುಃಖಗಳು, ಕೆಟ್ಟದಾರಿಯಲ್ಲಿ ನಡೆಯುವವನಿಗೆ ಸತ್ಪುರುಷರು ತಡೆಯುವುದು, ಅಪಥ್ಯ ಮಾಡುವ ರೋಗಿಯ ಕೈಹಿಡಿದು ವೈದ್ಯರು ಅಥವಾ ಮಿತ್ರರು ತಡೆಯುವುದು, ಇಚ್ಛಿಸದೆಯೇ ಬೇರೆಯವರ ಮೂಲಕ ಧನ ದೊರಕುವುದು ಮುಂತಾದ ಸುಖರೂಪೀ ಭೋಗಗಳು, ಬೇರೆಯವರ ಇಚ್ಛೆಯಿಂದ ಪ್ರಾಪ್ತವಾಗುವುದು ಪರೇಚ್ಛಾ ಪ್ರಾರಬ್ಧವಾಗಿದೆ. ಇದರಲ್ಲಿ ಒಂದು ತುಂಬಾ ತಿಳಿಯಬೇಕಾದ ಮಾತಿದೆ - ಓರ್ವ ವ್ಯಕ್ತಿಗೆ ಯಾರೋ ಹೊಡೆದು ಗಾಯಗೊಳಿಸಿದ, ಅಥವಾ ಯಾರೋ ಯಾರ ಮನೆಯಲ್ಲೋ ಕಳ್ಳತನಮಾಡಿದ. ಇದರಲ್ಲಿ ಆ ಮನುಷ್ಯನಿಗೆ ಏಟು ಬೀಳುವುದು, ಅವನ ಮನೆಯಲ್ಲಿ ಕಳ್ಳತನವಾಗುವುದಾದರೋ ಪ್ರಾರಬ್ಧದ ಭೋಗವಾಗಿದೆ. ಆದರೆ ಯಾರು ಆಘಾತ ನೀಡದನೋ, ಕಳ್ಳತನ ಮಾಡಿದನೋ, ಅವನು ಅವಶ್ಯವಾಗಿ ಹೊಸ ಕರ್ಮವನ್ನು ಮಾಡಿದನು. ಅದರ ಫಲ ಅವನಿಗೆ ಮುಂದೆ ಭೋಗಿಸಬೇಕಾಗುವುದು. ಏಕೆಂದರೆ, ಯಾವುದೇ ಕರ್ಮದ ಭೋಗದ ಕಾರಣ ಮೊದಲಿನಿಂದಲೇ ನಿಶ್ಚಿತವಾಗಿರುವುದಿಲ್ಲ. ಕಾರಣ ನಿಶ್ಚಿತವಾಗಿದ್ದರೆ, ಇಂತಹ ಮನುಷ್ಯನು ಇಂತಹವನ ಮನೆಯಲ್ಲಿ ಕಳ್ಳತನ ಮಾಡುವನು, ಇಂತಹವನಿಗೆ ಹೊಡೆತ ಕೊಡುವನು ಎಂದಾದರೆ ಇಂತಹ ಜನರು ನಿರ್ದೋಷಿಗಳಾಗುವರು. ಏಕೆಂದರೆ ಅವರಾದರೋ ಈಶ್ವರೀಯ ವಿಧಾನಕ್ಕೆ ವಶರಾಗಿ ಕಳ್ಳತನ ದರೋಡೆ ಮುಂತಾದವು ಮಾಡುತ್ತಾರೆ. ಹೀಗೆಯೇ ಇರುತ್ತಿದ್ದರೆ ಮತ್ತೆ ಇಂತಹ ಜನರಿಗಾಗಿ ಶಾಸ್ತ್ರದಲ್ಲಿ ದಂಡವಿಧಾನ ಮತ್ತು ಈ ಕರ್ಮಗಳ ಫಲಭೋಗದ ವ್ಯವಸ್ಥೆ ಏಕಿದೆ?</p>
<p class="Text">ಅದಕ್ಕಾಗಿ ಫಲಭೋಗದ ಎಲ್ಲ ಹೇತುಗಳು ಮೊದಲಿನಿಂದಲೇ ನಿಶ್ಚಿತಾಗಿರುವುದಿಲ್ಲ ಎಂದು ಒಪ್ಪಬೇಕಾಗುತ್ತದೆ. ಅನ್ಯಾಯ ಅಥವಾ ಸ್ವಾರ್ಥವಿರುವ ಕ್ರಿಯೆಯು, ಆಸಕ್ತಿಯಿಂದ ಮಾಡಲಾದ ಕ್ರಿಯೆಯು ಅವಶ್ಯವಾಗಿ ಹೊಸ ಕರ್ಮವೇ ಆಗಿದೆ. ಒಂದೊಮ್ಮೆ ಈಶ್ವರನು ಯಾರೋ ವ್ಯಕ್ತಿ ವಿಶೇಷನಿಗೆ ಯಾರಿಗೋ ಕೊಲ್ಲಲು ಹೇತುವಾಗಿಸುವುದಾದರೆ, ಆ ಘಾಸಿಯ ಶಿಕ್ಷೆ ಪಡೆದ ವ್ಯಕ್ತಿಗೆ ಘಾಸಿಶಿಕ್ಷೆಯನ್ನು ಕೊಡುವ ನ್ಯಾಯಕರ್ಮದಲ್ಲಿ ನಿಯುಕ್ತನಾದ ಕೊಲೆಗಡುಕನಂತೆ ಯಾರನ್ನಾದರೂ ಕಾರಣವಾಗ ಬಲ್ಲದು. ಘಾಸಿಯನ್ನು ಕೊಡುವವನನ್ನು ಘಾಸಿಪಡೆದವನು ಯಾವುದೋ ಜನ್ಮದಲ್ಲಿ ಕೊಂದಿರಬಹುದು; ಅಥವಾ ಅವನ ಯಾವ ಸಂಬಂಧವೂ ಇಲ್ಲದೆ ಅವನು ಕೇವಲ ನ್ಯಾಯಯುಕ್ತ ಕರ್ಮವೇ ಮಾಡಿರಬಹುದು ಎಂದೂ ಆಗಿರಬಹುದು.</p>
<p class="Text"><span class="char-style-override-2">ಸ್ವೇಚ್ಛಾ-ಪ್ರಾರಬ್ಧ - </span>ಋತುಕಾಲದಲ್ಲಿ ಭಾರ್ಯಾಗಮನದ ಮೂಲಕ ಸುಖ ಸಿಗುವುದು, ಅದರಿಂದ ಪುತ್ರ ಪ್ರಾಪ್ತಿಯಾಗುವುದು, ಆಗದಿರುವುದು, ಆಗಿ ಸಾಯುವುದು, ನ್ಯಾಯಯುಕ್ತ ವ್ಯಾಪಾರದಲ್ಲಿ ಕಷ್ಟ ಸ್ವೀಕರಿಸುವುದು, ಅದರಿಂದ ಲಾಭವಾಗುವುದು, ಆಗದಿರುವುದು, ಅಥವಾ ಆಗಿ ನಷ್ಟವಾಗುವುದು ಮುಂತಾದವುಗಳು ಸ್ವೇಚ್ಛಾ ಪ್ರಾರಬ್ಧವಾಗಿದೆ. ಈ ಕರ್ಮಗಳು ಮಾಡಲಿಕ್ಕಾಗಿ ಆಗುವ ಪ್ರೇರಣಾತ್ಮಕ ವಾಸನೆಯ ಕಾರಣ ಪ್ರಾರಬ್ಧವಾಗಿದೆ. ಅನಂತರ ಕ್ರಿಯೆಯಾಗುತ್ತದೆ. ಕ್ರಿಯೆಯು ಸಿದ್ಧಿಸುವುದು- ಸಿದ್ಧಿಸದಿರುವುದು ಸುಕೃತ-ದುಷ್ಕೃತದ ಫಲವಾಗಿದೆ.</p>
<p class="Text">ಸ್ವೇಚ್ಛಾಪ್ರಾರಬ್ಧದ ಭೋಗಗಳ ಕಾರಣವನ್ನು ತಿಳಿದುಕೊಳ್ಳುವುದು ತುಂಬಾ ಕಠಿಣ ವಿಷಯವಾಗಿದೆ. ತುಂಬಾ ಸೂಕ್ಷ್ಮವಿಚಾರ ಮತ್ತು ನಾನಾತರಹದ ತರ್ಕಗಳನ್ನು ಆಶ್ರಯಿಸಿದರೂ ಇಂತಹ ಫಲಭೋಗವು ನಮ್ಮ ಪೂರ್ವಜನ್ಮಕೃತ ಇಂತಹ ಕರ್ಮಗಳ ಫಲವಾಗಿದೆ, ಅದು ಅವುಗಳ ಪ್ರೇರಣೆಯಿಂದ ದೊರೆತಿದೆ, ಅಥವಾ ಇದೇ ಜನ್ಮದ ಯಾವುದೋ ಕರ್ಮ ಕೂಡಲೇ ಸಂಚಿತದಿಂದ ಪ್ರಾರಬ್ಧವಾಗಿ ಇದರಲ್ಲಿ ಕಾರಣವಾಗಿದೆ ಎಂದು ನಿಶ್ಚಿತವಾಗಿ ಹೇಳುವುದು ಸರ್ವಥಾ ಕಠಿಣವಾಗಿದೆ.</p>
<p class="Text">ಓರ್ವ ವ್ಯಕ್ತಿಯು ಪುತ್ರಪ್ರಾಪ್ತಿಗಾಗಿ ಪುತ್ರಕಾಮೇಷ್ಟಿ ಮಾಡಿದನು ಅಥವಾ ಧನಲಾಭಕ್ಕಾಗಿ ಯಾವುದೋ ಯಜ್ಞದ ಅನುಷ್ಠಾನ ಮಾಡಿದನು. ಅನಂತರ ಅವನಿಗೆ ಪುತ್ರ ಅಥವಾ ಧನದ ಪ್ರಾಪ್ತಿಯಾಯಿತು. ಈ ಪುತ್ರ-ಧನ ಪ್ರಾಪ್ತಿಯಲ್ಲಿ ಯಜ್ಞ ಕಾರಣವಾಗಿದೆಯೋ, ಪೂರ್ವಜನ್ಮಕೃತ ಕರ್ಮಕಾರಣವಾಗಿದೆಯೋ ಇದನ್ನು ಯಥಾರ್ಥವಾಗಿ ನಿರ್ಣಯಿಸುವುದು ಕಷ್ಟವಾಗಿದೆ. ಅವನಿಗೆ ಪುತ್ರ, ಧನ, ಪೂರ್ವಜನ್ಮಕೃತ ಕರ್ಮದ ಫಲವಾಗಿ ದೊರೆತಿರಬಹುದು ಮತ್ತು ವರ್ತಮಾನ ಯಜ್ಞದ ಫಲವು ಮುಂದೆ ಸಿಗಲಿದೆ ಅಥವಾ ಕ್ರಿಯಾವೈಗುಣ್ಯದಿಂದ ಅದರ ಫಲವು ನಾಶವಾಗಿರಬಹುದು ಎಂಬುದೂ ಸಂಭವವಿದೆ. ಓರ್ವ ವ್ಯಕ್ತಿಯು ರೋಗನಿವೃತ್ತಿಗಾಗಿ ಔಷಧ ಸೇವಿಸುವನು. ಅವರ ರೋಗವಾಸಿಯಾಗುತ್ತದೆ. ಇದರಲ್ಲಿ ಆ ಔಷಧಿಯ ಫಲವಾಗಿದೆ ಅಥವಾ ಭೋಗವು ಮುಗಿದಾಗ ತಾನಾಗಿಯೇ ‘ಕಾಕತಾಲೀಯ ನ್ಯಾಯ’ದಂತೆ ಹೀಗಾಗಿದೆ<span class="char-style-override-3">*</span> ಎಂದು ಹೇಳುವುದು ಕಷ್ಟವಾಗಿದೆ. ಆದರೂ ಏನೆಲ್ಲ ಆಗುತ್ತಿದೆಯೋ, ಅದೆಲ್ಲವೂ ಸ್ವೇಚ್ಛಾಕೃತ ಕರ್ಮಗಳ ಪ್ರಾರಬ್ಧ ಫಲವೇ ಆಗಿದೆ. ಎಂಬುದು ಅವಶ್ಯವಾಗಿ ತಿಳಿದುಕೊಳ್ಳಬೇಕು. ಕರ್ಮಗಳ ಫಲವು ಈಗಾಗುವುದು ಅಥವಾ ಮುಂದಾಗುವುದು ಎಂಬುದು ಯಾವುದೇ ನಿಶ್ಚಿತವಿಲ್ಲ, ಸರ್ವಥಾ ಈಶ್ವರಾಧೀನವಾಗಿದೆ. ಇದರಲ್ಲಿ ಜೀವಿಯು ಪೂರ್ಣ ಅಸ್ವತಂತ್ರನಾಗಿದ್ದಾನೆ. ಪ್ರಕೃತ ಜೀವನದಲ್ಲಿ ಪಾಪಮಾಡುವ ಜನರು ಧನ, ಪುತ್ರ, ಮಾನಾದಿಗಳಿಂದ ಸುಖಿಗಳಿರುವುದನ್ನು ನೋಡಲಾಗುತ್ತದೆ. (ಆದರೂ ಅವರಲ್ಲಿ ಎಷ್ಟು ಜನರಿಗೆ ಆಗುವ ಮಾನಸಿಕ ಭಾರೀ ದುಃಖವಾಗಬಲ್ಲುದನ್ನು ನಮಗೆ ತಿಳಿಯದು.) ಪುಣ್ಯಮಾಡುವ ಮನುಷ್ಯರು ಸಾಂಸಾರಿಕ ಪದಾರ್ಥಗಳ ಅಭಾವದಿಂದ ದುಃಖಿತರಾಗಿರುವುದನ್ನು ನೋಡಲಾಗುತ್ತದೆ. (ಅದರಲ್ಲಿಯೂ ಎಷ್ಟೋ ಮಂದಿ ಮಾನಸಿಕ ಸುಖಿಗಳಿರುತ್ತಾರೆ.) ಪಾಪ-ಪುಣ್ಯದ ಫಲದಲ್ಲಿ ಜನರಿಗೆ ಸಂದೇಹ ಉಂಟಾಗುವಲ್ಲಿ - ಅವರ ವರ್ತಮಾನದ ಒಳ್ಳೆಯ-ಕೆಟ್ಟ ಕರ್ಮಗಳ ಫಲವು ಮುಂದೆ ಸಿಗಲಿದೆ. ಈಗ ಪೂರ್ವಜನ್ಮಕೃತ ಕರ್ಮಗಳ ಒಳ್ಳೆಯ-ಕೆಟ್ಟ ಫಲವು ಪ್ರಾಪ್ತವಾಗುತ್ತಾ ಇದೆ ಎಂದು ತಿಳಿದುಕೊಳ್ಳಬೇಕು.</p>
<p class="Footnotes"><span class="char-style-override-4">* </span>ಕಾಯಿಲೆ ಹಿಂದಿನ ಪಾಪಕರ್ಮದ ಫಲವಾಗಿಯೂ ಬರುತ್ತದೆ, ಈಗಿನ ಅಪಥ್ಯ ಸೇವನೆಯಿಂದಲೂ ಬರುತ್ತದೆ. ಅಪಥ್ಯದಿಂದಾದ ಕಾಯಿಲೆ ಪ್ರಾಯಶಃ ಔಷ‘ದಿಂದ ನಾಶವಾಗುತ್ತದೆ. ಆದರೆ ಕರ್ಮಜನ್ಯ ರೋಗಗಳು ಭೋಗ ಮುಗಿಯುವವರೆಗೆ ದೂರವಾಗುವುದಿಲ್ಲ. ಆದರೆ ಯಾವ ಕಾಯಿಲೆ ಕರ್ಮಜನ್ಯ, ಯಾವ ಕಾಯಿಲೆ ಕುಪಥ್ಯಜನ್ಯ ಎಂದು ನಿರ್ಣಯಿಸುವುದು ಬಹಳ ಕಷ್ಟ. ಆದ್ದರಿಂದ ಎಲ್ಲ ಕಾಯಿಲೆಗಳಲ್ಲಿಯೂ ಔಷಧಿ ಸೇವಿಸಲೇಬೇಕು.</p>
<p class="Text">ಕರ್ಮವು ಹೆಚ್ಚು ಬಲಿಷ್ಠವಾದರೆ ಅದರ ಫಲ ಕೂಡಲೇ ದೊರೆಯುತ್ತದೆ ಮತ್ತು ಸಾಧಾರಣವಾದುದರ ಫಲ ತಡವಾಗಿ ಸಿಗುತ್ತದೆ ಎಂದು ಹೇಳಲಾಗುತ್ತದೆ. ಆದರೆ ಈ ನಿಯಮವೂ ಎಲ್ಲೆಡೆ ಹೊಂದಿಕೊಳ್ಳುವುದಿಲ್ಲ. ಆದ್ದರಿಂದ ಇಲ್ಲಿ - ತ್ರಿಕಾಲದರ್ಶಿ, ಜಗನ್ನಿಯಂತಾ ಪರಮಾತ್ಮನಲ್ಲದೆ ತರ್ಕ-ಯುಕ್ತಿಗಳ ಬಲದಿಂದ ಮನುಷ್ಯನು ಸ್ವೇಚ್ಛಾ-ಪ್ರಾರಬ್ಧದ ನಿರ್ಣಯ ಮಾಡಲಾರನು ಎಂದೇ ಹೇಳಬೇಕಾಗುತ್ತದೆ. ಕರ್ಮ ಮತ್ತು ಫಲದ ಸಂಯಮನ ಮಾಡುವ ಯೋಗಿಗಳು ಈಶ್ವರಕೃಪೆಯಿಂದ, ತನ್ನ ಯೋಗಶಕ್ತಿಯಿಂದ ಸ್ವಲ್ಪ ತಿಳಿಯಬಲ್ಲರು.</p>
<p class="Sub-Heading" id="toc_marker-8-3">ಕ್ರಿಯಮಾಣ</p>
<p class="Text">ತನ್ನ ಇಚ್ಛೆಯಿಂದ ಮಾಡಲಾಗುವ ಒಳ್ಳೆಯ-ಕೆಟ್ಟ ಹೊಸ ಕರ್ಮಗಳನ್ನು ಕ್ರಿಯಮಾಣವೆಂದು ಹೇಳುತ್ತಾರೆ. ಕ್ರಿಯಮಾಣ ಕರ್ಮಗಳಲ್ಲಿ ಪ್ರಧಾನ ಹೇತು ಸಂಚಿತವಾಗಿದೆ, ಕೆಲವೆಡೆ ತನ್ನ ಅಥವಾ ಪರರ ಪ್ರಾರಬ್ಧವೂ ಹೇತುವಾಗುತ್ತದೆ. ಕ್ರಿಯಮಾಣಕರ್ಮದಲ್ಲಿ ಮನುಷ್ಯನು ಈಶ್ವರನ ನಿಯಮಗಳಿಂದ ಬಂತನಾಗಿದ್ದರೂ ಕ್ರಿಯೆಗಳನ್ನು ಮಾಡುವುದರಲ್ಲಿ ಸಾಧಾರಣವಾಗಿ ಸ್ವತಂತ್ರನಾಗಿದ್ದಾನೆ. ನಿಯಮಗಳನ್ನು ಪಾಲಿಸುವುದು, ಬಿಡುವುದು ಅವನ ಅಕಾರದಲ್ಲಿದೆ. ಇದರಿಂದ ಅವನಿಗೆ ಫಲವನ್ನು ಭೋಗಿಸಲು ಬಾಧ್ಯನಾಗಬೇಕಾಗುತ್ತದೆ.</p>
<p class="Text">ನಮ್ಮಿಂದ ಆಗುವ ಒಳ್ಳೆಯ-ಕೆಟ್ಟ ಕರ್ಮಗಳೆಲ್ಲವೂ ಈಶ್ವರೇಚ್ಛೆಯಿಂದ ಅಥವಾ ಪ್ರಾರಬ್ಧದಿಂದ ಆಗುತ್ತವೆ ಎಂದು ಯಾರಾದರೂ ಹೇಳಿದರೆ, ಅವನು ಹೀಗೆ ಹೇಳುವುದು ಭ್ರಮಾತ್ಮಕವಾಗಿದೆ. ಪಾಪ-ಪುಣ್ಯಗಳನ್ನು ಮಾಡಿಸುವುದರಲ್ಲಿ ಈಶ್ವರ ಅಥವಾ ಪ್ರಾರಬ್ಧವನ್ನು ಹೇತುವೆಂದು ಒಪ್ಪಿದರೆ ಪ್ರಧಾನವಾಗಿ ನಾಲ್ಕು ದೋಷಗಳು ಬರುತ್ತವೆ. ಅದು ನಿರ್ವಿಕಾರ, ನಿರಪೇಕ್ಷ, ಸಮದರ್ಶಿ, ದಯಾಳು, ನ್ಯಾಯಕಾರಿ ಮತ್ತು ಉದಾಸೀನ ಈಶ್ವರನಿಗಾಗಿ ಸರ್ವಥಾ ಅನುಪಯುಕ್ತವಾಗಿದೆ.</p>
<p class="Text">(1) ಈಶ್ವರ ಅಥವಾ ಪ್ರಾರಬ್ಧವೇ ಒಳ್ಳೆಯ-ಕೆಟ್ಟ ಕರ್ಮಮಾಡಿಸುವುದಾದರೆ ವಿಧಿ-ನಿಷೇಧಗಳನ್ನು ಹೇಳುವ ಶಾಸ್ತ್ರಗಳ ಆವಶ್ಯಕತೆ ಏನಿದೆ? <span class="char-style-override-2">‘ಸತ್ಯಂವದ’ ‘ಧರ್ಮಂಚರ’ </span>(ತೈ-1/11/1) <span class="char-style-override-2">‘ಮಾತೃದೇವೋ ಭವ, ಪಿತೃದೇವೋ ಭವ, ಆಚಾರ್ಯ ದೇವೋಭವ’</span> (ತೈ-1/11/2) ಮತ್ತು <span class="char-style-override-2">‘ಸುರಾಂ ನ ಪಿಬೇತ್, ಪರದಾರಾನ್ನಾಭಿಗಚ್ಛೇತ್’</span><span class="char-style-override-2"> </span>ಮುಂತಾದ ವಿಧಿ-ನಿಷೇಧಮಯ ವಾಕ್ಯಗಳನ್ನು ಉಲ್ಲಂಘಿಸಿ ಮನಬಂದಂತೆ ಯಥೇಚ್ಛಾಚಾರ ಮಾಡುವ ಪಾಪಪರಾಯಣ ವ್ಯಕ್ತಿಗಳು - ‘ನಾವಾದರೋ ಪ್ರಾರಬ್ಧದ ನಿಯಂತಾ ಈಶ್ವರನ ಪ್ರೇರಣೆಯಿಂದಲೇ ಹೀಗೆ ಮಾಡುತ್ತಿದ್ದೇವೆ’ ಎಂದು ಅನಾಯಾಸವಾಗಿ ಹೇಳಬಲ್ಲರು. ಆದ್ದರಿಂದ ಈಶ್ವರನ ಮೇಲೆ ಶಾಸ್ತ್ರ ಹನನದ ದೋಷ ಬರುತ್ತದೆ.</p>
<p class="Text">(2) ಈಶ್ವರನೇ ಎಲ್ಲ ಪ್ರಕಾರದ ಕರ್ಮಗಳನ್ನು ಮಾಡಿಸುತ್ತಿರುವಾಗ ಆ ಕರ್ಮಗಳ ಫಲ ಸುಖ-ದುಃಖಗಳು ನಮಗೇಕೆ ಆಗಬೇಕು? ಕರ್ಮ ಮಾಡಿಸುವ ಈಶ್ವರನಿಗೇ ಫಲಭೋಗದ ದಾಯಿತ್ವವನ್ನು ಸ್ವೀಕರಿಸಬೇಕು. ಹೀಗೆ ಮಾಡದೆ ಆ ಈಶ್ವರನು ತನ್ನ ದೋಷನ್ನು ಬೇರೆಯವರ ಮೇಲೆ ಹಾಕಲಿಕ್ಕಾಗಿ ದೋಷಿ ಎಂದು ನಿಶ್ಚಯವಾಗುತ್ತದೆ.</p>
<p class="Text">(3) ಈಶ್ವರನು ನ್ಯಾಯಕಾರೀ ಮತ್ತು ದಯಾಳು ಆಗುವುದರಲ್ಲಿ ದೋಷಬರುತ್ತದೆ. ಏಕೆಂದರೆ ಯಾರೇ ನ್ಯಾಯಮೂರ್ತಿಯು ಪಾಪದ ದಂಡವಿಧಾನದಲ್ಲಿ ಪುನಃ ಪಾಪ ಮಾಡುವ ವ್ಯವಸ್ಥೆ ಮಾಡಿಬಿಟ್ಟರೆ ಮತ್ತೆ ಪಾಪಿಗಳಿಗಾಗಿ ದಂಡಿಸುವ ವ್ಯವಸ್ಥೆಮಾಡುವುದು ಅನ್ಯಾಯವೆಂದು ಸಿದ್ಧವಾಗುತ್ತದೆ. ಹಾಗೆಯೇ ಈಶ್ವರನೇ ಪಾಪ ಮಾಡಿಸುತ್ತಾನೆ - ಪಾಪಕ್ಕೆ ಹೇತು ಆಗುತ್ತಾನೆ ಮತ್ತು ದಂಡವನ್ನು ಕೊಡುತ್ತಾನೆ ಎಂದಾದರೆ ಅನ್ಯಾಯಿಯಾಗುವ ಜೊತೆಗೆ ನಿರ್ದಯಿಯೂ ಆಗುತ್ತಾನೆ.</p>
<p class="Text">(4) ಈಶ್ವರನೇ ಪಾಪಿಗಾಗಿ ಪುನಃ ಪಾಪ ಮಾಡುವ ವಿಧಾನ ಮಾಡುತ್ತಾನಾದರೆ ಜೀವಿಗೆ ಎಂದಿಗೂ ಪಾಪಗಳಿಂದ ಮುಕ್ತನಾಗುವ ಯಾವ ಉಪಾಯವೂ ಇರುವುದಿಲ್ಲ. ಪಾಪದ ಫಲ ಪಾಪ, ಅದರ ಫಲ ಪುನಃ ಪಾಪ - ಈ ರೀತಿ ಜೀವಿಯು ಪಾಪದಲ್ಲೇ ಇರಲು ಬಾಧ್ಯನಾಗುತ್ತಾನೆ. ಇದರಿಂದ ಒಂದು ಅನವಸ್ಥೆಯ ದೋಷ ಮತ್ತು ಇನ್ನೊಂದು ಈಶ್ವರನು ಜೀವಿಗಳನ್ನು ಪಾಪಬಂಧನದಲ್ಲಿ ಇರಿಸಲು ಬಯಸುತ್ತಾನೆ ಎಂಬ ದೋಷ ಬರುತ್ತದೆ.</p>
<p class="Text">ಆದ್ದರಿಂದ ಈಶ್ವರನು ಪಾಪ-ಪುಣ್ಯಗಳನ್ನು ಮಾಡಿಸುತ್ತಾನೆ ಎಂದು ತಿಳಿಯುವುದು ಉಚಿತವಲ್ಲ. ಪಾಪಕರ್ಮಕ್ಕಾಗಿ ಈಶ್ವರನು ಪ್ರೇರಣೆ ಎಂದೂ ಆಗುವುದಿಲ್ಲ. ಪುಣ್ಯಕ್ಕಾಗಿ, ಸತ್ಕರ್ಮಗಳಿಗಾಗಿ ಈಶ್ವರನ ಆದೇಶವಿದೆ, ಆದರೆ ಅದನ್ನು ಪಾಲಿಸುವುದು, ಪಾಲಿಸದಿರುವುದು, ಅಥವಾ ವಿಪರೀತವಾಗಿ ಮಾಡುವುದು ನಮ್ಮ ಅಧಿಕಾರದಲ್ಲಿದೆ. ಸರಕಾರಿ ಆಫೀಸರನು ಕಾನೂನಿನಂತೆ ನಡೆಯುತ್ತಾ ಪ್ರಜಾರಕ್ಷಣೆಯ ಅಧಿಕಾರಿಯಾಗಿದ್ದಾನೆ. ಆದರೆ ಅಧಿಕಾರಾರೂಢನಾಗಿ ಅದರ ಸದುಪಯೋಗ ಅಥವಾ ದುರುಪಯೋಗ ಮಾಡುವುದು ಅವನ ಅಧಿಕಾರದಲ್ಲಿದೆ. ಅವನು ಕಾನೂನಿಗೆ ಬದ್ಧನಾಗಿದ್ದರೂ, ಕಾನೂನನ್ನು ಮುರಿದರೆ ಶಿಕ್ಷೆಗೂ ಗುರಿಯಾಗುತ್ತಾನೆ. ಅದೇ ಸ್ಥಿತಿ ಕರ್ಮಮಾಡುವುದಲ್ಲಿ ಮನುಷ್ಯನ ಅಧಿಕಾರದ್ದಾಗಿದೆ.</p>
<p class="Text">ಈಶ್ವರನು ಸಾಮಾನ್ಯವಾಗಿ ಸನ್ಮಾರ್ಗದ ನಿತ್ಯ ಪ್ರೇರಕನಾದ ಕಾರಣ ಜೀವಿಯ ಶ್ರೇಯಸ್ಸಿನಲ್ಲಿ ಸಹಾಯಕನಾಗುತ್ತಾನೆ. ಪಾಪಕರ್ಮಗಳು ಆಗುವುದರಲ್ಲಿ ಪ್ರಧಾನ ಹೇತು ನಿರಂತರ ವಿಷಯ ಚಿಂತನೆಯೇ ಆಗಿದೆ. ಇದರಿಂದಲೇ ರಜೋಗುಣ ಸಮುದ್ಭೂತ ಕಾಮದ ಉತ್ಪತ್ತಿಯಾಗುತ್ತದೆ. ಆ ಕಾಮದಿಂದಲೇ ಕ್ರೋಧಾದಿ ದೋಷಗಳು ಉತ್ಪನ್ನವಾಗಿ ಜೀವಿಯ ಅಧೋಗತಿಗೆ ಕಾರಣವಾಗುತ್ತವೆ. ಭಗವಂತನು ಹೇಳಿರುವನು —</p>
<p class="Shlok">ಧ್ಯಾಯತೋ ವಿಷಯಾನ್ ಪುಂಸಃ ಸಂಗಸ್ತೇಷೂಪಜಾಯತೇ ।</p>
<p class="Shlok">ಸಂಗಾತ್ಸಂಜಾಯತೇ ಕಾಮಃ ಕಾಮಾತ್ಕ್ರೋಧೋಭಿಜಾಯತೇ ॥</p>
<p class="Shlok">ಕ್ರೋಧಾದ್ಭವತಿ ಸಮ್ಮೋಹಃ ಸಮ್ಮೋಹಾತ್ ಸ್ಮೃತಿವಿಭ್ರಮಃ ।</p>
<p class="Shlok">ಸ್ಮೃತಿಭ್ರಂಶಾದ್ ಬದ್ಧಿನಾಶೋ ಬುದ್ಧಿನಾಶಾತ್ಪ್ರಣಶ್ಯತಿ ॥</p>
<p class="TXT-Right">(ಗೀತೆ 2/62, 63)</p>
<p class="Text">‘ವಿಷಯಗಳನ್ನು ಚಿಂತಿಸುವ ಪುರುಷನಿಗೆ ಆ ವಿಷಯಗಳಲ್ಲಿ ಆಸಕ್ತಿಯುಂಟಾಗುತ್ತದೆ. ಆಸಕ್ತಿಯಿಂದಾಗಿ ಆ ವಿಷಯಗಳ ಕಾಮನೆ ಉಂಟಾಗುತ್ತದೆ ಮತ್ತು ಕಾಮನೆಯಲ್ಲಿ ವಿಘ್ನವುಂಟಾಗುವುದರಿಂದ ಕ್ರೋಧವು ಉತ್ಪನ್ನವಾಗುತ್ತದೆ. ಕ್ರೋಧದಿಂದ ಅತ್ಯಂತ ಮೂಢಭಾವವು ಉಂಟಾಗುತ್ತದೆ, ಮೂಢಭಾವದಿಂದ ಸ್ಮೃತಿಯಲ್ಲಿ ಭ್ರಮೆಯುಂಟಾಗುತ್ತದೆ. ಸ್ಮೃತಿಯಲ್ಲಿ ಭ್ರಮೆಯುಂಟಾಗುವುದರಿಂದ ಬುದ್ಧಿ ಅರ್ಥಾತ್ ಜ್ಞಾನಶಕ್ತಿಯು ನಾಶವಾಗಿ ಹೋಗುತ್ತದೆ ಮತ್ತು ಬುದ್ಧಿನಾಶವಾಗುವುದರಿಂದ ಈ ಪುರುಷನು ತನ್ನ ಸ್ಥಿತಿಯಿಂದ ಜಾರಿ ಬೀಳುತ್ತಾನೆ.’</p>
<p class="Text">ಪಾಪ ಕರ್ಮಗಳಾಗುವುದರಲ್ಲಿ ವಿಷಯ ಚಿಂತನಜನಿತ ರಾಗ-ಆಸಕ್ತಿ ಪ್ರಧಾನ ಕಾರಣವಾಗಿದೆ, ಈಶ್ವರ ಅಥವಾ ಪ್ರಾರಬ್ಧವಲ್ಲ ಎಂಬುದು ಇದರಿಂದ ಸಿದ್ಧವಾಗುತ್ತದೆ. ಚಿಂತನೆ ಅಥವಾ ಸುರಣೆ ಕ್ರಿಯಮಾಣದ - ಹೊಸ ಕರ್ಮದ ಹೊಸ ಸಂಚಿತಕ್ಕನುಸಾರ ಮೊದಲಿಗೆ ಆಗುತ್ತದೆ. ಅದಕ್ಕಾಗಿ ಪಾಪಗಳಿಂದ ಬದುಕುಳಿಯಲು ಹೊಸದಾಗಿ ಶುಭಕರ್ಮಮಾಡುವ ಆವಶ್ಯಕತೆ ಇದೆ. ಹೊಸ ಶುಭಕರ್ಮಗಳಿಂದ ಶುಭಸಂಚಿತವಾಗಿ ಶುಭದ ಚಿಂತನೆಯಾದೀತು. ಅದರಿಂದ ಶುಭಕರ್ಮಗಳಾಗಲು ಮತ್ತು ಅಶುಭ ಕರ್ಮಗಳು ತಡೆಯುವುದರಲ್ಲಿ ಸಹಾಯತೆ ಸಿಗಬಹುದು. ಅದಕ್ಕಾಗಿ ಅರ್ಜುನನ ಪ್ರಶ್ನೆಗೆ ಉತ್ತರಿಸುತ್ತಾ ಭಗವಂತನು ಪುರುಷಾರ್ಥದ ಮೂಲಕ ಪಾಪಕರ್ಮದ ಕಾರಣವಾದ ರಾಗರೂಪೀ ರಜೋಗುಣದಿಂದ ಉತ್ಪನ್ನವಾದ ಕಾಮವನ್ನು ನಾಶಮಾಡಲು ಆಜ್ಞೆಕೊಟ್ಟಿರುವನು, ಅರ್ಜುನನು ಭಗವಂತನಲ್ಲಿ ಕೇಳಿದನು —</p>
<p class="Shlok">ಅಥ ಕೇನ ಪ್ರಯುಕ್ತೋಽಯಂ ಪಾಪಂ ಚರತಿ ಪೂರುಷಃ ।</p>
<p class="Shlok">ಅನಿಚ್ಛನ್ನಪಿ ವಾರ್ಷ್ಣೆಯ ಬಲಾದಿವ ನಿಯೋಜಿತಃ ॥</p>
<p class="TXT-Right">(ಗೀತೆ 3/36)</p>
<p class="Text">‘ಹೇ ಕೃಷ್ಣಾ! ಹಾಗಾದರೆ ಈ ಮನುಷ್ಯನು ಸ್ವತಃ ಇಚ್ಛಿಸದಿದ್ದರೂ ಕೂಡ ಬಲವಂತವಾಗಿ ತೊಡಗಿಸಲ್ಪಟ್ಟವನಂತೆ ಯಾವುದರಿಂದ ಪ್ರೇರಿತನಾಗಿ ಪಾಪದ ಆಚರಣೆಯನ್ನು ಮಾಡುತ್ತಾನೆ?</p>
<p class="Text">ಇದರ ಉತ್ತರವಾಗಿ ಭಗವಂತನು ಹೇಳಿದನು —</p>
<p class="Shlok">ಕಾಮ ಏಷ ಕ್ರೋಧ ಏಷ ರಜೋಗುಣಸಮುದ್ಭವಃ ।</p>
<p class="Shlok">ಮಹಾಶನೋ ಮಹಾಪಾಪ್ಮಾ ವಿದ್ಧ್ಯೇನಮಿಹ ವೈರಿಣಮ್ ॥</p>
<p class="TXT-Right">(ಗೀತೆ 3/37)</p>
<p class="Text">‘ಅರ್ಜುನನೇ! ರಜೋಗುಣದಿಂದ ಉತ್ಪನ್ನವಾದ ಈ ಕಾಮವೇ ಕ್ರೋಧವಾಗಿದೆ. ಇದು ಬಹಳ ತಿನ್ನುವವನು ಅರ್ಥಾತ್ ಭೋಗಗಳಿಂದ ಬೇಸರಪಡದಿರುವವನು ಮತ್ತು ಮಹಾಪಾಪಿಯಾಗಿದೆ. ಇದನ್ನೇ ನೀನು ಈ ವಿಷಯದಲ್ಲಿ ವೈರಿಯೆಂದು ತಿಳಿ.’</p>
<p class="Text">ಮುಂದೆ ತಿಳಿಸುತ್ತಾ ಭಗವಂತನು ಹೊಗೆಯಿಂದ ಅಗ್ನಿಯು, ಕೊಳೆಯಿಂದ ಕನ್ನಡಿಯು, ಜರೆಯಿಂದ ಗರ್ಭವು ಮುಚ್ಚುವಂತೆ ಜ್ಞಾನವನ್ನು ಮುಚ್ಚುವ ಈ ದುಷ್ಪೂರಣೀಯ, ಅಗ್ನಿಯಂತಹ ಕಾಮದ ನಿವಾಸವನ್ನು ಮನ, ಬುದ್ಧಿ, ಇಂದ್ರಿಯಗಳನ್ನು ಹೇಳಿ, ಇಂದ್ರಿಗಳನ್ನು ವಶಪಡಿಸಿಕೊಂಡು ಜ್ಞಾನ-ವಿಜ್ಞಾನನಾಶಕ ಪಾಪೀ ಕಾಮವನ್ನು ಕೊಲ್ಲಲು ಅಪ್ಪಣೆ ಕೊಟ್ಟಿರುವನು. ಕಾಮವನ್ನು ಜಯಿಸಲು ಜೀವಿಯು ಅಸಮರ್ಥನಾಗಿದ್ದರೆ ಅವನಿಗಾಗಿ ಭಗವಂತನಿಂದ ಈ ಪ್ರಕಾರದ ಆಜ್ಞೆ ಕೊಡುವುದು ಆಗುತ್ತಿರಲಿಲ್ಲ. ಆದ್ದರಿಂದ ಭಗವಂತನ ಆಜ್ಞಾನುಸಾರ ಶುಭಕರ್ಮ, ಶುಭಸಂಗತಿ ಮಾಡುವುದರಿಂದ ಕ್ರಿಯಮಾಣ ಶುದ್ಧವಾಗುತ್ತವೆ. ಈ ಕ್ರಿಯಮಾಣವೇ ಸಂಚಿತ ಮತ್ತು ಪ್ರಾರಬ್ಧದ ಹೇತುಭೂತಗಳಾಗಿವೆ. ಅದಕ್ಕಾಗಿ ಮನುಷ್ಯನು ಕ್ರಿಯಮಾಣವನ್ನು ಶುದ್ಧಗೊಳಿಸಲು ವಿಶೇಷ ಪ್ರಯತ್ನ ಮಾಡಬೇಕು. ಏಕೆಂದರೆ ಇವುಗಳನ್ನು ಮಾಡುವುದರಲ್ಲಿ ಅವನು ಸ್ವತಂತ್ರನಾಗಿದ್ದಾನೆ.</p>
<p class="Sub-Heading" id="toc_marker-8-4">ಕರ್ಮಗಳು ಭೋಗಿಸದೆ ನಾಶವಾಗುವವೇ ಅಥವಾ ಇಲ್ಲವೆ?</p>
<p class="Text">ಈಗ ಮೇಲೆ ಹೇಳಿದ ಮೂರೂ ಪ್ರಕಾರದ ಕರ್ಮಗಳು ಫಲಭೋಗದಿಂದಲೇ ನಾಶವಾಗುವವೇ ಅಥವಾ ಅವುಗಳ ನಾಶದ ಬೇರೆ ಯಾವುದಾದರೂ ಉಪಾಯವಿದೆಯೆ? ಎಂಬುದನ್ನು ತಿಳಿದುಕೊಳ್ಳುವ ಆವಶ್ಯಕತೆ ಇದೆ. ಇವುಗಳಲ್ಲಿನ ಪ್ರಾರಬ್ಧ ಕರ್ಮಗಳ ನಾಶವಾದರೋ ಭೋಗದಿಂದಲೇ ಆಗುತ್ತದೆ. ಆಪ್ತ ಪುರುಷನ ವಾಕ್ಯವು ವ್ಯರ್ಥವಾಗದಿರುವಂತೆ ಪ್ರಾರಬ್ಧ ಕರ್ಮಗಳ ನಾಶವು ಭೋಗಿಸದೆ ಆಗಲಾರದು. ಭೋಗವು ಹಿಂದೆ ಹೇಳಿದ ಅನಿಚ್ಛೆ, ಪರೇಚ್ಛೆ, ಸ್ವೇಚ್ಛೆಯಿಂದ ಆಗಬಲ್ಲದು ಮತ್ತು ಪ್ರಾಯಶ್ಚಿತ್ತದಿಂದಲೂ ಆಗಬಲ್ಲದು. ಸೇವೆ ಅಥವಾ ದಂಡಭೋಗ ಎರಡೂ ಬಿಡುಗಡೆ ಹೊಂದುವ ಉಪಾಯವಾಗಿದೆ. ಸಂಚಿತ ಮತ್ತು ಕ್ರಿಯಮಾಣ ಕರ್ಮಗಳ ನಾಶವು ನಿಷ್ಕಾಮಭಾವದಿಂದ ಮಾಡಿದ ಯಜ್ಞ, ದಾನ, ತಪಸ್ಸು, ಸೇವೆ ಮುಂತಾದ ಸತ್ಕರ್ಮದಿಂದ ಹಾಗೂ ಪ್ರಾಣಾಯಾಮ, ಶ್ರವಣ, ಮನನ, ನಿದಿಧ್ಯಾಸನ (ಸತ್ಸಂಗ, ಭಜನೆ, ಧ್ಯಾನ) ಮುಂತಾದ ಪರಮೇಶ್ವರನ ಉಪಾಸನೆಯಿಂದ ಆಗಬಲ್ಲುದು. ಇದರಿಂದ ಅಂತಃಕರಣದ ಶುದ್ಧಿಯಾಗಿ ಜ್ಞಾನ ಉಂಟಾಗುತ್ತದೆ. ಅದರಿಂದ ಸಂಚಿತದ ರಾಶಿಯು ಒಣಹುಲ್ಲಿಗೆ ಬೆಂಕಿತಗುಲಿ ಭಸ್ಮವಾಗುವಂತೆ ಭಸ್ಮವಾಗಿ ಹೋಗುತ್ತದೆ.<span class="char-style-override-3">* </span>ಇನ್ನು ಯಾವ ಸ್ವಾರ್ಥವು ಇಲ್ಲದ ಕಾರಣ ಯಾವುದೇ ಪ್ರಾಪಂಚಿಕ ಪದಾರ್ಥದ ಕಾಮನೆ ಹಾಗೂ ಕರ್ಮಮಾಡುವುದರಲ್ಲಿ ಆಸಕ್ತಿ, ಅಹಂಬುದ್ಧಿ ಇಲ್ಲದಿರುವುದರಿಂದ ಸಕಾಮ ಹೊಸ ಕರ್ಮಗಳು ಆಗಲಾರವು.</p>
<p class="Footnote-Shloka">* ಯಥೈಧಾಂಸಿ ಸಮಿದ್ಧೋಽಗ್ನಿಭರ್ಸ್ಮಸಾತ್ಕುರುತೇಽರ್ಜುನ ।</p>
<p class="Footnote-Shloka">ಜ್ಞಾನಾಗ್ನಿಃ ಸರ್ವಕರ್ಮಾಣಿ ಭಸ್ಮಸಾತ್ಕುರುತೇ ತಥಾ ॥</p>
<p class="Footnotes-Right">(ಗೀತೆ 4/37)</p>
<p class="Text">ಉತ್ತಮ ಕರ್ಮಗಳಿಂದ ಬಿಡುಗಡೆಯಾದರೋ ತುಂಬಾ ಸಹಜವಾಗಿದೆ. ಅವುಗಳಾದರೋ ಭಗವಂತನಿಗೆ ಅರ್ಪಿಸಿದ ಮಾತ್ರದಿಂದ ಬಿಟ್ಟು ಹೋಗುತ್ತವೆ. ಓರ್ವ ಮನುಷ್ಯನು ಇನ್ನೊಬ್ಬನಿಗೆ ಸ್ವಲ್ಪ ಹಣವನ್ನು ಸಾಲವಾಗಿ ಕೊಟ್ಟಿದ್ದನು. ಅವನಿಗೆ ಅವನಿಂದ ಹಣವನ್ನು ಪಡೆಯುವುದಿದೆ. ಈ ಪಡೆಯುವ ಭಾವನೆಯಿಂದ ಅವನು ಹೃದಯದ ತ್ಯಾಗದಿಂದ ಬಿಡುಗಡೆ ಹೊಂದಬಲ್ಲನು. ‘ಹಣವನ್ನು ಬಿಟ್ಟು ಬಿಟ್ಟೆ’ ಈ ತ್ಯಾಗದಿಂದಲೇ ಅದು ಬಿಟ್ಟು ಹೋಗುತ್ತದೆ. ಆದರೆ ಯಾರು ಹಣ ಕೊಡಬೇಕಿದೆಯೋ ಅವನು ಈ ರೀತಿ ಹೇಳುವುದರಿಂದ ಬಿಡುಗಡೆಯಾಗಲಾರದು. ಹೀಗೆಯೇ ಯಾವ ಪಾಪಗಳ ಶಿಕ್ಷೆ ನಾವು ಅನುಭವಿಸಬೇಕಿದೆಯೋ, ಅವುಗಳಿಂದ ‘ನಾವು ಭೋಗಿಸಲು ಬಯಸುವುದಿಲ್ಲ’ ಎಂದು ಹೇಳುವುದರಿಂದ ಬಿಡುಗಡೆಯಾಗದು. ಅವನಿಗಾಗಿಯಾದರೋ ಭೋಗ ಭೋಗಿಸಬೇಕಾಗುತ್ತದೆ ಅಥವಾ ನಿಷ್ಕಾಮಕರ್ಮ ಮತ್ತು ನಿಷ್ಕಾಮ ಉಪಾಸನೆ ಮುಂತಾದುವನ್ನು ಮಾಡಬೇಕಾಗುತ್ತದೆ.</p>
<p class="Text">ಮಾಡಿದ ಪಾಪಗಳ ಮತ್ತು ಸಕಾಮ ಪುಣ್ಯ-ಕರ್ಮಗಳ ಪರಸ್ಪರ ಹೊಂದಾಣಿಕೆ ಯಾಗುವುದಿಲ್ಲ. ಒಂದು ಇನ್ನೊಂದರ ಬದಲಿಗೆ ಸವೆಯುವುದಿಲ್ಲ. ಎರಡರ ಫಲವೂ ಬೇರೆ-ಬೇರೆಯಾಗಿ ಭೋಗಿಸಬೇಕಾಗುತ್ತದೆ. ಧನದಾಸನಿಗೆ ಮಾಯಾದಾಸನು ಹಣ ಹಣವನ್ನು ಕೊಡಬೇಕಿದೆ. ಮಾಯಾದಾಸನು ಹಣ ಕೊಡಲಿಲ್ಲ. ಅದಕ್ಕಾಗಿ ಒಂದುದಿನ ಸಿಟ್ಟಿನಿಂದ ಧನದಾಸನು ಮಾಯಾದಾಸನಿಗೆ ಲಾಠಿಯಿಂದ ಎರಡು ಏಟು ಹೊಡೆದನು. ಮಾಯಾದಾಸನು ನ್ಯಾಯಾಲಯದಲ್ಲಿ ದಾವೆ ಹೂಡಿದನು. ಇದರ ಕುರಿತು ಧನದಾಸನು - ನನಗೆ ಒಂದು ಸಾವಿರ ರೂಪಾಯಿ ಮಾಯಾದಾನು ಕೊಡುವುದಿದೆ. ನಾನು ಇವನಿಗೆ ಎರಡು ಏಟು ಕೊಟ್ಟದ್ದು ಹೌದು. ಈ ಅಪರಾಧದ ಬದಲಿಗೆ ಹಣ ಮುರಿದುಕೊಂಡು ಉಳಿದ ರೂಪಾಯಿಗಳನ್ನು ನನಗೆ ಕೊಡಿಸಬೇಕು ಎಂದು ಹೇಳಿದನು. ಇದನ್ನು ಕೇಳಿ ನ್ಯಾಯಾಧೀಶನು ನಕ್ಕಬಿಟ್ಟನು. ಅವನೆಂದ - ‘ನೀನು ಸಿವಿಲ್ ದಾವೆ ಬೇರೆ ಹಾಕಬಹುದು. ನಿನಗೆ ಹಣಬಾರದಿದ್ದರೆ ನೀನು ಇವನ ಮೇಲೆ ಸಿವಿಲ್ ಕೋರ್ಟಿನಲ್ಲಿ ದಾವೆ ಹೂಡಿ ಜೈಲಿಗೆ ಕಳಿಸಬಹುದು. ಆದರೆ ಇದು ಕ್ರಿಮಿನಲ್ ಕೋರ್ಟು. ಇಲ್ಲಿ ಹೊಡೆದ ತಪ್ಪಿಗೆ ಶಿಕ್ಷೆ ಅನುಭವಿಸಬೇಕಾಗುವುದು’. ಹೀಗೆಯೇ ಪಾಪ-ಪುಣ್ಯಗಳ ಫಲವು ಬೇರೆ-ಬೇರೆಯಾಗಿ ಸಿಗುತ್ತದೆ. ಸಕಾಮ ಪುಣ್ಯದಿಂದ ಪಾಪದ ಮತ್ತು ಪಾಪದಿಂದ ಸಕಾಮ ಪುಣ್ಯದ ಹೊಂದಾಣಿಕೆ ಆಗುವುದಿಲ್ಲ.</p>
<p class="Sub-Heading" id="toc_marker-8-5">ಕರ್ಮದ ಫಲವನ್ನು ಯಾರು ಕೊಡುತ್ತಾರೆ?</p>
<p class="Text">ಶುಭಾಶುಭ ಕರ್ಮಗಳ ಫಲವು ಕರ್ಮಾನುಸಾರ ತಾನಾಗಿಯೇ ಸಿಗುತ್ತದೆ. ಇದರಲ್ಲಿ ಯಾರೇ ನಿಯಾಮಕ ಈಶ್ವರನು ಇಲ್ಲ ಮತ್ತು ಈಶ್ವರನ ಆವಶ್ಯಕತೆಯೂ ಇಲ್ಲ ಎಂದು ಕೆಲ ಜನರು ತಿಳಿಯುತ್ತಾರೆ. ಆದರೆ ಹೀಗೆ ತಿಳಿಯುವುದು ತಪ್ಪಾಗಿದೆ. ಈ ಮಾನ್ಯತೆಯಿಂದ ಅನೇಕ ಬಾಧೆಗಳು ಬರುತ್ತವೆ ಹಾಗೂ ಇದು ಯುಕ್ತಿಸಂಗತವೂ ಅಲ್ಲ. ಶುಭಾಶುಭ ಕರ್ಮಗಳನ್ನು ವಿಭಾಗಿಸಿ ಅದಕ್ಕನುಸಾರ ಫಲದ ವ್ಯವಸ್ಥೆ ಮಾಡುವ ನಿಯಾಮಕನ ಅಭಾವದಲ್ಲಿ ಕರ್ಮದ ಭೋಗವಾಗುವುದು ಸಂಭವವೇ ಇಲ್ಲ. ಏಕೆಂದರೆ, ಕರ್ಮವಾದರೋ ಜಡವಾದ ಕಾರಣ ನಿಯಾಮಕವಾಗಲಾರದು, ಅವುಗಳಾದರೋ ಕೇವಲ ಹೇತು ಮಾತ್ರವಾಗಿವೆ. ಪಾಪಕರ್ಮ ಮಾಡುವವನು ಸ್ವತಃ ಪಾಪಗಳ ಫಲ-ದುಃಖವನ್ನು ಭೋಗಿಸಲು ಬಯಸುವುದಿಲ್ಲ; ಇದು ನಿರ್ವಿವಾದ ಮತ್ತು ಲೋಕ ಪ್ರಸಿದ್ಧವಾಗಿದೆ. ಯಾರೋ ಮನುಷ್ಯನು ಕಳ್ಳತನ ಮಾಡಿದ, ದರೋಡೆ ಮಾಡಿದ ಆ ಕಳ್ಳತನ, ದರೋಡೆ ಎಂಬ ಕರ್ಮವಾದರೋ ಜಡತೆಯ ಕಾರಣ ಅವನಿಗೆ ಬಂಧನದ ವ್ಯವಸ್ಥೆಮಾಡಲಾರದು. ಆ ಕರ್ತೃವೂ ಸ್ವತಃ ಬಯಸುವುದಿಲ್ಲ. ಅದಕ್ಕಾಗಿ ಯಾರಾದರೂ ಶಾಸಕ, ರಾಜನು ಶಿಕ್ಷೆಯ ವ್ಯವಸ್ಥೆ ಮಾಡುತ್ತಾನೆ. ಹೀಗೆಯೇ ಕರ್ಮಗಳ ನಿಯಮನ-ವಿಭಾಗ ಹಾಗೂ ಫಲದ ವ್ಯವಸ್ಥೆಗಾಗಿ ಯಾರಾದರು ನಿಯಾಮಕ ಅಥವಾ ವ್ಯವಸ್ಥಾಪಕ ಈಶ್ವರನ ಆವಶ್ಯಕತೆ ಇದೆ. ಇದರಿಂದ ರಾಜನು ಮತ್ತು ಈಶ್ವರನು ಸಮಾನರಾಗಿದ್ದಾರೆ ಎಂದು ಯಾರೂ ತಿಳಿಯಬಾರದು. ರಾಜನು ಸರ್ವಾಂತರ್ಯಾಮಿ, ಸರ್ವಥಾ ನಿರಪೇಕ್ಷ ಸ್ವಭಾವವುಳ್ಳವನು, ಸ್ವಾರ್ಥಹೀನ, ನಿರ್ಭ್ರಾಂತನಲ್ಲದ ಕಾರಣ ಪ್ರಮಾದ, ಪಕ್ಷಪಾತ, ಅನಭಿಜ್ಞತೆ ಅಥವಾ ಸ್ವಾರ್ಥವಶ ಅನುಚಿತ ವ್ಯವಸ್ಥೆಯನ್ನು ಮಾಡಬಲ್ಲನು. ಆದರೆ ಪರಮಾತ್ಮನು ಸಮದರ್ಶಿ, ಸರ್ವಾಂತರ್ಯಾಮಿ, ಸುಹೃದ್, ನಿರಪೇಕ್ಷ, ದಯಾಳು, ನ್ಯಾಯಧಿಕಾರಿಯಾದ ಕಾರಣ ಅವನಿಂದ ತಪ್ಪು ಆಗಲಾರದು. ರಾಜನು ಸ್ವಾರ್ಥವಶನಾಗಿ ನ್ಯಾಯಮಾಡುತ್ತಾನೆ, ಈಶ್ವರನು ದಯೆಯ ಕಾರಣ ಜೀವಿಯ ಉಪಕಾರಕ್ಕಾಗಿ ನ್ಯಾಯಮಾಡುತ್ತಾನೆ. ಈಶ್ವರನಿಗೆ ಯಾವುದೇ ಸ್ವಾರ್ಥವಿಲ್ಲದಿದ್ದಾಗ ಅವನು ಈ ಜಗಳದಲ್ಲಿ ಏಕೆ ಬೀಳುವನು ಎಂದು ಹೇಳಿದರೆ, ಇದರ ಉತ್ತರ - ಈಶ್ವರನಿಗಾಗಿ ಇದು ಯಾವ ಜಗಳವೂ ಅಲ್ಲ. ಸುಹೃದ್ ಪುರುಷನು ಪಕ್ಷಪಾತ ರಹಿತನಾಗಿ ಬೇರೆಯವರ ಜಗಳವನ್ನು ರಾಜಿಮಾಡಿಸುತ್ತಾನೆ. ಆದರೆ ಮಾನ, ದೊಡ್ಡಸ್ತಿಕೆ, ಪ್ರತಿಷ್ಠೆ ಏನನ್ನೂ ಬಯಸುವುದಿಲ್ಲ. ಇದರಿಂದ ಅವನ ಮಹತ್ವ ಪ್ರಪಂಚದಲ್ಲಿ ಪ್ರಸಿದ್ಧವಾಗಿದೆ. ಹೀಗೆಯೇ ಈಶ್ವರನು ಇಡೀ ಪ್ರಪಂಚದ ಹಿತಕ್ಕಾಗಿ ನಿಃಸ್ವಾರ್ಥವಾಗಿ ತನ್ನ ಸುಹೃದಯತೆಯ ಕಾರಣವೇ ನ್ಯಾಯಮಾಡುತ್ತಾನೆ.</p>
<p class="Text">ಈಶ್ವರನು ನಿಯಾಮಕನಲ್ಲದಿದ್ದರೆ ಕರ್ಮಗಳ ಭೋಗವೇ ಆಗಲಾರದು. ಇದರಲ್ಲಿ ಒಂದು ಯುಕ್ತಿ ವಿಚಾರಣೀಯವಾಗಿದೆ. ಓರ್ವ ಮನುಷ್ಯನು ನಾಯಿಯ ಯೋನಿಸಿಗುವಂತಹ ಪಾಪವನ್ನು ಮಾಡಿದನು. ಅವನ ಕರ್ಮವು ಜಡವಾದ್ದರಿಂದ ಅವನಿಗೆ ಆ ಯೋನಿಗೆ ತಳ್ಳಲಾರದು. (ಏಕೆಂದರೆ, ವಿವೇಕಯುಕ್ತ ಮನುಷ್ಯನ ಸಹಾಯವಿಲ್ಲದೆ ರಥ, ಮೋಟಾರು ಮುಂತಾದ ಜಡ ವಾಹನಗಳು ತಾನೇ-ತಾನಾಗಿ ಯಾತ್ರಿಯನ್ನು ಅವನ ಗಂತವ್ಯ ಸ್ಥಾನಕ್ಕೆ ತಲುಪಿಸಲಾರವು.) ಅವನು ಸ್ವತಃ ಪಾಪವನ್ನು ಭೋಗಿಸಲು ಹೋಗಲು ಬಯಸುವುದಿಲ್ಲ. ಒಂದೊಮ್ಮೆ ಬಯಸಿದರೂ ಹೋಗಲಾರನು. ಏಕೆಂದರೆ, ಅವನಲ್ಲಿ ಅಂತಹ ಶಕ್ತಿಯಿಲ್ಲ. ನಾವು ಎಚ್ಚರಿಕೆಯಲ್ಲೂ ಸರ್ವಥಾ ಅಪರಿಚಿತ ಸ್ಥಾನಕ್ಕೆ ಹೋಗಲಾರೆವು ಎಂದಾಗ ವಿವೇಕವಿಲ್ಲದೆ ಯೋನಿ ಪರಿವರ್ತನೆ ಮಾಡುವುದು ಸಂಭವವೇ ಇಲ್ಲ.</p>
<p class="Text">ಆಗ ಅಜ್ಞಾನದ ಪರದೆ ದೂರವಾಗುತ್ತದೆ ಎಂದು ಹೇಳಿದರೂ ಇದೂ ಯುಕ್ತಿಯುಕ್ತವಾಗಲಾರದು. ಏಕೆಂದರೆ, ಮರಣಕಾಲದಲ್ಲಿ ದುಃಖ ಮತ್ತು ಮೋಹದ ಹೆಚ್ಚಳದಿಂದ ಜೀವಿಯ ಸ್ಥಿತಿ ಹೆಚ್ಚು ಭ್ರಾಂತವಾಗುತ್ತದೆ. ಯೋಗಿಯ ಅಥವಾ ಜ್ಞಾನಿಯ ಸ್ಥಿತಿಯಂತೆ ಇರುವುದಿಲ್ಲ. ಅಜ್ಞಾನದ ಪರದೆ ಸರಿದು ಅವನು ಇಲ್ಲೇ ಜೀವನ್ಮುಕ್ತನಾಗುವನೆಂದು ಒಪ್ಪಿಕೊಂಡರೂ, ಇದೂ ಯುಕ್ತಿಸಂಗತವಲ್ಲ. ಏಕೆಂದರೆ, ಭೋಗ, ಪ್ರಾಯಶ್ಚಿತ್ತ ಅಥವಾ ಉಪಾಸನೆ ಮುಂತಾದವುಗಳಿಲ್ಲದೆ ಪಾಪಗಳು ನಾಶವಾಗಿ ಒಮ್ಮಿಂದೊಮ್ಮೆಗೆ ಜೀವನ್ಮುಕ್ತನಾಗಿ ಹೋಗುವುದು ಅಯುಕ್ತವಾಗಿದೆ. ಸಾಧಾರಣ ಸಂಸಾರಿಗೆ ಜ್ಞಾನದಿಂದ ಯೋನಿ ಪ್ರವೇಶಾದಿ ಕ್ರಿಯೆ ಸಂಭವವಿಲ್ಲ ಮತ್ತು ಪ್ರತ್ಯಕ್ಷ ದುಃಖರೂಪೀಯಾದ ಕಾರಣ ಸಾಧಾರಣ ಮನುಷ್ಯನಿಗೆ ಇಷ್ಟವೂ ಇಲ್ಲ ಹಾಗೂ ಅವನಿಗೆ ಸಾಮರ್ಥ್ಯವೂ ಇಲ್ಲ. ಆದುದರಿಂದ ಕರ್ಮಾನುಸಾರ ಫಲಭೋಗವನ್ನು ಮಾಡಿಸಲು ಸೃಷ್ಟಿಯ ಒಡೆಯ ನಿಯಂತ್ರಣ ಕರ್ತೃವಿನ ಆವಶ್ಯಕತೆ ಇದೆ ಮತ್ತು ಆ ನಿಯಂತ್ರಣ ಕರ್ತೃ ಈಶ್ವರನೇ ಅವಶ್ಯವಾಗಿದ್ದಾನೆ ಎಂಬುದು ಸಿದ್ಧವಾಗುತ್ತದೆ.</p>
<p class="Sub-Heading" id="toc_marker-8-6">ಈಶ್ವರ ಭಜನೆಯ ಆವಶ್ಯಕತೆ ಏಕಿದೆ?</p>
<p class="Text">ಶುಭಾಶುಭ ಕರ್ಮಾನುಸಾರ ಫಲವನ್ನು ಈಶ್ವರನು ಅವಶ್ಯವಾಗಿಯೇ ಕೊಡುತ್ತಾನೆ ಮತ್ತು ಅವನು ಹೆಚ್ಚು ಕಡಿಮೆಯೂ ಮಾಡಲಾರನು ಹಾಗಿರುವಾಗ ಅವನ ಭಜನೆಯ ಆವಶ್ಯಕತೆ ಏನಿದೆ? ಎಂದು ತಿಳಿದುಕೊಂಡರೆ, ಈ ಪ್ರಶ್ನೆಯ ಕುರಿತು ಈಗ ವಿಚಾರ ಮಾಡುವುದಿದೆ. ಮೊದಲಿಗೆ ಈಶ್ವರ ಭಜನೆಯು ಒಂದು ಸರ್ವೋತ್ತಮ ಉಪಾಸನಾರೂಪೀ ಕರ್ಮವಾಗಿದೆ. ಪರಮ ಸಾಧನೆಯಾಗಿದೆ, ಎಲ್ಲದರ ಶಿರೋಮಣಿಯಾಗಿದೆ. ಇದನ್ನು ಮಾಡುವುದರಿಂದ ಇದಕ್ಕನುಸಾರ ಬುದ್ಧಿಯಲ್ಲಿ ಸ್ಫುರಣೆ ಉಂಟಾಗುತ್ತದೆ. ಈ ರೀತಿಯ ಸ್ಫುರಣೆಯಿಂದ ಆಗಾಗ ಈಶ್ವರ ಭಜನೆ-ಸ್ಮರಣೆಯು ಆಗ ತೊಡಗುತ್ತದೆ. ಇದರಿಂದ ಅಂತಃಕರಣವು ಶುದ್ಧವಾಗಿ ಜ್ಞಾನದ ಪರಮದಿವ್ಯ ಪ್ರಕಾಶ ಹೊಳೆಯುತ್ತದೆ. ಜ್ಞಾನಾಗ್ನಿಯಿಂದ ಸಂಚಿತ ಕರ್ಮರಾಶಿಯು ಸುಟ್ಟುಹೋಗಿ ಪುನರ್ಜನ್ಮದ ಕಾರಣವನ್ನು ನಾಶಗೊಳಿಸುತ್ತದೆ. ಅದಕ್ಕಾಗಿ ಭಜನೆ ಮಾಡುವುದು ಪರಮ ಆವಶ್ಯಕವಾಗಿದೆ.</p>
<p class="Text">ಎರಡನೆಯದಾಗಿ ಇದೇ ನಮ್ಮ ಜೀವನದ ಪರಮ ಕರ್ತವ್ಯವಾಗಿದೆ ಎಂದು ತಿಳಿದುಕೊಂಡು ಭಜನೆಯನ್ನು ಅವಶ್ಯವಾಗಿ ಮಾಡಬೇಕು. ತಂದೆ-ತಾಯಂದಿರ ಸೇವೆ ಮನುಷ್ಯನು ತನ್ನ ಕರ್ತವ್ಯವೆಂದು ತಿಳಿದು ಮಾಡುತ್ತಾನೆ . ಹಾಗಿರುವಾಗ ತಂದೆ-ತಾಯಿಯರ ಪರಮಪಿತಾ, ಪರಮ ಸುಹೃದ್ ಪರಮಾತ್ಮನು ನಮಗೆ ಎಲ್ಲ ರೀತಿಯ ಸೌಲಭ್ಯಗಳನ್ನು ಕೊಟ್ಟಿರುವನು. ಅವನು ನಿರಂತರ ನಮ್ಮ ಮೇಲೆ ಅಕಾರಣ ಕೃಪೆ ಇರಿಸಿದ್ದಾನೆ. ಆ ಕಲ್ಯಾಣಮಯ ಈಶ್ವರನಿಂದ ನಾವು ದಿನವೂ ಶ್ರೇಯಸ್ಸಿನ ಆದೇಶ ಪಡೆಯುತ್ತೇವೆ. ಅವನು ನಮ್ಮ ಜೀವನದ ಜ್ಯೋತಿಯಾಗಿರುವನು. ಕುರುಡನ ಕೈ ಕೋಲಾಗಿದ್ದಾನೆ. ಮುಳುಗುವವನಿಗೆ ಆಸರೆಯಾಗಿದ್ದಾನೆ. ಪಥಭ್ರಷ್ಟ ನಾವಿಕನಿಗೆ ಏಕಮಾತ್ರ ಧ್ರುವತಾರೆಯಾಗಿದ್ದಾನೆ. ಅಂತಹವನನ್ನು ಸ್ಮರಿಸುವುದು ನಮ್ಮ ಮೊದಲ ಕರ್ತವ್ಯವಾಗಿದೆ ಮತ್ತು ಕೊನೆಯ ಕರ್ತವೂ ಆಗಿದೆ.</p>
<p class="Text">ಈಶ್ವರನನ್ನು ಸ್ಮರಿಸದಿರುವುದು ದೊಡ್ಡ ಕೃಘ್ನತೆಯಾಗಿದೆ. ನಾವು ತಂದೆ-ತಾಯಿ, ಗುರು ಇವರ ಉಪಕಾರವನ್ನೇ ತಿರೀಸದಿದ್ದಾಗ ಪರಮ ಸುಹೃದ್ ಈಶ್ವರನ ಉಪಕಾರಗಳನ್ನು ಹೇಗೆ ತೀರಿಸಬಲ್ಲೆವು? ಇಂತಹ ಪರಿಸ್ಥಿತಿಯಲ್ಲಿ ಅವನನ್ನು ಮರೆಯುವುದು ದೊಡ್ಡ ಕೃತಘ್ನತೆಯೇ ಆಗಿದೆ, ನೀಚಾತಿನೀಚ ಕಾರ್ಯವಾಗಿದೆ.</p>
<p class="Text">ಈಶ್ವರನು ಎಲ್ಲವನ್ನೂ ಮಾಡಬಲ್ಲನು.<span class="char-style-override-2"> ‘ಕರ್ತುಮಕರ್ತುಮನ್ಯಥಾ ಕರ್ತುಮ್’</span> ಸಮರ್ಥನಾಗಿದ್ದಾನೆ. ಆದರೂ ಅವನು ಮಾಡುವುದಿಲ್ಲ. ತನ್ನ ನಿಯಮಗಳನ್ನು ತಾನೇ ರಕ್ಷಿಸುತ್ತಾನೆ. ನಮಗೆ ಪಾಪಗಳ ಕ್ಷಮೆ ಮತ್ತು ಪುಣ್ಯಗಳ ಫಲವನ್ನು ಪಡೆಯಲಿಕ್ಕಾಗಿ <br/>ಅವನ ಭಜನೆಯ ಉಪಯೋಗ ಏಕೆ ಮಾಡಬೇಕು? ಸೂರ್ಯನ ಉದಯವಾಗುತ್ತಲೇ ಅಂಧಕಾರವು ನಾಶವಾಗುವಂತೆ ಪಾಪಗಳಾದರೋ ಅವನ ಭಜನೆಯ ಪ್ರಭಾವದಿಂದ ತಾನಾಗಿಯೇ ನಾಶವಾಗುತ್ತವೆ.</p>
<p class="Text para-style-override-2">ಆದರೆ ಭಗವಂತನ ಭಜನೆ ಮಾಡುವವನು ಈ ಭಜನೆಯಿಂದ ಪಾಪಗಳು ನಾಶವಾಗಿ ಹೋಗುವವು ಎಂಬ ಭಾವನೆವಿರಿಸಬಾರದು. ಭಗವಂತನ ರಹಸ್ಯವನ್ನು ತಿಳಿದ ಭಕ್ತನು ಅಪರಾಧವನ್ನು ಕ್ಷಮಿಸಲೂ ಕೂಡ ಅವನ ಭಜನೆಯನ್ನು ಉಪಯೋಗಿಸುವುದಿಲ್ಲ. ಈಶ್ವರ ಭಜನೆಯಿಂದ ಮಾಯಾರೂಪೀ ಸಂಸಾರವು ತಾನಾಗಿಯೇ ನಾಶವಾಗುತ್ತದೆ ಎಂಬ ಈ ರಹಸ್ಯವನ್ನು ಅರಿತವನು ಎಂದಾದರೂ ತುಚ್ಛ ಸಾಂಸಾರಿಕ ದುಃಖಗಳ ನಿವೃತ್ತಿಗಾಗಿ ಭಜನೆಯ ಉಪಯೋಗ ಮಾಡಬಲ್ಲನೇ? ರಾಜನನ್ನು ಮಿತ್ರನಾಗಿ ಪಡೆದು ಅವನಲ್ಲಿ ಹತ್ತು ರೂಪಾಯಿಗಳ ದಂಡದಿಂದ ಬಿಡುಗಡೆ ಹೊಂದಲು ಪ್ರಾರ್ಥಿಸುವಂತೆ ಅತ್ಯಂತ ಹೀನ ಕಾರ್ಯವಾಗಿದೆ. ಅದಕ್ಕಾಗಿ ಭಜನೆಯನ್ನು ಯಾವುದೇ ಸಾಂಸಾರಿಕ ಕಾರ್ಯಗಳಲ್ಲಿ ಉಪಯೋಗಿಸಬಾರದು. ಆದರೆ ಕರ್ತವ್ಯವೆಂದು ತಿಳಿದುಕೊಂಡು ಈಶ್ವರನ ಭಜನೆಯನ್ನು ಸದಾಕಾಲ ಮಾಡುತ್ತಾ ಇರಬೇಕು. ಏಕೆಂದರೆ, ಭಜನೆಯ ಆದಿ, ಮಧ್ಯ, ಅಂತ್ಯದಲ್ಲಿ ಶ್ರೇಯಸ್ಸೇ ತುಂಬಿದೆ.<span></span></p>


<p class="Page-Break"> </p>
<p class="Chapter-Heading" id="toc_marker-9">7. ನಿಷ್ಕಾಮ ಕರ್ಮದಿಂದ ಪರಮಾತ್ಮನ ಪ್ರಾಪ್ತಿ</p>
<p class="Text">ಕರ್ಮಯೋಗ, ಭಕ್ತಿಯೋಗ, ಜ್ಞಾನಯೋಗ ಇವೆಲ್ಲ ಸಾಧನೆಗಳು ತಮ್ಮ-ತಮ್ಮ ಸ್ಥಾನದಲ್ಲಿ ಶ್ರೇಷ್ಠ, ಸುಗಮ ಮತ್ತು ಶೀಘ್ರ ಕಲ್ಯಾಣಕಾರಿ ಎಂದು ತಿಳಿಯಲಾಗಿದೆ. ಇಲ್ಲಿ ಕರ್ಮಯೋಗದ ವಿಷಯದಲ್ಲಿ ಸ್ವಲ್ಪ ಬರೆಯಲಾಗುವುದು. ಕರ್ಮಯೋಗದ ಸಾಧನೆ ಸುಗಮವಾಗಿದೆ. ಗೀತೆಯಲ್ಲಿ ಭಗವಂತನು ಹೇಳುತ್ತಾನೆ —</p>
<p class="Shlok">ಜ್ಞೇಯಃ ಸ ನಿತ್ಯಸಂನ್ಯಾಸೀ ಯೋ ನ ದ್ವೇಷ್ಟಿ ನ ಕಾಂಕ್ಷತಿ ।</p>
<p class="Shlok">ನಿರ್ದ್ವಂದ್ವೋ ಹಿ ಮಹಾಬಾಹೋ ಸುಖಂ ಬಂಧಾತ್ಪ್ರಮುಚ್ಯತೇ ॥</p>
<p class="TXT-Right">(ಗೀತೆ 5/3)</p>
<p class="Text">‘ಹೇ ಅರ್ಜುನನೇ! ಯಾವ ಪುರುಷನು ಯಾರನ್ನೂ ದ್ವೇಷಿಸುವುದಿಲ್ಲವೋ ಮತ್ತು ಯಾವುದನ್ನೂ ಬಯಸುವುದಿಲ್ಲವೋ, ಆ ಕರ್ಮಯೋಗಿಯು ಸದಾ ಸಂನ್ಯಾಸಿಯೆಂದೇ ತಿಳಿಯಲು ಯೋಗ್ಯನಾಗಿದ್ದಾನೆ, ಏಕೆಂದರೆ ರಾಗ-ದ್ವೇಷಾದಿ ದ್ವಂದ್ವಗಳಿಂದ ರಹಿತನಾದ ಪುರುಷನು ಸುಖಪೂರ್ವಕವಾಗಿ ಸಂಸಾರ ಬಂಧನದಿಂದ ಮುಕ್ತನಾಗಿ ಹೋಗುತ್ತಾನೆ.’</p>
<p class="Text">ಇಷ್ಟೇ ಅಲ್ಲ ಜ್ಞಾನಯೋಗದ ಪ್ರಾಪ್ತಿಯಾದರೋ ಕರ್ಮಯೋಗವಿಲ್ಲದೆ ಕಷ್ಟವಾಗಿದೆ. ಆದರೂ ಕರ್ಮಯೋಗವು ಬೇಗನೇ ಪರಮಾತ್ಮನ ಪ್ರಾಪ್ತಿಮಾಡಿಸುವಂತಹುದು. ಗೀತೆಯಲ್ಲಿ ಹೇಳಲಾಗಿದೆ —</p>
<p class="Shlok">ಸಂನ್ಯಾಸಸ್ತು ಮಹಾಬಾಹೋ ದುಃಖಮಾಪ್ತುಮಯೋಗತಃ ।</p>
<p class="Shlok">ಯೋಗಯುಕ್ತೋ ಮುನಿರ್ಬ್ರಹ್ಮ ನಚೀರೇಣಾಗಚ್ಚತಿ ॥</p>
<p class="TXT-Right">(ಗೀತೆ 5/6)</p>
<p class="Text">‘ಆದರೆ ಹೇ ಅರ್ಜುನಾ! ಕರ್ಮಯೋಗವಿಲ್ಲದೆ ಸಂನ್ಯಾಸ ಅರ್ಥಾತ್ - ಮನಸ್ಸು ಇಂದ್ರಿಯಗಳು ಮತ್ತು ಶರೀರದ ಮೂಲಕ ನಡೆಯುವ ಸಂಪೂರ್ಣ ಕರ್ಮಗಳಲ್ಲಿ ಕರ್ತೃತ್ವದ ತ್ಯಾಗವು ಪ್ರಾಪ್ತವಾಗುವುದು ಕಠಿಣವಾಗಿದೆ ಮತ್ತು ಭಗವಂತನ ಸ್ವರೂಪವನ್ನು ಮನನ ಮಾಡುವ ಕರ್ಮಯೋಗಿಯು ಪರಬ್ರಹ್ಮ ಪರಮಾತ್ಮನನ್ನು ಶೀಘ್ರವಾಗಿಯೇ ಪಡೆಯುತ್ತಾನೆ.’</p>
<p class="Text">ಗೀತೆಯಲ್ಲಿ ಭಗವಂತನು ಭಕ್ತಿಯೋಗ, ಜ್ಞಾನಯೋಗ, ಕರ್ಮಯೋಗ ಈ ಮೂರೂ ಮಾರ್ಗಗಳು ಸ್ವತಂತ್ರವಾಗಿವೆ ಎಂದು ಹೇಳಿರುವನು —</p>
<p class="Shlok">ಧ್ಯಾನೇನಾತ್ಮನಿ ಪಶ್ಯಂತಿ ಕೇಚಿದಾತ್ಮಾನಮಾತ್ಮನಾ ।</p>
<p class="Shlok">ಅನ್ಯೇ ಸಾಂಖ್ಯೇನ ಯೋಗೇನ ಕರ್ಮಯೋಗೇನ ಚಾಪರೇ ॥</p>
<p class="TXT-Right">(ಗೀತೆ 13/24)</p>
<p class="Text">‘ಈ ಪರಮಾತ್ಮನನ್ನು ಎಷ್ಟೋ ಮನುಷ್ಯರು ಶುದ್ಧವಾದ ಸೂಕ್ಷ್ಮಬುದ್ಧಿಯಿಂದ ಧ್ಯಾನದ ಮೂಲಕ ಹೃದಯದಲ್ಲಿ ನೋಡುತ್ತಾರೆ; ಬೇರೆ ಎಷ್ಟೋ ಜನರು ಜ್ಞಾನಯೋಗದ ಮೂಲಕ ಮತ್ತು ಇನ್ನೂ ಕೆಲವರು ಕರ್ಮಯೋಗದ ಮೂಲಕ ನೋಡುತ್ತಾರೆ ಅಂದರೆ ಪಡೆಯುತ್ತಾರೆ.’</p>
<p class="Shlok">ಯತ್ಸಾಂಖ್ಯೆ ಃ ಪ್ರಾಪ್ಯತೇ ಸ್ಥಾನಂ ತದ್ಯೋಗೈರಪಿ ಗಮ್ಯತೇ ।</p>
<p class="Shlok">ಏಕಂ ಸಾಂಖ್ಯಂ ಚ ಯೋಗಂ ಚ ಯಃ ಪಶ್ಯತಿ ಸ ಪಶ್ಯತಿ ॥</p>
<p class="TXT-Right">(ಗೀತೆ 5/5)</p>
<p class="Text">‘ಜ್ಞಾನಯೋಗಿಗಳ ಮೂಲಕ ಯಾವ ಪರಮಧಾಮವು ಪಡೆಯಲಾಗುತ್ತದೆಯೋ, ಕರ್ಮಯೋಗಿಗಳ ಮೂಲಕವೂ ಸಹ ಅದನ್ನೇ ಪಡೆಯಲಾಗುತ್ತದೆ. ಅದಕ್ಕಾಗಿ ಯಾವ ಪುರುಷನು ಜ್ಞಾನಯೋಗ ಮತ್ತು ಕರ್ಮಯೋಗವನ್ನು, ಫಲರೂಪದಲ್ಲಿ ಒಂದೆಂದು ನೋಡುತ್ತಾನೋ ಅವನೇ ಯಥಾರ್ಥವಾಗಿ ನೋಡುತ್ತಾನೆ.’</p>
<p class="Text">ಭಕ್ತಿಯೋಗ ಮತ್ತು ಜ್ಞಾನಯೋಗದ ಸಾಧನೆಯಲ್ಲಿಯೂ ಕರ್ಮಯೋಗವನ್ನು ಶ್ರೇಷ್ಠವೆಂದು ಹೇಳಿದೆ —</p>
<p class="Shlok">ಶ್ರೇಯೋ ಹಿ ಜ್ಞಾನಮಭ್ಯಾಸಾಜ್ಞಾನಾದ್ಧ್ಯಾನಂ ವಿಶಿಷ್ಯತೇ ।</p>
<p class="Shlok">ಧ್ಯಾನಾತ್ ಕರ್ಮಫಲತ್ಯಾಗಸ್ತ್ಯಾಗಾಚ್ಛಾಂತಿರನಂತರಮ್ ॥</p>
<p class="TXT-Right">(ಗೀತೆ 12/12)</p>
<p class="Text">‘ಮರ್ಮವನ್ನರಿಯದೆ ಮಾಡಲ್ಪಟ್ಟ ಅಭ್ಯಾಸಕ್ಕಿಂತ ಜ್ಞಾನವು ಶ್ರೇಷ್ಠವಾಗಿದೆ. ಜ್ಞಾನಕ್ಕಿಂತ ಪರಮೇಶ್ವರನಾದ ನನ್ನ ಸ್ವರೂಪದ ಧ್ಯಾನವು ಶ್ರೇಷ್ಠವಾಗಿದೆ ಮತ್ತು ಧ್ಯಾನಕ್ಕಿಂತಲೂ ಸಹ ಎಲ್ಲ ಕರ್ಮಗಳ ಫಲದ ತ್ಯಾಗವು ಶ್ರೇಷ್ಠವಾಗಿದೆ, - ಏಕೆಂದರೆ, ತ್ಯಾಗದಿಂದ ತತ್ಕಾಲದಲ್ಲಿಯೇ ಪರಮಶಾಂತಿಯು ದೊರೆಯುತ್ತದೆ.’</p>
<p class="Shlok">ಸಂನ್ಯಾಸಃ ಕರ್ಮಯೋಗಶ್ಚ ನಿಃಶ್ರೇಯಸಕರಾವುಭೌ ।</p>
<p class="Shlok">ತಯೋಸ್ತು ಕರ್ಮಸಂನ್ಯಾಸತ್ಕರ್ಮಯೋಗೋ ವಿಶಿಷ್ಯತೇ ॥</p>
<p class="TXT-Right">(ಗೀತೆ 5/2)</p>
<p class="Text">ಕರ್ಮಸಂನ್ಯಾಸ ಮತ್ತು ಕರ್ಮಯೋಗ - ಇವೆರಡೂ ಪರಮ ಕಲ್ಯಾಣಕಾರಕವಾಗಿವೆ. ಆದರೂ ಅವೆರಡರಲ್ಲಿಯೂ ಕೂಡ ಕರ್ಮಸಂನ್ಯಾಸಕ್ಕಿಂತ ಕರ್ಮಯೋಗವು, ಸಾಧನೆಯಲ್ಲಿ ಸುಗಮವಾಗಿರುವುದರಿಂದ ಶ್ರೇಷ್ಠವಾಗಿದೆ.</p>
<p class="Text">ಇದರಿಂದ ಪರಮಾತ್ಮನ ಧ್ಯಾನದಿಂದಲೂ ಕೂಡ ನಿಷ್ಕಾಮಕರ್ಮ ಶ್ರೇಷ್ಠವಾಗಿದೆ ಎಂಬುದು ಸಿದ್ಧವಾಯಿತು. ಫಲತ್ಯಾಗವಿಲ್ಲದ ಧ್ಯಾನ ಮತ್ತು ಧ್ಯಾನವಿಲ್ಲದ ಕರ್ಮಫಲತ್ಯಾಗರೂಪೀ ನಿಷ್ಕಾಮಕರ್ಮ - ಇವೆರಡರದ್ದೇ ಹೊಂದಾಣಿಕೆ ಆಗುತ್ತದೆ. ನಿಷ್ಕಾಮ ಕರ್ಮದಲ್ಲಿ ಫಲತ್ಯಾಗವಿರುತ್ತದೆ, ಇದೇ ಕಾರಣದಿಂದ ಅದರಿಂದ ಪರಮಾತ್ಮನ ಪ್ರಾಪ್ತಿರೂಪೀ ಪರಮಶಾಂತಿ ದೊರೆಯುತ್ತದೆ. ಫಲತ್ಯಾಗವಿಲ್ಲದ ಧ್ಯಾನದಿಂದಲಾದರೋ ಯಾವ ಕಾಮನೆಯ ಉದ್ದೇಶದಿಂದ ಧ್ಯಾನಮಾಡುಲಾಗುತ್ತದೋ ಆ ಕಾಮನೆಯದೇ ಸಿದ್ಧಿ ಆಗಬಲ್ಲದು. ಆದರಿಂದ ಪರಮಶಾಂತಿ ಸಿಗಲಾರದು. ಕರ್ಮಯೋಗವನ್ನು ಪ್ರಶಂಸಿಸುತ್ತಾ ಭಗವಂತನು ಹೇಳುತ್ತಾನೆ—</p>
<p class="Shlok">ಅನಾಶ್ರಿತಃ ಕರ್ಮಫಲಂ ಕಾರ್ಯಂ ಕರ್ಮ ಕರೋತಿ ಯಃ ।</p>
<p class="Shlok">ಸ ಸಂನ್ಯಾಸೀ ಚ ಯೋಗೀ ಚ ನ ನಿರಗ್ನಿರ್ನ ಚಾಕ್ರಿಯಃ ॥</p>
<p class="TXT-Right">(ಗೀತೆ 6/1)</p>
<p class="Text">‘ಯಾವ ಪುರುಷನು ಕರ್ಮ ಫಲದ ಆಶ್ರಯವನ್ನು ಪಡೆಯದೆ ಕರ್ತವ್ಯ ಕರ್ಮವನ್ನು ಮಾಡುತ್ತಾನೋ ಅವನು ಸಂನ್ಯಾಸಿ ಮತ್ತು ಯೋಗೀಯಾಗಿದ್ದಾನೆ; ಮತ್ತು ಕೇವಲ ಅಗ್ನಿಯನ್ನು ತ್ಯಜಿಸಿದವನು ಸಂನ್ಯಾಸಿಯಲ್ಲ ಹಾಗೂ ಕೇವಲ ಕ್ರಿಯೆಗಳನ್ನು ತ್ಯಜಿಸಿದವನೂ ಯೋಗಿಯಲ್ಲ.’</p>
<p class="Text">ಆದುದರಿಂದ ವರ್ಣ ಮತ್ತು ಆಶ್ರಮಕ್ಕನುಸಾರ ಶಾಸ್ತ್ರವಿಹಿತ ಕರ್ಮಗಳಲ್ಲಿ ಫಲ ಹಾಗೂ ಆಸಕ್ತಿಯ ತ್ಯಾಗವನ್ನೇ ನಿಷ್ಕಾಮ ಕರ್ಮವೆಂದು ಹೇಳುತ್ತಾರೆ.</p>
<p class="Text">ಬ್ರಾಹ್ಮಣನಿಗಾಗಿ ಮನುವು ಷಟ್ಕರ್ಮಗಳ ವಿಧಾನ ಮಾಡಿರುವನು —</p>
<p class="Shlok">ಅಧ್ಯಾಪನಂ ಅಧ್ಯಯನಂ ಯಜನಂ ಯಾಜನಂ ತಥಾ ।</p>
<p class="Shlok">ದಾನಂ ಪ್ರತಿಗ್ರಹಂ ಚೈವ ಬ್ರಾಹ್ಮಣಾನಾಮಕಲ್ಪಯತ್ ॥</p>
<p class="TXT-Right">(ಮನು-1/88)</p>
<p class="Text">‘ಕಲಿಯುವುದು, ಕಲಿಸುವುದು, ಯಜ್ಞ ಮಾಡುವುದು, ಮಾಡಿಸುವುದು, ದಾನ ಪಡೆಯುವುದು, ನೀಡುವುದು ಈ ಆರು ಕರ್ಮಗಳು ಬ್ರಾಹ್ಮಣನಿಗಾಗಿ ರಚಿಸಲಾಗಿದೆ.’ </p>
<p class="Shlok">ಷಣ್ಣಾಂ ತು ಕರ್ಮಣಾಮಸ್ಯ ತ್ರೀಣೀ ಕರ್ಮಾಣಿ ಜೀವಿಕಾ ।</p>
<p class="Shlok">ಯಾಜನಾಧ್ಯಾಪನೇ ಚೈವ ವಿಶುದ್ಧಾಚ್ಚಪ್ರತಿಗ್ರಹಃ ॥</p>
<p class="TXT-Right">(ಮನು 10/76)</p>
<p class="Text">ಈ ಷಟ್ ಕರ್ಮಗಳಲ್ಲಿ ಕಲಿಸುವುದು, ಯಜ್ಞಮಾಡಿಸುವುದು, ವಿಶುದ್ಧ ದ್ವಿಜಾತಿಯರಿಂದ ದಾನ ಪಡೆಯುವುದು ಇವು ಮೂರು ಬ್ರಾಹ್ಮಣನಿಗೆ ಜೀವನ ನಿರ್ವಾಹ ಕರ್ಮಗಳಾಗಿವೆ. ಯಜ್ಞಮಾಡುವುದು, ದಾನ ಕೊಡುವುದು, ವೇದಗಳ ಅಧ್ಯಯನ ಮಾಡುವುದು - ಈ ಮೂರು ಕರ್ಮಗಳು ಧರ್ಮಪಾಲನೆಗಾಗಿ ಇವೆ.</p>
<p class="Text">ಕ್ಷತ್ರಿಯನಿಗಾಗಿ ಪ್ರಜೆಗಳನ್ನು ರಕ್ಷಿಸುವುದು, ಎರಡು ವಿರೋಧೀ ಪಕ್ಷಗಳ ಉಚಿತ ನ್ಯಾಯಮಾಡುವುದು, ತೆರಿಗೆ ವಸೂಲಿ ಮಾಡುವುದು - ಈ ಮೂರು ಜೀವನ ನಿರ್ವಾಹಕ ಕರ್ಮಗಳಾಗಿವೆ. ದಾನಕೊಡುವುದು, ಯಜ್ಞಮಾಡುವುದು, ವೇದಾದಿಗಳ ಸ್ವಾಧ್ಯಾಯ ಮಾಡುವುದು - ಇವು ಮೂರು ಕರ್ಮಗಳು ಧರ್ಮಪಾಲನೆಗಾಗಿ ಇವೆ.</p>
<p class="Text">ಹೀಗೆಯೇ ವೈಶ್ಯನಿಗಾಗಿ ಕೃಷಿ, ಗೋರಕ್ಷಣೆ ಮತ್ತು ವ್ಯಾಪಾರ ಇವು ಮೂರು ಕರ್ಮಗಳು ಜೀವನ ನಿರ್ವಾಹಕವಾಗಿವೆ.</p>
<p class="Shlok">ಕೃಷಿಗೌರಕ್ಷ್ಯವಾಣಿಜ್ಯಂ ವೈಶ್ಯಕರ್ಮ ಸ್ವಭಾವಜಮ್ । </p>
<p class="TXT-Right">(ಗೀತೆ 18/44ರ ಪೂರ್ವಾರ್ಧ)</p>
<p class="Text">‘ಕೃಷಿ, ಗೋಪಾಲನೆ, ಕ್ರಯ-ವಿಕ್ರಯರೂಪೀ ಸತ್ಯ ಮತ್ತು ಸಮ ವ್ಯವಹಾರ-ಇವು ವೈಶ್ಯರ ಸ್ವಾಭಾವಿಕ ಕರ್ಮಗಳಾಗಿವೆ.’</p>
<p class="Text">ಹಾಗೆಯೇ ದಾನ ಕೊಡುವುದು, ಯಜ್ಞ ಮಾಡುವುದು, ವೇದಾದಿಗಳ ಸ್ವಾಧ್ಯಾಯ- ಇವು ಮೂರು ಕರ್ಮಗಳು ಧರ್ಮಪಾಲನೆಗಾಗಿ ಇವೆ.</p>
<p class="Text">ಶೂದ್ರನಿಗಾಗಿ ಕೇವಲ ಒಂದೇ ಕರ್ಮ ಹೇಳಲಾಗಿದೆ —</p>
<p class="Shlok">ಪರಿಚರ್ಯಾತ್ಮಕಂ ಕರ್ಮ ಶೂದ್ರಸ್ಯಾಪಿ ಸ್ವಭಾವಜಮ್ । </p>
<p class="TXT-Right">(ಗೀತೆ 18/44ರ ಉತ್ತರಾರ್ಧ)</p>
<p class="Text">‘ಎಲ್ಲ ವರ್ಣದವರ ಸೇವೆ ಮಾಡುವುದು - ಶೂದ್ರನ ಸ್ವಾಭಾವಿಕ ಕರ್ಮವಾಗಿದೆ.’</p>
<p class="Text">ಮೇಲೆ ಹೇಳಿದ ತಮ್ಮ-ತಮ್ಮ ವರ್ಣದ ಕರ್ತವ್ಯ ಕರ್ಮಗಳಲ್ಲಿ ಫಲ ಮತ್ತು ಇದೇ ರೀತಿ ಶಾಸ್ತ್ರಗಳಲ್ಲಿ ಆಶ್ರಮ ಧರ್ಮ, ಸಾಮಾನ್ಯ ಧರ್ಮ ಮತ್ತು ಆಪತ್ಕಾಲದ ಧರ್ಮ ಸರ್ವ ಮನುಷ್ಯರಿಗೆ ತಿಳಿಸಲಾಗಿದೆಯೋ ಆ ಕರ್ತವ್ಯ ಕರ್ಮಗಳಲ್ಲಿ ಫಲ ಮತ್ತು ಆಸಕ್ತಿಯನ್ನು ತ್ಯಜಿಸಿ ಅವನ್ನು ಅನುಷ್ಠಾನಮಾಡಬೇಕು. ಹೀಗೆ ಮಾಡುವುದರಿಂದ ನಿಷ್ಕಾಮಕರ್ಮ ನೆರವೇರುತ್ತದೆ. ಈ ನಿಷ್ಕಾಮ ಕರ್ಮದ ಸಾರ ಭಗವಂತನು ಗೀತೆಯ ಅ-2 ಶ್ಲೋಕ 47ರಲ್ಲಿ ಹೇಳಿರುವನು —</p>
<p class="Shlok">ಕರ್ಮಣ್ಯೇವಾಕಾರಸ್ತೇ ಮಾ ಫಲೇಷು ಕದಾಚನ ।</p>
<p class="Shlok">ಮಾ ಕರ್ಮಫಲಹೇತುರ್ಭೂರ್ಮಾ ತೇ ಸಂಗೋಸ್ತ್ವಕರ್ಮಣಿ ॥</p>
<p class="Text">ನಿನಗೆ ಕರ್ಮಮಾಡುವುದಲ್ಲಿಯೇ ಆಧಿಕಾರವಿದೆ. ಆದರ ಫಲಗಳಲ್ಲಿ ಎಂದಿಗೂ ಇಲ್ಲ. ಅದಕ್ಕಾಗಿ ನೀನು ಕರ್ಮಗಳ ಫಲಕ್ಕೆ ಕಾರಣನಾಗಬೇಡ. ಅರ್ಥಾತ್ ಫಲಾಪೇಕ್ಷೆ ಇಲ್ಲದೆ ಕರ್ತವ್ಯ ಬುದ್ಧಿಯಿಂದ ಕರ್ಮಗಳನ್ನು ಮಾಡು. ಹಾಗೂ, ನಿನಗೆ ಕರ್ಮಮಾಡದೇ ಇರುವುದರಲ್ಲಿ ಕೂಡ ಆಸಕ್ತಿಯಿಲ್ಲದಿರಲಿ.</p>
<p class="Text">ಇಲ್ಲಿ<span class="char-style-override-2"> ‘ಕರ್ಮಣ್ಯೇವಾಕಾರಸ್ತೇ’</span> ಇದರಿಂದ ಕರ್ಮಮಾಡುವುದರಲ್ಲಿ ಮನುಷ್ಯನಿಗೆ ಅಧಿಕಾರ, ಸ್ವತಂತ್ರತೆಯನ್ನು ಹೇಳಿ ಕರ್ಮ ಮಾಡುವುದೆ ಕರ್ತವ್ಯವಾಗಿದೆ ಎಂದು ಕರ್ಮಮಾಡುವುದಕ್ಕೆ ಒತ್ತು ಕೊಡಲಾಗಿದೆ. <span class="char-style-override-2">‘ಮಾ ತೇ ಸಂಗೋಸ್ತ್ವಕರ</span><span class="char-style-override-2">್ಮಣಿ’ </span>ಇದರಿಂದಲೂ ಕರ್ಮತ್ಯಾಗವನ್ನು ನಿಷೇಧಗೈದು ಕರ್ಮಮಾಡುವುದಕ್ಕೆ ಒತ್ತು ಕೊಡಲಾಗಿದೆ. <span class="char-style-override-2">‘ಮಾ ಫಲೇಷು ಕದಾಚನ’ </span>ಇದರಿಂದ ಕರ್ಮಫಲದಲ್ಲಿ ಅಧಿಕಾರವಿಲ್ಲ ಅಂದರೆ ಅದರಲ್ಲಿ ಪರತಂತ್ರತೆ ಇದೆ ಎಂದು ಹೇಳಲಾಗಿದೆ. <span class="char-style-override-2">‘ಮಾ ಕರ್ಮಫಲಹೇತುರ್ಭೂಃ’ </span>ಇದರಿಂದ ಕರ್ಮಫಲದ ಹೇತುವಾಗದಿರಲು ಹೇಳಿ, ವಾಸನೆ, ಆಸಕ್ತಿ, ಮಮತೆ, ಅಭಿಮಾನ ಇವುಗಳ ತ್ಯಾಗದ ಆದೇಶ ಕೊಡಲಾಗಿದೆ. ಇದರದ್ದೇ ಸ್ಪಷ್ಟೀಕರಣ ಕೆಳಗಿನ ಶ್ಲೋಕದಲ್ಲಿದೆ. </p>
<p class="Shlok">ವಿಹಾಯ ಕಾಮಾನ್ ಯಃ ಸರ್ವಾನ್ ಪುಮಾಂಶ್ಚರತಿ ನಿಃಸ್ಪೃಹಃ ।</p>
<p class="Shlok">ನಿರ್ಮಮೋ ನಿರಹಂಕಾರಃ ಸ ಶಾಂತಿಮಧಿಗಚ್ಛತಿ ॥</p>
<p class="TXT-Right">(ಗೀತೆ 2/71)</p>
<p class="Text">‘ಯಾವ ಪುರುಷನು ಸಂಪೂರ್ಣವಾಗಿ ಎಲ್ಲಾ ಕಾಮನೆಗಳನ್ನು ತ್ಯಜಿಸಿ, ಮಮತಾರಹಿತನೂ, ಅಹಂಕಾರರಹಿತನೂ, ಸ್ಪೃಹಾ ರಹಿತನೂ ಆಗಿ ವಿಚರಿಸುತ್ತಾನೋ ಅವನೇ ಶಾಂತಿಯನ್ನು ಪಡೆದಿದ್ದಾನೆ.’</p>
<p class="Text">ಇಲ್ಲಿ ಕಾಮನೆ, ಸ್ಪೃಹೆ, ಮಮತೆ, ಅಹಂಕಾರ ಇವುಗಳ ತ್ಯಾಗದ ವರ್ಣನೆಯಿದೆ. ಸ್ಪೃಹೆಯ ಅಂತರ್ಗತವೇ ಆಸಕ್ತಿ ಮತ್ತು ವಾಸನೆಯನ್ನು, ಹಾಗೂ ಅಹಂಕಾರದ ಅಂತರ್ಗತ ಅಭಿಮಾನವನ್ನು ತಿಳಿಯಬೇಕು.</p>
<p class="Text">ಭಗವಂತನು ಗೀತೆಯಲ್ಲಿ ಆಸಕ್ತಿಯ ತ್ಯಾಗದ ಜೊತೆಗೇ ಸಿದ್ಧಿ-ಅಸಿದ್ಧಿಯಲ್ಲಿ ಸಮತೆಯನ್ನು ಉಲ್ಲೇಖಿಸಿರುವನು —</p>
<p class="Shlok">ಯೋಗಸ್ಥಃ ಕುರು ಕರ್ಮಾಣಿ ಸಂಗಂ ತ್ಯಕ್ತ್ವಾ ಧನಂಜಯ ।</p>
<p class="Shlok">ಸಿದ್ಧ್ಯಸಿದ್ಧ್ಯೋಃ ಸಮೋ ಭೂತ್ವಾ ಸಮತ್ವಂ ಯೋಗ ಉಚ್ಯತೇ ॥</p>
<p class="TXT-Right">(ಗೀತೆ 2/48)</p>
<p class="Text">‘ಹೇ ಧನಂಜಯನೇ! ನೀನು ಆಸಕ್ತಿಯನ್ನು ತ್ಯಜಿಸಿ ಹಾಗೂ ಸಿದ್ಧಿ-ಅಸಿದ್ಧಿಗಳಲ್ಲಿ ಸಮಬುದ್ಧಿಯುಳ್ಳವನಾಗಿ, ಯೋಗದಲ್ಲಿ ಸ್ಥಿತನಾಗಿದ್ದು ಕರ್ತವ್ಯ ಕರ್ಮಗಳನ್ನು ಮಾಡು, ಸಮತ್ವವೇ ಯೋಗವೆನಿಸಿಕೊಳ್ಳುತ್ತದೆ.’</p>
<p class="Text">ಸಿದ್ಧಿ-ಅಸಿದ್ಧಿಗಳಲ್ಲಿ ಸಮತೆ ಉಂಟಾದಾಗ ರಾಗ-ದ್ವೇಷ, ಹರ್ಷ-ಶೋಕ ಮುಂತಾದವುಗಳ ಅಭಾವವು ತಾನಾಗಿ ಆಗುತ್ತದೆ. ರಾಗ-ದ್ವೇಷಗಳೇ ಎಲ್ಲ ಅವಗುಣಗಳ ಬೇರು ಆಗಿದೆ. ಅದಕ್ಕಾಗಿ ಅಹಂತೆ-ಮಮತೆಯ ತ್ಯಾಗದ ಅಂತರ್ಗತ ಎಲ್ಲ ದುರ್ಗುಣಗಳ ತ್ಯಾಗವಿರುವಂತೆ ರಾಗ-ದ್ವೇಷದ ತ್ಯಾಗದಲ್ಲೇ ಎಲ್ಲದರ ತ್ಯಾಗದ ಅಂತರ್ಭಾವವಿದೆ. ಹೀಗೆಯೇ ಸಮತೆಯ ಪ್ರಾಪ್ತಿಯಾದಾಗಲೂ ಎಲ್ಲ ದೋಷಗಳು ಅಭಾವವಾಗಿ ಹೋಗುತ್ತವೆ. ಗೀತೆಯಲ್ಲಿ ಕೆಲವೆಡೆ ಕರ್ಮಗಳಲ್ಲಿ ಮತ್ತು ವಿಷಯಗಳಲ್ಲಿ ಆಸಕ್ತಿಯ ತ್ಯಾಗ ಹೇಳಲಾಗಿದೆ - (ಗೀತೆ 6/4), ಅಲ್ಲಿ ವಿಷಯಗಳ ಆಸಕ್ತಿಯ ತ್ಯಾಗದ ಅಂತರ್ಗತವೇ ಕರ್ಮ ಫಲದ ತ್ಯಾಗವಿದೆ. ಕೆಲವೆಡೆ ಕೇವಲ ಆಸಕ್ತಿಯ ತ್ಯಾಗ ಹೇಳಲಾಗಿದೆ (ಗೀತೆ 2/48) ಅಲ್ಲಿ ಫಲಕಾಮನೆಯ ತ್ಯಾಗವನ್ನು ಅದರ ಅಂತರ್ಗತ ತಿಳಿದುಕೊಳ್ಳಬೇಕು. ಏಕೆಂದರೆ, <span class="char-style-override-2">‘ಸಂಗಾತ್ ಸಂಜಾಯತೇ ಕಾಮಃ</span><span class="char-style-override-2">’</span> (ಗೀತೆ 2/62) - ‘ಆಸಕ್ತಿಯಿಂದಲೇ ವಿಷಯಗಳ ಕಾಮನೆ ಉಂಟಾಗುತ್ತದೆ.’ ಆದ್ದರಿಂದ ಕಾರಣದ ತ್ಯಾಗದಿಂದ ಕಾರ್ಯದ ತ್ಯಾಗವು ಸ್ವಾಭಾವಿಕವೇ ಅದರ ಅಂತರ್ಗತವಾಗಿದೆ. ಬೇರು ಕಡಿಯುವುದರಿಂದ ಮರವನ್ನು ಕಡಿಯುವುದು ಅದರ ಅಂತರ್ಗತವಾಗಿರುವಂತೆ ಆಸಕ್ತಿಯ ತ್ಯಾಗದಲ್ಲಿ ಕಾಮನೆ, ಸ್ಪೃಹೆ, ವಾಸನೆ ಮುಂತಾದವುಗಳ ತ್ಯಾಗ ಸ್ವಾಭಾವಿಕವಾಗಿದೆ. ಏಕೆಂದರೆ, ಇವೆಲ್ಲವುಗಳ ಮೂಲ ಆಸಕ್ತಿಯೇ ಆಗಿದೆ. ಆದ್ದರಿಂದ ಕರ್ಮಗಳಲ್ಲಿ ಆಸಕ್ತಿಯ ತ್ಯಾಗಗೈದು ಕರ್ತವ್ಯಕರ್ಮಗಳನ್ನು ಆಚರಿಸುವುದರಿಂದ ಪರಮಾತ್ಮನ ಪ್ರಾಪ್ತಿ ಆಗಿ ಹೋಗುತ್ತದೆ. ಭಗವಂತನು ಅರ್ಜುನನಲ್ಲಿ ಹೇಳಿರುವನು —</p>
<p class="Shlok">ತಸ್ಮಾದಸಕ್ತಃ ಸತತಂ ಕಾರ್ಯಂ ಕರ್ಮ ಸಮಾಚರ ।</p>
<p class="Shlok">ಅಸಕ್ತೋ ಹ್ಯಾಚರನ್ಕರ್ಮ ಪರಮಾಪ್ನೋತಿ ಪೂರುಷಃ ॥</p>
<p class="TXT-Right">(ಗೀತೆ 3/19)</p>
<p class="Text">‘ಆದ್ದರಿಂದ ನೀನು ನಿರಂತರವಾಗಿ ಆಸಕ್ತಿರಹಿತನಾಗಿ ಸದಾಕಾಲ ಕರ್ತವ್ಯ ಕರ್ಮವನ್ನು ಚೆನ್ನಾಗಿ ಮಾಡುತ್ತಿರು. ಏಕೆಂದರೆ ಆಸಕ್ತಿ ರಹಿತನಾಗಿ ಕರ್ಮವನ್ನು ಮಾಡುತ್ತಿರುವ ಮನುಷ್ಯನು ಪರಮಾತ್ಮನನ್ನು ಪಡೆಯುತ್ತಾನೆ.’</p>
<p class="Text">ಈ ವಿಧವಾಗಿ ಕರ್ಮಫಲದ ತ್ಯಾಗದಿಂದಲೂ ಆಸಕ್ತಿ, ಸ್ಪೃಹೆ, ವಾಸನೆ, ಮಮತೆ ಇವುಗಳ ತ್ಯಾಗವನ್ನು ತಿಳಿದುಕೊಳ್ಳಬೇಕು. ಪ್ರಾಯಶಃ ಜನರಲ್ಲಿ ಫಲಕ್ಕಾಗಿಯೇ ಕರ್ಮಗಳಲ್ಲಿ ಪ್ರವೃತ್ತಿ ಇರುತ್ತದೆ. ಅದಕ್ಕಾಗಿ ಕರ್ತವ್ಯ ಕರ್ಮಗಳಲ್ಲಿ ಫಲತ್ಯಾಗದ ಮಹಿಮೆ ಗೀತೆಯಲ್ಲಿ ವಿಶೇಷವಾಗಿ ಹೇಳಲಾಗಿದೆ (6/1).</p>
<p class="Text">ನಿಜವಾಗಿಯಾದರೋ ಕರ್ಮಗಳಲ್ಲಿ ಫಲ, ಆಸಕ್ತಿಯ ತ್ಯಾಗವಾದಾಗ ಆ ಕರ್ಮಗಳು ಕರ್ಮಗಳೇ ಅಲ್ಲ -</p>
<p class="Shlok">ತ್ಯಕ್ತ್ವಾ ಕರ್ಮಫಲಾಸಂಗಂ ನಿತ್ಯತೃಪ್ತೋ ನಿರಾಶ್ರಯಃ ।</p>
<p class="Shlok">ಕರ್ಮಣ್ಯಭಿಪ್ರವೃತ್ತೋಽಪಿ ನೈವ ಕಿಂಚಿತ್ಕರೋತಿ ಸಃ ॥</p>
<p class="TXT-Right">(ಗೀತೆ 4/20)</p>
<p class="Text">‘ಯಾವ ಪುರುಷನು ಸಮಸ್ತ ಕರ್ಮಗಳಲ್ಲಿ ಮತ್ತು ಅವುಗಳ ಫಲದಲ್ಲಿ ಆಸಕ್ತಿಯನ್ನು ಸರ್ವಥಾ ತ್ಯಾಗಮಾಡಿ ಜಗತ್ತಿನ ಆಶ್ರಯದಿಂದ ರಹಿತನಾಗಿದ್ದಾನೆಯೋ ಮತ್ತು ಪರಮಾತ್ಮನಲ್ಲಿ ನಿತ್ಯತೃಪ್ತನಾಗಿದ್ದಾನೆಯೋ ಅವನು ಕರ್ಮಗಳಲ್ಲಿ ಚೆನ್ನಾಗಿ ವರ್ತಿಸುತ್ತಿದ್ದರೂ ಕೂಡ ವಾಸ್ತವವಾಗಿ ಏನನ್ನೂ ಮಾಡುವುದಿಲ್ಲ.’</p>
<p class="Text">ಏಕೆಂದರೆ, ಅವು ನೋಡಲು ಮಾತ್ರ ಕರ್ಮಗಳಾಗಿವೆ, ವಾಸ್ತವವಾಗಿ ಕರ್ಮಗಳಲ್ಲ. ಇದೇ ಕರ್ಮದಲ್ಲಿ ಅಕರ್ಮವನ್ನು ನೋಡುವುದು. ಗೀತೆ ಅ-4 ಶ್ಲೋಕ 18ರಲ್ಲಿ ಹೇಳಲಾದ ಕರ್ಮದಲ್ಲಿ ಅಕರ್ಮವನ್ನು ನೋಡುವ ಮಹಿಮೆ ಇದರದ್ದೇ ಆಗಿದೆ. ಇದೇ ಕರ್ಮಗಳ ರಹಸ್ಯವಾಗಿದೆ ಮತ್ತು ಕರ್ಮಗಳಲ್ಲಿ ಕುಶಲತೆಯೂ ಆಗಿದೆ -</p>
<p class="Shlok">ಬುದ್ಧಿಯುಕ್ತೋ ಜಹಾತೀಹ ಉಭೇ ಸುಕೃತದುಷ್ಕೃತೇ ।</p>
<p class="Shlok">ತಸ್ಮಾದ್ಯೋಗಾಯ ಯುಜ್ಯಸ್ವ ಯೋಗಃ ಕರ್ಮಸು ಕೌಶಲಮ್ ॥</p>
<p class="TXT-Right">(ಗೀತೆ 2/50)</p>
<p class="Text">‘ಸಮಬುದ್ಧಿಯುಳ್ಳ ಪುರುಷನು ಪುಣ್ಯ ಮತ್ತು ಪಾಪಗಳೆರಡನ್ನೂ ಇದೇ ಲೋಕದಲ್ಲಿ ತ್ಯಜಿಸುತ್ತಾನೆ ಅರ್ಥಾತ್, ಅವುಗಳಿಂದ ಮುಕ್ತನಾಗುತ್ತಾನೆ. ಆದ್ದರಿಂದ ನೀನು ಸಮತ್ವರೂಪೀ ಯೋಗದಲ್ಲಿ ತೊಡಗು. ಈ ಸಮತ್ವರೂಪೀ ಯೋಗವೇ ಕರ್ಮಗಳಲ್ಲಿ ಕುಶಲತೆಯಾಗಿದೆ ಅರ್ಥಾತ್ ಕರ್ಮಬಂಧನದಿಂದ ಬಿಡುಗಡೆ ಹೊಂದುವ ಉಪಾಯವಾಗಿದೆ.</p>
<p class="Text">ಸಮತೆಯ ಹೆಸರು ಯೋಗವಾಗಿದೆ ಮತ್ತು ಈ ಸಮತೆಯೇ ಕರ್ಮಗಳಲ್ಲಿ ಬುದ್ಧಿವಂತಿಕೆಯಾಗಿದೆ. ಈ ಸಮತೆಯಿಂದಲೇ ಮನುಷ್ಯನ ಶ್ರೇಯಸ್ಸಾಗುತ್ತದೆ ಎಂಬುದೇ ಇದರ ಭಾವವಾಗಿದೆ.</p>
<p class="Text">‘ಜ್ಞಾನವಿಲ್ಲದೆ ಮುಕ್ತಿಯಾಗುವುದಿಲ್ಲ’ ಎಂದು ಶಾಸ್ತ್ರಗಳಲ್ಲಿ ಹೇಳಿದೆಯಲ್ಲ ಎಂಬುದಾಗಿ ಹೇಳಿದರೆ - ಅದೂ ಸರಿಯಾಗಿದೆ. ಆದರೆ ಗೀತಾದಿ ಶಾಸ್ತ್ರಗಳಲ್ಲಿ ಹೇಳಲಾದ ಜ್ಞಾನದ ಮಹಿಮೆಯು, ಅತಿ ಉಚ್ಚ ಪರಮಾತ್ಮನ ಯಥಾರ್ಥ ಸ್ವರೂಪದ ಜ್ಞಾನವು ಕರ್ಮಯೋಗಿಗೆ ನಿಷ್ಕಾಮ ಕರ್ಮದ ಸಾಧನೆಯಿಂದ ಅಂತಃಕರಣ ಶುದ್ಧವಾಗಿ ತಾನಾಗಿಯೇ ಉಂಟಾಗುತ್ತದೆ.</p>
<p class="Shlok">ನ ಹಿ ಜ್ಞಾನೇನ ಸದೃಶಂ ಪವಿತ್ರಮಿಹ ವಿದ್ಯತೇ ।</p>
<p class="Shlok">ತತ್ಸ್ವಯಂ ಯೋಗಸಂಸಿದ್ಧಃ ಕಾಲೇನಾತ್ಮನಿ ವಿಂದತಿ ॥</p>
<p class="TXT-Right">(ಗೀತೆ 4/38)</p>
<p class="Text">‘ಈ ಜಗತ್ತಿನಲ್ಲಿ ಜ್ಞಾನಕ್ಕೆ ಸಮಾನವಾಗಿ ಪವಿತ್ರಗೊಳಿಸುವಂತಹುದು ನಿಃಸಂದೇಹವಾಗಿ ಯಾವುದೂ ಇಲ್ಲ. ಆ ಜ್ಞಾನವನ್ನು, ಎಷ್ಟೋ ಕಾಲದಿಂದ ಕರ್ಮಯೋಗದ ಮೂಲಕ ಶುದ್ಧಾಂತಕರಣವುಳ್ಳ ಮನುಷ್ಯನು, ತನ್ನಿಂದತಾನೇ ಆತ್ಮನಲ್ಲಿ ಪಡೆದುಕೊಳ್ಳುತ್ತಾನೆ.’</p>
<p class="Text">ಇಲ್ಲಿ ‘ಸ್ವಯಂ’ ಶಬ್ದದಿಂದ ಅವನಿಗೆ ಯಾವುದೇ ಬೇರೆ ಸಾಧನೆಯ ಅಥವಾ ಮನುಷ್ಯನ ಆಶ್ರಯದ ಆವಶ್ಯಕತೆ ಇಲ್ಲ, ಆ ಜ್ಞಾನದ ಪ್ರಾಪ್ತಿಯಲ್ಲಿ ಸಾಧಕನ ಸ್ವತಂತ್ರತೆ ಇದೆ ಎಂಬುದು ಸ್ಪಷ್ಟವಾಗಿ ಸಿದ್ಧವಾಗುತ್ತದೆ.</p>
<p class="Text">ಹಾಗೆಯೇ ನಿಷ್ಕಾಮಕರ್ಮದಿಂದ ಎಲ್ಲ ಪಾಪಗಳು ನಾಶವಾಗಿ ಅಂತಃಕರಣದ ಶುದ್ಧಿಯೂ ತನ್ನಿಂದ-ತಾನೇ ಆಗಿ ಹೋಗುತ್ತದೆ.</p>
<p class="Shlok">ಯಜ್ಞಾಯಾಚರತಃ ಕರ್ಮ ಸಮಗ್ರಂ ಪ್ರವಿಲೀಯತೇ ॥</p>
<p class="TXT-Right">(ಗೀತೆ 4/23ರ ಉತ್ತರಾರ್ಧ)</p>
<p class="Text">‘ನಿಷ್ಕಾಮಕರ್ಮರೂಪೀ ಯಜ್ಞಸಂಪಾದನೆಗಾಗಿ ಕರ್ಮ ಮಾಡುವ ಮನುಷ್ಯನ ಸಮಸ್ತ ಶುಭಾಶುಭ ಕರ್ಮಗಳು ಚೆನ್ನಾಗಿ ವಿಲೀನವಾಗಿ ಹೋಗುತ್ತವೆ.’</p>
<p class="Text">ಅದಕ್ಕಾಗಿ -</p>
<p class="Shlok">ಕಾಯೇನ ಮನಸಾ ಬುದ್ಧ್ಯಾ ಕೇವಲೈರಿಂದ್ರಿಯೈರಪಿ ।</p>
<p class="Shlok">ಯೋಗಿನಃ ಕರ್ಮ ಕುರ್ವಂತಿ ಸಂಗಂ ತ್ಯಕ್ತ್ವಾಽತ್ಮಶುದ್ಧಯೇ ॥</p>
<p class="TXT-Right">(ಗೀತೆ 5/11)</p>
<p class="Text">‘ಕರ್ಮಯೋಗಿಗಳು ಮಮತ್ವಬುದ್ಧಿರಹಿತರಾಗಿ ಕೇವಲ ಇಂದ್ರಿಯಗಳು, ಮನಸ್ಸು, ಬುದ್ಧಿ ಮತ್ತು ಶರೀರದ ಮೂಲಕ ಆಗುವ ಎಲ್ಲ ಕ್ರಿಯೆಗಳಲ್ಲಿ ಆಸಕ್ತಿಯನ್ನು ತ್ಯಾಗಮಾಡಿ ಅಂತಃಕರಣದ ಶುದ್ಧಿಗಾಗಿ ಕರ್ಮವನ್ನು ಮಾಡುತ್ತಾರೆ.’</p>
<p class="Text">ಈ ಪ್ರಕಾರ ಅಂತಃಕರಣವು ಶುದ್ಧವಾದ ಬಳಿಕ ನಿಷ್ಕಾಮ ಕರ್ಮದ ಪ್ರಭಾವದಿಂದ ಅವನಿಗೆ ಪರಮಾತ್ಮನಪ್ರಾಪ್ತಿಯಾದನಂತರ ಸಿಗುವಂತಹ ಪರಮಾತ್ಮನಲ್ಲಿ ನಿಷ್ಠೆಯುಳ್ಳ ಆ ಪರಮಶಾಂತಿಯು ದೊರೆಯುತ್ತದೆ.</p>
<p class="Shlok">ಯುಕ್ತಃ ಕರ್ಮಫಲಂ ತ್ಯಕ್ತ್ವಾ ಶಾಂತಿಮಾಪ್ನೋತಿ ನೈಷ್ಠಿಕೀಮ್ ।</p>
<p class="TXT-Right">(ಗೀತೆ 5/12ರ ಪೂರ್ವಾರ್ಧ)</p>
<p class="Text">‘ಕರ್ಮಯೋಗಿಯು ಕರ್ಮಗಳ ಫಲತ್ಯಾಗಗೈದು ಭಗವತ್ಪ್ರಾಪ್ತಿಯರೂಪೀ ಶಾಂತಿಯನ್ನು ಪಡೆಯುತ್ತಾನೆ.’</p>
<p class="Text">ಈ ಪ್ರಕಾರ ಕರ್ಮಯೋಗದಿಂದ ಬೇಗನೇ ಬ್ರಹ್ಮನ ಪ್ರಾಪ್ತಿ (ಗೀತೆ 5/6), ಪರಮಾತ್ಮನ ಪ್ರಾಪ್ತಿ (ಗೀತೆ 3/19), ಜ್ಞಾನದ ಪ್ರಾಪ್ತಿ (ಗೀತೆ 4/38), ಪುಣ್ಯ-ಪಾಪಗಳ ವಿಲಯ (ಗೀತೆ 4/23), ಅಂತಃಕರಣದ ಶುದ್ಧಿ (ಗೀತೆ 5/11), ಶಾಂತಿಯ ಪ್ರಾಪ್ತಿ (ಗೀತೆ 2/71; 5/12), ಕರ್ಮಯೋಗದ ಸುಗಮತೆ (ಗೀತೆ 5/3), ಶ್ರೇಷ್ಠತೆ (ಗೀತೆ 5/2; 6/1; 12/12) ಎಂದು ಹೇಳಲಾಗಿದೆ. ಇದಲ್ಲದೆ ಭಗವಂತನು ಯಜ್ಞ, ತಪಾದಿ ಶಾಸವಿಹಿತ ಉತ್ತಮ ಕರ್ಮಗಳ ಆಚರಣವು ವಿವೇಕವುಳ್ಳ ಮನುಷ್ಯನನ್ನು ಪವಿತ್ರವಾಗಿಸುವಂತಹುದು ಎಂದು ಹೇಳಲಾಗಿದೆ.</p>
<p class="Shlok">ಯಜ್ಞದಾನತಪಃ ಕರ್ಮ ನ ತ್ಯಾಜ್ಯಂ ಕಾರ್ಯಮೇವ ತತ್ ।</p>
<p class="Shlok">ಯಜ್ಞೋ ದಾನಂ ತಪಶ್ವೈವ ಪಾವನಾನಿ ಮನೀಷಿಣಾಮ್ ॥</p>
<p class="TXT-Right">(ಗೀತೆ 18/5)</p>
<p class="Text">‘ಯಜ್ಞ, ದಾನ ಮತ್ತು ತಪರೂಪವಾದ ಕರ್ಮ ತ್ಯಜಿಸಲು ಯೋಗ್ಯವಾದುದಲ್ಲ. ಅಲ್ಲದೆ ಅದಾದರೋ ಅವಶ್ಯವಾದ ಕರ್ತವ್ಯವಾಗಿದೆ; ಏಕೆಂದರೆ ಯಜ್ಞ, ದಾನ ಮತ್ತು ತಪಸ್ಸು - ಈ ಮೂರೂ ಕರ್ಮಗಳೇ ಬುದ್ಧಿವಂತರಾದ ಪುರುಷರನ್ನು ಪವಿತ್ರಗೊಳಿಸುವುದಾಗಿದೆ.’</p>
<p class="Text">ಹಾಗೆಯೇ ಯಜ್ಞ, ದಾನ, ತಪಸ್ಸು ಮತ್ತು ಇನ್ನಿತರ ಶಾಸ್ತ್ರವಿಹಿತ ಕರ್ಮಗಳನ್ನು ಕೂಡ ಫಲ ಮತ್ತು ಆಸಕ್ತಿಗಳನ್ನು ತ್ಯಜಿಸಿ ಅವಶ್ಯವಾಗಿ ಮಾಡಬೇಕು - ಇದು ಭಗವಂತನು ತನ್ನ ಸಿದ್ಧಾಂತವೆಂದು ಹೇಳಿರುವನು —</p>
<p class="Shlok">ಏತಾನ್ಯಪಿ ತು ಕರ್ಮಾಣಿ ಸಂಗಂ ತ್ಯಕ್ತ್ವಾಫಲಾನಿ ಚ ।</p>
<p class="Shlok">ಕರ್ತವ್ಯಾನೀತಿ ಮೇ ಪಾರ್ಥ ನಿಶ್ಚಿತಂ ಮತಮುತ್ತಮಮ್ ॥</p>
<p class="TXT-Right">(ಗೀತೆ 18/6)</p>
<p class="Text">‘ಅದಕ್ಕಾಗಿ ಹೇ ಪಾರ್ಥನೇ ! ಈ ಯಜ್ಞ, ದಾನ ಮತ್ತು ತಪೋರೂಪೀ ಕರ್ಮಗಳನ್ನು ಹಾಗೂ ಸಂಪೂರ್ಣ ಕರ್ತವ್ಯಕರ್ಮಗಳನ್ನು ಆಸಕ್ತಿ ಮತ್ತು ಫಲಗಳ ತ್ಯಾಗಗೈದು ಅವಶ್ಯಕವಾಗಿ ಮಾಡಬೇಕು; ಇದು ನಿಶ್ಚಯಿಸಲ್ಪಟ್ಟ ನನ್ನ ಉತ್ತಮವಾದ ಅಭಿಪ್ರಾಯವಾಗಿದೆ.</p>
<p class="Text">ಮನುಷ್ಯನು ಕರ್ಮಮಾಡುವಾಗ ಇದರಿಂದ ನನಗೆ ಏನು ಸಿಗಬಹುದು ಎಂದು ಯೋಚಿಸುತ್ತಾನೆ. ಈ ಪ್ರಕಾರ ಸ್ವಾರ್ಥದಿಂದಲೇ ಮನುಷ್ಯನು ಕರ್ಮಗಳಲ್ಲಿ ಪ್ರವೃತ್ತನಾಗುತ್ತಾನೆ. ಇದು ಸಕಾಮ ಭಾವವಾಗಿದೆ. ಆದರೆ ಈ ಸ್ವಾರ್ಥದ ತ್ಯಾಗಗೈದು ಮನುಷ್ಯನು ‘ನನ್ನ ಈ ಕ್ರಿಯೆಯಿಂದ ಪ್ರಾಣಿ-ಮಾತ್ರರ ಯಾವ ಹಿತವಾದೀತು?’ ಎಂಬ ಭಾವವನ್ನಿರಿಸಬೇಕು. ಏಕೆಂದರೆ, ಬೇರೆಯವರ ಹಿತವಿರುವುದೇ ಪರಮಧರ್ಮವಾಗಿದೆ, ಬೇರೆಯವರ ಅಹಿತವೇ ಪಾಪವಾಗಿದೆ. ಶ್ರೀತುಲಸೀದಾಸರು ಬರೆಯುತ್ತಾರೆ -</p>
<p class="Shlok">ಪರ ಹಿತ ಸರಿಸ ಧರ್ಮ ನಹಿ<span class="char-style-override-4">ಂ</span> ಭಾಈ ಪರ ಪೀಡಾ ಸಮ ನಹಿ<span class="char-style-override-4">ಂ</span> ಅಧಮಾಈ ॥</p>
<p class="TXT-Right">(ರಾ.ಚ.ಮಾ. ಉತ್ತರ 41/1)</p>
<p class="Text">ಪರರ ಹಿತದಂತಹ ಬೇರೆ ಯಾವ ಧರ್ಮವೂ ಇಲ್ಲ, ಬೇರೆಯವರನ್ನು ಪೀಡಿಸುವಂತಹ ಪಾಪವು ಇನ್ನೊಂದಿಲ್ಲ. </p>
<p class="Shlok">ಪರಹಿತ ಬಸ ಜಿನ್ಹ ಕೇ ಮನ ಮಾಹೀ<span class="char-style-override-4">ಂ</span> ತಿನ್ಹ ಕಹುಂ ಜಗ ದುರ್ಲಭ ಕಛುನಾಹೀ<span class="char-style-override-4">ಂ</span> ॥</p>
<p class="TXT-Right">(ರಾ.ಚ.ಮಾ. ಅರಣ್ಯ 31/5)</p>
<p class="Text">ಆದ್ದರಿಂದ ಯಾರ ಹೃದಯದಲ್ಲಿ ಬೇರೆಯವರ ಕುರಿತು ಹಿತವಿರುವುದೋ ಅವನಿಗೆ ಪ್ರಪಂಚದಲ್ಲಿ ದುರ್ಲಭವಾದ ವಸ್ತು ಯಾವುದೂ ಇಲ್ಲ.</p>
<p class="Text">ಉತ್ತಮ ಶ್ರೇಣಿಯ ಮಹಾಪುರುಷರ ಲಕ್ಷಣಗಳನ್ನು ಹೇಳುವಾಗ ಭಗವಂತನು ಗೀತೆಯಲ್ಲಿ ಇದನ್ನೇ ಹೇಳಿರುವನು —</p>
<p class="Shlok">ಲಭಂತೇ ಬ್ರಹ್ಮನಿರ್ವಾಣಮೃಷಯಃ ಕ್ಷೀಣಕಲ್ಮಷಾಃ ।</p>
<p class="Shlok">ಛಿನ್ನದ್ವೈಧಾ ಯತಾತ್ಮಾನಃ ಸರ್ವಭೂತಹಿತೇ ರತಾಃ ॥</p>
<p class="TXT-Right">(ಗೀತೆ 5/25)</p>
<p class="Text">‘ಯಾರ ಎಲ್ಲ ಪಾಪಗಳು ನಾಶವಾಗಿ ಹೋಗಿವೆಯೋ, ಯಾರ ಸಂಶಯಗಳೆಲ್ಲ ಜ್ಞಾನ ಮೂಲಕ ನಿವೃತ್ತಿ ಹೊಂದಿವೆಯೋ, ಯಾರು ಸಂಪೂರ್ಣ ಪ್ರಾಣಿಗಳ ಹಿತದಲ್ಲಿ ನಿರತವಾಗಿದ್ದಾರೋ ಮತ್ತು ಯಾರ ಮನಸ್ಸು ಗೆಲ್ಲಲ್ಪಟ್ಟು ನಿಶ್ಚಲಭಾವದಿಂದ ಪರಮಾತ್ಮನಲ್ಲಿ ಸ್ಥಿತವಾಗಿದೆಯೋ ಆ ಬ್ರಹ್ಮವೇತ್ತರಾದ ಪುರುಷನು ಶಾಂತಪರಬ್ರಹ್ಮವನ್ನು ಪಡೆಯುತ್ತಾರೆ.’</p>
<p class="Text">ಅದಕ್ಕಾಗಿ ತನ್ನ ಮನ, ವಾಣೀ, ಶರೀರದ ಚೇಷ್ಟೆಗಳಿಂದ ಬೇರೆಯವರ ಹಿತವಾಗುವಂತಹ ಕಾರ್ಯವನ್ನೇ ನಾವು ಮಾಡಬೇಕು. ಬೇರೆಯವರ ಹಿತವಿಲ್ಲದಿರುವುದನ್ನು ಎಂದು ಮಾಡಬಾರದು. ಆದ್ದರಿಂದ ಬೇರೆಯವರ ಪರಮಹಿತ (ಪರಮಸೇವೆ) ವಾಗುವುದರಲ್ಲೇ ತನ್ನ ಜೀವನವನ್ನು ತೊಡಗಿಸಬೇಕು. ಯಾರಿಗಾದರೂ ಲೌಕಿಕ ವಿಷಯದ ಸುಖ ನೀಡುವುದು ಸೇವೆಯಾಗಿದೆ, ಆಧ್ಯಾತ್ಮಿಕ ಅಭಯ ನೀಡುವುದು ಪರಮಸೇವೆಯಾಗಿದೆ. ಆದರೆ ಸೇವೆ ಮಾಡುವವನು ನಿಷ್ಕಾಮಭಾವದಿಂದ ಯಾವ ರೀತಿಯಿಂದಲಾದರೂ ಸೇವೆ ಮಾಡಿದರೆ ಅವನಿಗಾಗಿ ಅದು ಪರಮಸೇವೆಯೇ ಆಗಿದೆ. ಎಲ್ಲರ ಪರಮ ಹಿತದಲ್ಲಿ ರತನಾಗಿ ನಿಷ್ಕಾಮಭಾವದಿಂದ ಎಲ್ಲರ ಪರಮ ಸೇವೆಮಾಡುವುದೇ ಶ್ರೇಯೋಕಾಮಿ ಮನುಷ್ಯನ ಪರಮಕರ್ತವ್ಯವಾಗಿದೆ ಮತ್ತು ಪರಮ ಉದ್ದೇಶವೂ ಆಗಿರಬೇಕು.</p>
<p class="Text para-style-override-2">ಅದಕ್ಕಾಗಿ ಮನುಷ್ಯನಿಗೆ ಪ್ರಪಂಚದ ಎಲ್ಲ ಪದಾರ್ಥಗಳಲ್ಲಿ, ಭೋಗಗಳಲ್ಲಿ, ಶರೀರದಲ್ಲಿ ಸಮಸ್ತ ಕರ್ಮಗಳಲ್ಲಿ ಮಮತೆ, ಆಸಕ್ತಿ, ಅಭಿಮಾನ ಮತ್ತು ಸ್ವಾರ್ಥದ ತ್ಯಾಗಗೈದು ನಿಷ್ಕಾಮಭಾವದಿಂದ ಆತ್ಮಕಲ್ಯಾಣಕ್ಕಾಗಿ ಯಜ್ಞ, ದಾನ, ತಪಸ್ಸು, ತೀರ್ಥಯಾತ್ರೆ, ವ್ರತ, ಉಪವಾಸ, ಯಮ-ನಿಯಮಗಳ ಪಾಲನೆ, ತಂದೆ-ತಾಯಿಯರ ಸೇವೆ, ಎಲ್ಲರೊಡನೆ ಉತ್ತಮ ವ್ಯವಹಾರ, ದುಃಖೀ, ಅನಾಥ ಹಾಗೂ ಸಮಸ್ತ ಪ್ರಾಣಿಮಾತ್ರರ ಹಿತ ಮುಂತಾದ ಶಾಸ್ತ್ರವಿಹಿತ ಕರ್ತವ್ಯ ಕರ್ಮಗಳನ್ನು ತನು, ಮನ, ಧನದಿಂದ, ತತ್ಪರತೆಯೊಡನೆ ಆಚರಿಸುವ ಪ್ರಯತ್ನವನ್ನು ಪ್ರಾಣವಿರುವತನಕ ಮಾಡುವುದೇ ಉಚಿತವಾಗಿದೆ.<span></span></p>


<p class="Page-Break"> </p>
<p class="Chapter-Heading" id="toc_marker-10">8. ಕರ್ಮಯೋಗದ ರಹಸ್ಯ</p>
<p class="Text">ಕರ್ಮಯೋಗದ ರಹಸ್ಯ ತುಂಬಾ ಗಹನವಾಗಿದೆ. ಇದರ ನಿಜವಾದ ತತ್ತ್ವವು ಒಂದೋ ಶ್ರೀಪರಮೇಶ್ವರನು ತಿಳಿದಿರುತ್ತಾನೆ. ಇಲ್ಲವೇ ಕರ್ಮಯೋಗದ ಮೂಲಕ ಪರಮಾತ್ಮನನ್ನು ಪಡೆದಿರುವ ಮಹಾಪುರುಷರೇ ಬಲ್ಲರು. ನನ್ನಂತಹ ವ್ಯಕ್ತಿಗಾಗಿಯಾದರೋ ಈ ರಹಸ್ಯವನ್ನು ವ್ಯಕ್ತಮಾಡುವುದು ಅತ್ಯಂತ ಕಠಿಣವಾಗಿದೆ. ಏಕೆಂದರೆ, ಕರ್ಮಯೋಗದ ರಹಸ್ಯವನ್ನು ವಾಸ್ತವವಾಗಿ ನಾನು ಚೆನ್ನಾಗಿ ತಿಳಿದಿಲ್ಲ. ಇದಲ್ಲದೆ ಯತ್ಕಿಂಚಿತ್ ತಿಳಿದಿರುವಷ್ಟನ್ನು ಹೇಳಲು ಬರುವುದಿಲ್ಲ ಮತ್ತು ಹೇಳಿದಷ್ಟನ್ನು ಸ್ವತಃ ಉಪಯೋಗದಲ್ಲಿ ತರಲಾರೆನು. ಆದರೂ ನನ್ನ ಸಾಧಾರಣ ಬುದ್ಧಿಗನುಸಾರ ಕರ್ಮಯೋಗದ ರಹಸ್ಯವನ್ನು ಕೆಲವು ಅಂಶದಲ್ಲಿ ಪ್ರಶ್ನೋತ್ತರ ರೂಪದಲ್ಲಿ ವ್ಯಕ್ತಗೊಳಿಸುವ ಪ್ರಯತ್ನ ಮಾಡುತ್ತೇನೆ. ಶ್ರೀಭಗವಂತನು ಹೇಳುತ್ತಾನೆ —</p>
<p class="Shlok">ನೇಹಾಭಿಕ್ರಮನಾಶೋಽಸ್ತಿ ಪ್ರತ್ಯವಾಯೋ ನ ವಿದ್ಯತೇ ।</p>
<p class="Shlok">ಸ್ವಲ್ಪಮಪ್ಯಸ್ಯ ಧರ್ಮಸ್ಯ ತ್ರಾಯತೇ ಮಹತೋ ಭಯಾತ್ ॥</p>
<p class="TXT-Right">(ಗೀತೆ 2/40)</p>
<p class="Text">‘ಈ ಕರ್ಮಯೋಗದಲ್ಲಿ ಉಪಕ್ರಮ ಅರ್ಥಾತ್ ಬೀಜದ ನಾಶವಾಗುವುದಿಲ್ಲ ಮತ್ತು ಇದರಲ್ಲಿ ವಿರುದ್ಧವಾದ ಫಲರೂಪೀ ದೋಷವೂ ಕೂಡ ಇಲ್ಲ. ಅಲ್ಲದೆ ಈ ಕರ್ಮಯೋಗ ರೂಪೀ ಧರ್ಮದ ಸ್ವಲ್ಪವಾದ ಸಾಧನವೂ ಕೂಡ ಜನ್ಮ-ಮೃತ್ಯು ರೂಪವಾದ ಮಹಾನ್ ಭಯದಿಂದ ರಕ್ಷಿಸುತ್ತದೆ.’</p>
<p class="Text"><span class="char-style-override-2">ಪ್ರಶ್</span><span class="char-style-override-2">ನೆ — </span>ನಿಷ್ಕಾಮ ಕರ್ಮಯೋಗದ ಅನುಷ್ಠಾನವು ನಾಶವಾಗುವುದಿಲ್ಲವೇ? ಇದರ ಅಭಿಪ್ರಾಯವೇನು? ಒಂದು ಬಾರಿ ಪ್ರಾರಂಭವಾದರೆ ಇದು ನಡೆದೇ ಇರುತ್ತದೆಯೇ? ಅಥವಾ ಎಷ್ಟು ಆಗಿದೆಯೋ ಅಷ್ಟು ನಾಶವಾಗುವುದಿಲ್ಲವೇ?</p>
<p class="Text"><span class="char-style-override-2">ಉತ</span><span class="char-style-override-2">್ತರ — </span>ಪೂರ್ವಸಂಚಿತ ಪಾಪ, ಅಹಂತೆ-ಮಮತೆ, ಆಸಕ್ತಿ ಮುಂತಾದ ಅವಗುಣಗಳ ಕಾರಣ ಹಾಗೂ ವಿಷಯ ಭೋಗೀ, ಪ್ರಮಾದಿ ಪುರುಷರ ಸಂಗ ಉಂಟಾಗುವುದರಿಂದ ಮಾರ್ಗದಲ್ಲಿ ತಡೆಯಾದರೋ ಉಂಟಾಗುತ್ತದೆ. ಆದರೆ ನಿಷ್ಕಾಮಕರ್ಮಯೋಗರೂಪೀ ಧರ್ಮದ ಪಾಲನೆ ಎಷ್ಟು ಆಗಿರುತ್ತದೋ ಅದರ ನಾಶವಾಗುವುದಿಲ್ಲ. ಏಕೆಂದರೆ, ಫಲ ಮತ್ತು ಆಸಕ್ತಿಯನ್ನು ತ್ಯಾಗಗೈದು ಭಗವದಾಜ್ಞಾನುಸಾರ ಸಮತ್ವಭಾವದಿಂದ ಮಾಡಿರುವ ಸಾಧನೆಯ ನಾಶವಾಗುವ ಯಾವ ಕಾರಣವೂ ಇಲ್ಲ. ಫಲದ ಇಚ್ಛೆಯಿಂದ ಗೈದ ಕರ್ಮವು ಫಲವನ್ನಿತ್ತು ಮುಗಿದು ಹೋಗುತ್ತದೆ.</p>
<p class="Text"><span class="char-style-override-2">ಪ್ರಶ್ನೆ —</span> ಪ್ರತ್ಯವಾಯ ಅಂದರೆ ವಿಪರೀತ ಫಲರೂಪೀ ದೋಷಕ್ಕೆ ಭಾಗಿಯಾಗುವುದಿಲ್ಲ ಇದರ ಅಭಿಪ್ರಾಯವೇನು?</p>
<p class="Text"><span class="char-style-override-2">ಉತ್ತರ — </span>ತನಗೆ ಉಪಕಾರ ಮಾಡಿದವನ ಸೇವೆ ಮಾಡದೆ ಇರುವುದರಿಂದ ಮನುಷ್ಯನು ದೋಷಕ್ಕೆ ಭಾಗಿಯಾಗುತ್ತಾನೆ. ದೇವರು, ಪಿತೃಗಳು, ಮಹಾರಾಜ, ಮನುಷ್ಯಾದಿಗಳ ಸೇವೆಯಲ್ಲಿ ಯಾವುದೇ ಕಾರಣದಿಂದ ಕೊರತೆ ಉಂಟಾದರೆ, ಅವರು ಸಿಟ್ಟುಗೊಂಡು ಅವನ ಅನಿಷ್ಟವೂ ಆಗಬಲ್ಲದು. ಆದರೆ ನಿಷ್ಕಾಮ ಕರ್ಮಯೋಗದ ಪಾಲನೆಯಲ್ಲಿ ಕೊರತೆ ಇದ್ದರೂ ಕೂಡ ಅದರ ವಿಪರೀತ ಫಲ ಅಂದರೆ ಕರ್ತೃವಿನ ಅನಿಷ್ಟವಾಗುವುದಿಲ್ಲ ಹಾಗೂ ಪಾಲಿಸದೆ ಇರುವುದರಿಂದ ಅವನು ದೋಷಕ್ಕೆ ಭಾಗಿಯೂ ಆಗುವುದಿಲ್ಲ.</p>
<p class="Text"><span class="char-style-override-2">ಪ್ರಶ್ನೆ —</span> ಕೆಲವರು ಪ್ರತ್ಯವಾಯ ಶಬ್ದದ ಅರ್ಥ ‘ವಿಘ್ನ’ ಎಂದೂ ಮಾಡುತ್ತಾರೆ. ಇದೂ ಉಂಟಾಗಬಲ್ಲುದೇನು?</p>
<p class="Text"><span class="char-style-override-2">ಉತ್ತರ —</span> ‘ವಿಘ್ನ’ ಎಂಬ ಅರ್ಥವು ಯುಕ್ತಿ ಸಂಗತವಲ್ಲ. ನಿಷ್ಕಾಮಕರ್ಮ ಯೋಗರೂಪೀ ಧರ್ಮದ ಪಾಲನೆಯಲ್ಲಿ ವಿಘ್ನ-ಬಾಧೆಯಾದರೋ ಬರಬಲ್ಲದು. ಆದರೆ ಅದರ ಪರಿಣಾಮ ಕೆಟ್ಟದಾಗುವುದಿಲ್ಲ. ಒಳ್ಳೆಯದೇ ಆಗುತ್ತದೆ. (ಗೀತೆ 6/40-42).</p>
<p class="Text"><span class="char-style-override-2">ಪ್ರಶ್ನೆ — </span>ಇಲ್ಲಿ ‘ಅಪಿ’ ಶಬ್ದವು ಯಾವುದರ ದ್ಯೋತಕವಾಗಿದೆ?</p>
<p class="Text"><span class="char-style-override-2">ಉತ್ತರ —</span> ಈ ನಿಷ್ಕಾಮಕರ್ಮದ ಸ್ವಲ್ಪ ಸಾಧನೆಯೂ ಮಹಾನ್ ಭಯದಿಂದ ಉದ್ಧರಿಸುತ್ತದೆ ಎಂದಾಗ ಇದರ ಪೂರ್ಣ ಸಾಧನೆಯು ಮಹಾನ್ ಭಯದಿಂದ ಬಿಡುಗಡೆ ಮಾಡುತ್ತದೆ ಎಂಬುದರಲ್ಲಿ ಹೇಳುವುದೇನಿದೆ?</p>
<p class="Text"><span class="char-style-override-2">ಪ್ರಶ್ನೆ —</span> ಈ ನಿಷ್ಕಾಮ ಕರ್ಮಯೋಗರೂಪೀ ಧರ್ಮದ ಸ್ವಲ್ಪ ಪಾಲನೆಯೂ ಮಹಾನ್ ಭಯದಿಂದ ಹೇಗೆ ಉದ್ಧರಿಸುತ್ತದೆ?</p>
<p class="Text"><span class="char-style-override-2">ಉತ್ತರ —</span> ನಿಷ್ಕಾಮ ಕರ್ಮಯೋಗರೂಪೀ ಧರ್ಮದ ಸ್ವಲ್ಪವಾದರೂ ಪಾಲನೆಯ ಸಂಸ್ಕಾರದ ಬಲದಿಂದ ಕ್ರಮವಾಗಿ ವೃದ್ಧಿಯನ್ನು ಹೊಂದಿ ಅಂತ್ಯದಲ್ಲಿ ಸಾಧಕನನ್ನು ಮುಕ್ತವಾಗಿಸುತ್ತದೆ.</p>
<p class="Text"><span class="char-style-override-2">ಪ್ರಶ್ನೆ —</span> ಈ ನಿಷ್ಕಾಮ ಕರ್ಮವು ಸ್ವಲ್ಪ ಸಾಧನೆಯು ವೃದ್ಧಿಹೊಂದಿಯೇ ಮಹಾನ್ ಭಯದಿಂದ ಉದ್ಧಾರಮಾಡುತ್ತದೆ ಎಂದಾಗ ಮತ್ತೆ ಸ್ವಲ್ಪದ ಮಹತ್ವವೇನಿದೆ?</p>
<p class="Text"><span class="char-style-override-2">ಉತ್ತರ — </span>ನಿಷ್ಕಾಮಭಾವದ ಪರಿಣಾಮ ಪ್ರಪಂಚದಿಂದ ಉದ್ಧಾರಮಾಡುವುದಾಗಿದೆ. ಆದ್ದರಿಂದ ಅದು ತನ್ನ ಪರಿಣಾಮವನ್ನು ಸಿದ್ಧಗೊಳಿಸದೆ ನಾಶವಾಗುವುದಿಲ್ಲ ಮತ್ತು ಅದರ ಯಾವುದೇ ಬೇರೆ ಫಲವೂ ಉಂಟಾಗಲಾರದು. ಕೊನೆಯಲ್ಲಿ ಸಾಧಕನನ್ನು ಪೂರ್ಣ ನಿಷ್ಕಾಮನನ್ನಾಗಿಸಿ ಅವನ ಉದ್ಧಾರ ಮಾಡಿಬಿಡುತ್ತದೆ. ಇದೇ ಇದರ ಮಹತ್ತ್ವವಾಗಿದೆ.</p>
<p class="Text"><span class="char-style-override-2">ಪ್ರಶ್ನೆ — </span>ಧಾರ್ಮಿಕ ಸಂಸ್ಥೆಗಳಲ್ಲಿ ಸ್ವಾರ್ಥತ್ಯಾಗಗೈದು ವೇತನ ಪಡೆಯದೆ ಅಥವಾ ಸ್ವಲ್ಪವೇ ವೇತನ ಪಡೆದು ತನು-ಮನದಿಂದ ಕೆಲಸ ಮಾಡುವವರ ಕರ್ಮ ಸ್ವಾರ್ಥರಹಿತವಾದ ಕಾರಣ ಅದನ್ನು ನಿಷ್ಕಾಮಕರ್ಮಯೋಗವೆಂದೇ ತಿಳಿಯಬೇಕು. ಆದರೆ ನಿಷ್ಕಾಮಕರ್ಮಯೋಗದ ಪಾಲನೆಯಿಂದ ಎಷ್ಟು ತಿಳಿಸಲಾಗುತ್ತದೋ ಅಷ್ಟು ಲಾಭ ಕಂಡುಬರುವುದಿಲ್ಲ. ಇದರ ಕಾರಣವೇನು?</p>
<p class="Text"><span class="char-style-override-2">ಉತ್ತರ — </span>ನಿಷ್ಕಾಮ ಕರ್ಮಯೋಗದಿಂದ ಆಗುವಷ್ಟು ಲಾಭವು ತನ್ನ ಸಾಧನೆಯಿಂದ ಆಗುವುದನ್ನು ಕಂಡುಬರುವುದಿಲ್ಲ ಎಂದು ಆ ಸೇವೆ ಮಾಡುವ ಸೋದರರೇ ಹೇಳುತ್ತಾರೆ. ಆದ್ದರಿಂದ ನಿಷ್ಕಾಮಕರ್ಮಯೋಗದ ರಹಸ್ಯವನ್ನು ಅರಿಯದಿರುವುದರಿಂದ ಅವರಲ್ಲಿ ವಾಸ್ತವಿಕ ತ್ಯಾಗದ ಕೊರತೆ ಇರುವ ಸಂಭವವಿದೆ. ಅದರಿಂದ ಅವರು ಪೂರ್ಣಲಾಭ ಪಡೆಯುವುದಿಲ್ಲ. ಇಲ್ಲದಿದ್ದರೆ ಆ ಜನರಿಗೆ ಗೀತಾದಿ ಶಾಸ್ತ್ರಗಳಲ್ಲಿ ಹೇಳಲಾದ ನಿಷ್ಕಾಮ ಕರ್ಮಯೋಗ ಸಾಧನೆಯ ಲಾಭ ಅವಶ್ಯವಾಗಿ ದೊರೆಯುತ್ತಿತ್ತು. ಕೇವಲ ಕಾಮಿನಿ-ಕಾಂಚನದ ಬಾಹ್ಯ ತ್ಯಾಗದಿಂದಲೇ ಮನುಷ್ಯನು ಸರ್ವತ್ಯಾಗಿ ಆಗುವುದಿಲ್ಲ. ವಾಸ್ತವವಾಗಿ ಕಾಮಿನಿ-ಕಾಂಚನದ ಬಾಹ್ಯ ತ್ಯಾಗವು ನಿಷ್ಕಾಮ ಕರ್ಮಯೋಗದ ಸಾಧನೆಯಲ್ಲಿ ಅಷ್ಟೇನು ಆವಶ್ಯಕವೂ ಇಲ್ಲ. ಅದರಲ್ಲಾದರೋ ಭಾವದ್ದೇ ಪ್ರಧಾನತೆ ಇದೆ. ಆದ್ದರಿಂದ ಇದರಲ್ಲಿ ಪತ್ನೀ, ಪುತ್ರ, ಧನಾದಿಗಳಿಂದ ಸಿಗುವ ವಿಷಯಭೋಗರೂಪೀ ಸುಖತ್ಯಾಗದ ಜೊತೆ-ಜೊತೆಗೆ, ಮಾನ-ದೊಡ್ಡಸ್ತಿಕೆ, ಪ್ರತಿಷ್ಠೆ, ರಾಗ-ದ್ವೇಷ, ಅಹಂತೆ, ಮಮತೆ ಮುಂತಾದವುಗಳ ತ್ಯಾಗದ್ದೂ ತುಂಬಾ ಆವಶ್ಯಕತೆ ಇದೆ. ಇವೆಲ್ಲದರ ತ್ಯಾಗವಾಗುವ ತನಕ ಸಾಧಕನಿಗೆ ಪೂರ್ಣಲಾಭವು ಸಿಗಲಾರದು.</p>
<p class="Text"><span class="char-style-override-2">ಪ</span><span class="char-style-override-2">್ರಶ್ನೆ — </span>ನಿಷ್ಕಾಮಕರ್ಮಯೋಗಕ್ಕನುಸಾರ ಈ ಜನರ ಸ್ವಲ್ಪವೂ ಸಾಧನೆಯಾಗುವುದಿಲ್ಲವೇನು?</p>
<p class="Text"><span class="char-style-override-2">ಉತ್ತರ —</span> ತ್ಯಾಗ ಮಾಡಿದಷ್ಟು ಅಂಶದಲ್ಲಿ ಅವರ ಸಾಧನೆ ಅವಶ್ಯಕವಾಗುತ್ತದೆ ಹಾಗೂ ಲಾಭವೂ ಅದಕ್ಕನುಸಾರ ಅವರಿಗೆ ಅವಶ್ಯವಾಗಿ ಸಿಗಲೇಬೇಕು.</p>
<p class="Text"><span class="char-style-override-2">ಪ್ರಶ</span><span class="char-style-override-2">್ನೆ — </span>ಕರ್ಮಯೋಗದ ಸ್ವಲ್ಪವೇ ಸಾಧನೆಯೂ ಮಹಾನ್ ಭಯದಿಂದ ಉದ್ಧರಿಸುತ್ತದೆ ಎಂದಾಗ ಮತ್ತೆ ಹೆಚ್ಚು ಆಗದಿರುವುದರಲ್ಲಿ ಯಾವ ಆಪತ್ತಿದೆ? ಏಕೆಂದರೆ ಉದ್ಧಾರವಾದರೋ ಅವನ ಆಗಿಯೇ ಆಗುವುದು.</p>
<p class="Text"><span class="char-style-override-2">ಉತ್ತರ — </span>ಉದ್ಧಾರವೆನೋ ಆಗಬಹುದು, ಆದರೆ ಸಮಯದ ನಿಯಮವಿಲ್ಲ. ಈ ಜನ್ಮದಲ್ಲಿ ಆಗಬಹುದು ಅಥವಾ ಜನ್ಮಾಂತರದಲ್ಲಿ ಆಗಬಹುದೆಂಬುದು ತಿಳಿಯದು. ಏಕೆಂದರೆ ಆ ಸ್ವಲ್ಪವೇ ಸಾಧನೆಯು ಕ್ರಮಶಃ ವೃದ್ಧಿಹೊಂದಿ ಉದ್ಧಾರಮಾಡೀತು. ಆದ್ದರಿಂದ ಸಾಧನೆಯ ಕೊರತೆಯನ್ನು ಅಳಿಸಲು ಬೇಗನೇ ಶ್ರೇಯಸ್ಸನ್ನು ಬಯಸುವ ಮನುಷ್ಯನು ತತ್ಪರನಾಗಿ ಪ್ರಾಣವಿರುವತನಕ ಪ್ರಯತ್ನಿಸಬೇಕು.</p>
<p class="Text"><span class="char-style-override-2">ಪ್ರಶ್ನೆ — </span>ಕರ್ಮಯೋಗದ ‘ಸ್ವಲ್ಪ ಸಾಧನೆಯಿಂದ’ ಎಂಬುದರಲ್ಲಿ ಇಲ್ಲಿ ಅಭಿಪ್ರಾಯವೇನು?</p>
<p class="Text"><span class="char-style-override-2">ಉತ್ತರ — </span>ಮೊದಲಿಗೆ ಕರ್ಮಯೋಗದ ಸ್ವರೂಪವನ್ನು ತಿಳಿದುಕೊಳ್ಳಬೇಕು. ಶಾಸ್ತ್ರವಿಹಿತ ಉತ್ತಮ ಕ್ರಿಯೆಯ ಹೆಸರು ಕರ್ಮವಾಗಿದೆ. ಅದರಲ್ಲಿ ಆಸಕ್ತಿ ಮತ್ತು ಸ್ವಾರ್ಥದ ಸರ್ವಥಾ ತ್ಯಾಗಪೂರ್ವಕ ಸಮತ್ವಭಾವದ ಅಂದರೆ ನಿಷ್ಕಾಮಭಾವದ ಹೆಸರು ಯೋಗವಾಗಿದೆ. ಈ ನಿಷ್ಕಾಮಭಾವವೇ ಇದರ ಸ್ವರೂಪ, ಪ್ರಾಣ, ರಹಸ್ಯವಾಗಿದೆ. ಅದಕ್ಕಾಗಿ ನಿಷ್ಕಾಮಭಾವವಿರುವ ಕರ್ಮದ ಸಂಜ್ಞೆ ‘ಕರ್ಮಯೋಗ’ವಾಗಿದೆ. ಶಾಸ್ತ್ರೋಕ್ತ ಉತ್ತಮ ಕ್ರಿಯೆಗಳಲ್ಲಿ ನಿಷ್ಕಾಮ ಭಾವವಿಲ್ಲದಿರುವುದರ ಸಂಜ್ಞೆ ‘ಕರ್ಮ’ವಾಗಿದೆ, ಆದರೆ ‘ಕರ್ಮಯೋಗ’ವಲ್ಲ. ಅದಕ್ಕಾಗಿ ಸಕಾಮಭಾವದಿಂದ ಜೀವನವಿಡೀ ಮಾಡಿದ ಯಜ್ಞ, ದಾನ, ತಪಸ್ಸು ಮುಂತಾದ ಅತಿ ಉತ್ತಮ ಅನೇಕ ಕರ್ಮಗಳೂ ಕೂಡ ಕ್ಷಣಭಂಗುರ ಫಲವನ್ನೀಯುವ ಕಾರಣ ಮಹತ್ವದ್ದಲ್ಲ. ಆದರೆ ನಿಷ್ಕಾಮಭಾವದಿಂದ ಸ್ವಲ್ಪವೇ ಮಾಡಿದ ಶಾಸ್ತ್ರವಿಹಿತ ಕೃಷಿ, ವಾಣಿಜ್ಯ, ಸೇವೆ, ಶಿಲ್ಪಕ್ರಿಯೆ ಮುಂತಾದ ಸಾಧಾರಣ ಕರ್ಮಗಳೂ ಕೂಡ ಪರಮ ಶ್ರೇಯಸ್ಕರವಿರುವ ಕಾರಣ ಮಹಾನ್ ಆಗಿವೆ. ಆದುದರಿಂದ ನಿಷ್ಕಾಮ ಕರ್ಮಯೋಗವನ್ನು ಸ್ವಲ್ಪವೇ ಪಾಲಿಸಿದರೂ, ಅಂದರೆ ಅಲ್ಪವಾಗಿ ಮಾಡಿದರೂ ಆ ಸಾಧನೆ ಕ್ರಮವಾಗಿ ವೃದ್ಧಿಹೊಂದಿ ಮಹಾನ್ ಭಯದಿಂದ ಮುಕ್ತವಾಗಿಸುತ್ತದೆ. ಆದರೆ ಸಕಾಮ ಭಾವದಿಂದ ಮಾಡಿದ ಶಾಸ್ತ್ರವಿಹಿತ ಅನೇಕ ಕರ್ಮಗಳೂ ಕೂಡ ಜನನ-ಮರಣರೂಪೀ ಮಹಾನ್ ಭಯದಿಂದ ಮುಕ್ತವಾಗಿಸಲಾರವು.</p>
<p class="Text"><span class="char-style-override-2">ಪ್ರಶ್ನೆ</span><span class="char-style-override-2"> — </span>ನಿಷ್ಕಾಮ ಕರ್ಮಯೋಗದ ಸ್ವರೂಪವನ್ನು ವಿಸ್ತಾರವಾಗಿ ತಿಳಿಸಿರಿ.</p>
<p class="Text"><span class="char-style-override-2">ಉತ್ತರ — </span>ಶಾಸ್ತ್ರವಿಹಿತ ಕರ್ತವ್ಯ ಕರ್ಮಗಳಲ್ಲಿ ಫಲಾಸಕ್ತಿಯನ್ನು ತ್ಯಾಗಗೈದು ಭಗವದಾಜ್ಞಾನುಸಾರ ಸಮತ್ವ ಬುದ್ಧಿಯಿಂದ ಕೇವಲ ಭಗವತ್-ಅರ್ಥ ಅಥವಾ ಭಗವತ್ ಅರ್ಪಣ ಕರ್ಮಮಾಡುವುದರ ಹೆಸರು ನಿಷ್ಕಾಮಕರ್ಮಯೋಗವಾಗಿದೆ. ಇದನ್ನೇ ಗೀತೆಯು ಸಮತ್ವಯೋಗ, ಬುದ್ಧಿಯೋಗ, ಕರ್ಮಯೋಗ, ತದರ್ಥಕರ್ಮ, ಮದರ್ಥಕರ್ಮ, ಮತ್ಕರ್ಮ ಮುಂತಾದ ಹೆಸರುಗಳಿಂದ ಹೇಳಲಾಗಿದೆ.</p>
<p class="Text"><span class="char-style-override-2">ಪ್ರಶ್ನೆ</span><span class="char-style-override-2"> — </span>ಕರ್ಮಗಳಲ್ಲಿ ಫಲ ತ್ಯಾಗದ ಸ್ವರೂಪವೇನು?</p>
<p class="Text"><span class="char-style-override-2">ಉತ್ತರ —</span> ಪತ್ನೀ, ಪುತ್ರ, ಧನ, ಐಶ್ವರ್ಯ, ದೊಡ್ಡಸ್ತಿಕೆ, ಪ್ರತಿಷ್ಠೆ, ಸ್ವರ್ಗ ಮುಂತಾದ ಸಾಂಸಾರಿಕ ಸುಖದಾಯಕ ಸಮಸ್ತ ಪದಾರ್ಥಗಳ ಇಚ್ಛೆ-ಕಾಮನೆಯನ್ನು ಸರ್ವಥಾ ತ್ಯಾಗವೇ ಕರ್ಮಗಳಲ್ಲಿನ ಫಲತ್ಯಾಗವಾಗಿದೆ.</p>
<p class="Text"><span class="char-style-override-2">ಪ್ರಶ್ನೆ — </span>ಆಸಕ್ತಿಯ ತ್ಯಾಗ ಯಾವುದಕ್ಕೆ ಹೇಳುತ್ತಾರೆ?</p>
<p class="Text"><span class="char-style-override-2">ಉತ್ತರ — </span>ಮನಸ್ಸು, ಇಂದ್ರಿಯಗಳ ಅನುಕೂಲ ಸಾಂಸಾರಿಕ ಸುಖದಾಯಕ ಪ್ರಾಣಿಗಳು, ಪದಾರ್ಥಗಳು ಮತ್ತು ಕರ್ಮಗಳು ಇವುಗಳಲ್ಲಿ ಚಿತ್ತವನ್ನು ಆಕರ್ಷಿಸುವ ‘ರಾಗ’ ‘ರಸ’ ‘ಸಂಗ’ ಮುಂತಾದ ಹೆಸರುಗಳಿರುವ ಸ್ನೇಹರೂಪೀ ವೃತ್ತಿಯನ್ನು ಸರ್ವಥಾ ತ್ಯಾಗಮಾಡುವುದರ ಹೆಸರು ಆಸಕ್ತಿಯ ತ್ಯಾಗವಾಗಿದೆ.</p>
<p class="Text"><span class="char-style-override-2">ಪ್ರಶ್ನೆ</span><span class="char-style-override-2"> —</span> ‘ಭಗವತ್ ಆಜ್ಞೆ’ ಇದರ ಅಭಿಪ್ರಾಯವೇನು?</p>
<p class="Text"><span class="char-style-override-2">ಉತ್ತರ —</span> ಶ್ರುತಿ, ಸ್ಮೃತಿ, ಗೀತಾದಿ ಸತ್ ಶಾಸ್ತ್ರ ಹಾಗೂ ಮಹಾಪುರುಷರ ಆಜ್ಞೆ ಭಗವತ್ ಆಜ್ಞೆಯಾಗಿದೆ.</p>
<p class="Text"><span class="char-style-override-2">ಪ್ರಶ್ನೆ —</span> ಸಮತ್ವಬುದ್ಧಿ ಯಾವುದಕ್ಕೆ ಹೇಳುತ್ತಾರೆ?</p>
<p class="Text"><span class="char-style-override-2">ಉತ್ತರ —</span> ಸುಖ-ದುಃಖ, ಲಾಭ-ನಷ್ಟ, ಜಯ-ಪರಾಜಯ, ಯಶ-ಅಪಯಶ, ಜೀವನ-ಮರಣ ಮುಂತಾದ ಇಷ್ಟ-ಅನಿಷ್ಟದ ಪ್ರಾಪ್ತಿಯಲ್ಲಿ ಯಾವಾಗಲೂ ಸಮನಾಗಿರುವುದು ಸಮತ್ವಬುದ್ಧಿಯಾಗಿದೆ.</p>
<p class="Text"><span class="char-style-override-2">ಪ್ರಶ್ನೆ — </span>ಭಗವತ್ ಅರ್ಥ ಮತ್ತು ಭಗವತ್ ಅರ್ಪಣ ಈ ಕರ್ಮಗಳಲ್ಲಿ ಭೇದವೇನಿದೆ?</p>
<p class="Text"><span class="char-style-override-2">ಉತ್ತರ — ಫ</span>ಲದಲ್ಲಿ ಯಾವ ಭೇದವೂ ಇಲ್ಲ. ಫಲವಾದರೋ ಎಲ್ಲದರ ಪ್ರರಮಶ್ರೇಯಸ್ಸೇ ಆಗಿದೆ; ಅಂದರೆ ಪರಮೇಶ್ವರನ ಪ್ರಾಪ್ತಿಯಾಗಿದೆ, ಸಾಧನೆಯ ಕ್ರಮದಲ್ಲಿ ಸ್ವಲ್ಪ ಭೇದವಿದೆ.</p>
<p class="Text">(ಕ) ಭಗವತ್-ಅರ್ಥ ಕರ್ಮ</p>
<p class="Text">ಭಗವಂತನ ಪೂಜೆ-ಸೇವೆರೂಪೀ ಕರ್ಮಗಳನ್ನು ಅಥವಾ ಭಗವತ್ ಆಜ್ಞಾನುಸಾರ ಶಾಸ್ತ್ರವಿಹಿತ ಕರ್ತವ್ಯ-ಕರ್ಮಗಳನ್ನು ಭಗವತ್ ಪ್ರೇಮ, ಪ್ರಸನ್ನತೆ, ಅಥವಾ ಅವನ ಪ್ರಾಪ್ತಿಗಾಗಿ ಕರ್ತವ್ಯವೆಂದು ತಿಳಿದು ಕೇವಲ ಭಗವಂತನ ಆಜ್ಞಾನುಪಾಲನೆಗಾಗಿ ಮಾಡುವುದು ಅಂದರೆ ಕರ್ಮಮಾಡುವ ಮೊದಲು ಇವೆಲ್ಲದರ ಉದ್ದೇಶಗಳನ್ನು ಅಥವಾ ಇವುಗಳಲ್ಲಿನ ಯಾವುದೇ ಉದ್ದೇಶವಿರಿಸಿಕೊಂಡು ಕರ್ಮಗಳನ್ನು ಮಾಡುವುದು ಭಗವತ್ ಅರ್ಥ ಕರ್ಮವಾಗಿದೆ (ಗೀತೆ 12/10).</p>
<p class="Text">(ಖ) ಭಗವತ್-ಅರ್ಪಣ ಕರ್ಮ</p>
<p class="Text">ಶಾಸ್ತ್ರವಿಹಿತಿ ಕರ್ತವ್ಯ-ಕರ್ಮಗಳನ್ನು ಹಾಗೂ ಮನ, ವಾಣೀ, ಶರೀರ ಸಹಿತ ತನ್ನನ್ನು ಪ್ರಭುವಿನ ವಸ್ತು ಎಂದು ತಿಳಿದುಕೊಂಡು ಪ್ರಭುವಿಗೆ ಅರ್ಪಿಸುವುದು; ಅಂದರೆ ಕರ್ಮಗಳನ್ನು ಮಾಡುವುದರಲ್ಲಿ ತನ್ನನ್ನು ಸರ್ವಥಾ ಭಗವಂತನ ಅಧೀನನೆಂದು ತಿಳಿದುಕೊಂಡು, ಸೂತ್ರದ ಗೊಂಬೆಯಂತೆ ಭಗವಂತನ ಕೈಗೆ ಒಪ್ಪಿಸಿಬಿಡುವುದು. ಸೂತ್ರದ ಗೊಂಬೆಗಳಾದರೋ ಜಡವಾದ್ದರಿಂದ ಸ್ವತಃ ನಟನಿಗೆ ಅಧೀನವಾಗಿರುವುದಿಲ್ಲ, ನಟನೇ ಅವನು ತನ್ನ ಅಧೀನದಲ್ಲಿ ಇರಿಸಿಕೊಳ್ಳುತ್ತಾನೆ. ಆದರೆ ಇವನಿಗಾದರೋ ಸ್ವತಃ ಸ್ವಾಮಿಯ ಅಧೀನವಾಗಿ ಇರುವುದಾಗಿದೆ ಆದ್ದರಿಂದ ಇದರಲ್ಲಿ ಇನ್ನೂ ವಿಶೇಷತೆ ಇದೆ. ಇದಲ್ಲದೆ ಹೆಜ್ಜೆ-ಹೆಜ್ಜೆಗೆ ಸ್ವಾಮಿಯ ಸ್ವರೂಪ ಮತ್ತು ದಯೆಯನ್ನು ದರ್ಶಿಸುತ್ತಾ ಪ್ರತಿಕ್ಷಣ ಮುಗ್ಧನಾಗಿರುವುದು ಮತ್ತು ಸರ್ವಸ್ವವನ್ನು ಸ್ವಾಮಿಯೆಂದು ತಿಳಿಯುತ್ತಾ ಅಭಿಮಾನ ರಹಿತನಾಗಿದ್ದು, ನಿಮಿತ್ತಮಾತ್ರನಾಗಿ ಪ್ರಭುವಿನ ಆಜ್ಞೆಗನುಸಾರ ಕರ್ಮಗಳನ್ನು ಮಾಡುವುದು ಸರ್ವೋತ್ತಮ ಭಗವತ್-ಅರ್ಪಣ ಕರ್ಮವಾಗಿದೆ (ಗೀತೆ 9/27-28).</p>
<p class="Text"><span class="char-style-override-2">ಪ</span><span class="char-style-override-2">್ರಶ್ನೆ — </span>ನಿಷ್ಕಾಮ ಕರ್ಮಯೋಗದ ಈ ಸಾಧನೆಯು ಕಷ್ಟಸಾಧ್ಯವಾಗಿದೆಯೇ?</p>
<p class="Text"><span class="char-style-override-2">ಉತ್ತರ — </span>ನಿಜವಾಗಿ ಕಷ್ಟಸಾಧ್ಯವಿಲ್ಲ. ಆದರೆ ಕಷ್ಟಸಾಧ್ಯವೆಂದು ತಿಳಿಯುವವರಿಗೆ ಕಷ್ಟಸಾಧ್ಯವಾಗಿದೆ ಮತ್ತು ಸುಖಸಾಧ್ಯವೆಂದು ತಿಳಿಯುವವರಿಗೆ ಸುಖಸಾಧ್ಯವಾಗಿದೆ.</p>
<p class="Text"><span class="char-style-override-2">ಪ್ರಶ್ನೆ —</span> ಹೀಗಿದ್ದರೆ ಸಾಧಕನು ಸುಖಸಾಧ್ಯವೆಂದೇ ತಿಳಿಯಬೇಕು. ಆದರೆ ಕಾಂಚನ, ಕಾಮಿನಿ, ಕುಟುಂಬ ಶಾರೀರಿಕ ಸುಖವನ್ನು ಬಿಟ್ಟು ಸಾಧನೆ ಮಾಡುವವರಿಗೂ ಇದು ಕಷ್ಟಸಾಧ್ಯವೆಂದು ಏಕೆ ತೋರುತ್ತದೆ?</p>
<p class="Text"><span class="char-style-override-2">ಉತ್ತರ — </span>ಮನಸ್ಸಿನ ಚಂಚಲತೆ ಮತ್ತು ಮಾನ ದೊಡ್ಡಸ್ತಿಕೆ, ಪ್ರತಿಷ್ಠೆ ಮುಂತಾದವುಗಳ ಇಚ್ಛೆ ಹಾಗೂ ರಾಗ, ದ್ವೇಷ, ಮಮತೆ, ಅಹಂಕಾರ, ಅಜ್ಞಾನಾದಿ ದೋಷಗಳ ಕಾರಣ ಮತ್ತು ಶ್ರದ್ಧೆ, ಪ್ರೇಮದ ಕೊರತೆ, ಇದರ ರಹಸ್ಯ, ಪ್ರಭಾವವನ್ನು ತಿಳಿಯದ ಕಾರಣ ಇದು ಕಷ್ಟಸಾಧ್ಯವೆಂದು ಕಂಡುಬರಬಲ್ಲುದು.</p>
<p class="Text"><span class="char-style-override-2">ಪ್ರಶ್ನೆ —</span> ಈ ಸಾಧನೆಯಲ್ಲಿ ತಡೆಯನ್ನೊಡ್ಡುವ ದೋಷಗಳಲ್ಲಿಯೂ ವಿಶೇಷದೋಷ ಯಾವುದು?</p>
<p class="Text"><span class="char-style-override-2">ಉತ್ತರ — </span>ಶ್ರದ್ಧೆ, ಪ್ರೇಮದ ಕೊರತೆ, ಮಾನ, ದೊಡ್ಡಸ್ತಿಕೆಯ ಇಚ್ಛೆ, ಮನಸ್ಸಿನ ಚಂಚಲತೆ, ಪ್ರಮಾದ, ಆಲಸ್ಯ, ಅಜ್ಞಾನ, ಆಸಕ್ತಿ, ಅಹಂಕಾರ ಮುಂತಾದ ವಿಶೇಷ ದೋಷಗಳಾಗಿವೆ.</p>
<p class="Text"><span class="char-style-override-2">ಪ್ರಶ್ನೆ — </span>ಇವೆಲ್ಲದರ ನಾಶಕ್ಕಾಗಿ ಸಾಧಕನು ಏನು ಮಾಡಬೇಕು?</p>
<p class="Text"><span class="char-style-override-2">ಉತ್ತರ — </span>ವಿವೇಕ, ವೈರಾಗ್ಯದ ಮೂಲಕ ಎಲ್ಲ ವಿಷಯ ಭೋಗಗಳಿಂದ ಮನಸ್ಸನ್ನು ತೊಡೆದು ಭಗವಂತನಲ್ಲಿ ಶರಣಾಗಿ ಶ್ರದ್ಧೆ ಮತ್ತು ಪ್ರೇಮಪೂರ್ವಕ ನಿಷ್ಕಾಮ ಕರ್ಮಯೋಗದ ಸಾಧನೆಗಾಗಿ ಪ್ರಾಣವಿರುವತನಕ ಪ್ರಯತ್ನಿಸಬೇಕು. ಈ ಪ್ರಕಾರ ಪ್ರಯತ್ನಿಸುವುದರಿಂದ ಸಮಸ್ತ ದುಃಖ, ದೋಷಗಳು ನಾಶವಾಗಿ ಪರಮ ಆನಂದ, ಪರಮಶಾಂತಿಯ ಪ್ರಾಪ್ತಿಯು ಬೇಗನೇ ಆಗಬಲ್ಲದು.</p>
<p class="Text"><span class="char-style-override-2">ಪ್ರಶ</span><span class="char-style-override-2">್ನೆ — </span>ಪ್ರಾಣವಿರುವತನಕ ಪ್ರಯತ್ನಿಸುವುದು ಎಂದರೆ ಯಾವುದಕ್ಕೆ ಹೇಳುತ್ತಾರೆ?</p>
<p class="Text"><span class="char-style-override-2">ಉತ್ತರ — </span>ಕಾಮಿನಿ, ಕಾಂಚನ, ಭೋಗ, ವಿಶ್ರಾಂತಿ ಇವುಗಳ ಮಾತೇನು, ನಿಷ್ಕಾಮಕರ್ಮಯೋಗರೂಪೀ ಧರ್ಮದ ಸ್ವಲ್ಪವೇ ಪಾಲನೆಯ ಬದಲಿಗೆ ಮಾನ, ದೊಡ್ಡಸ್ತಿಕೆ, ಪ್ರತಿಷ್ಠೆ ಮತ್ತು ತನ್ನ ಪ್ರಾಣಗಳನ್ನೂ ಸಹ ತುಚ್ಛವೆಂದು ತಿಳಿದು, ಪರಮತತ್ಪರನಾಗಿ ಅದರ ಪಾಲನೆಗಾಗಿ ಯಾವಾಗಲೂ ಪ್ರಯತ್ನಿಸುವುದನ್ನು ಪ್ರಾಣವಿರುತನಕ ಪ್ರಯತ್ನಿಸುವುದೆಂದು ಹೇಳುತ್ತಾರೆ.</p>
<p class="Text"><span class="char-style-override-2">ಪ್ರಶ್ನೆ</span><span class="char-style-override-2"> — </span>ಈ ಪ್ರಕಾರದ ಪ್ರಯತ್ನವು ತತ್ಪರತೆಯಿಂದ ಆಗದಿರಲು ಕಾರಣವೇನು?</p>
<p class="Text"><span class="char-style-override-2">ಉತ್ತರ — </span>ಇದರ ಪ್ರಭಾವ, ರಹಸ್ಯವನ್ನು ತತ್ತ್ವದಿಂದ ತಿಳಿಯದಿರುವುದು.</p>
<p class="Text"><span class="char-style-override-2">ಪ್ರಶ್ನೆ — </span>ಪ್ರಭಾವ, ರಹಸ್ಯವನ್ನು ತಾತ್ತ್ವಿಕವಾಗಿ ತಿಳಿಯಲು ಏನು ಮಾಡಬೇಕು?</p>
<p class="Text para-style-override-2"><span class="char-style-override-2">ಉತ್ತರ —</span> ಇದರ ಪ್ರಭಾವ,ರಹಸ್ಯವನ್ನು ತಿಳಿಸುವ ಗೀತಾದಿ ಶಾಸ್ತ್ರಗಳ ಮನನ ಹಾಗೂ ಇದರ ತತ್ತ್ವವನ್ನು ತಿಳಿದಿರುವ ಮಹಾಪುರುಷರ ಸಂಗಮಾಡಿ, ಅವರು ತಿಳಿಸಿದ ಮಾರ್ಗದನುಸಾರ ಟೊಂಕಕಟ್ಟೆ ಪ್ರಯತ್ನಿಸುವುದರಿಂದ ಇದರ ಪ್ರಭಾವ, ರಹಸ್ಯವನ್ನು ಮನುಷ್ಯನು ತತ್ತ್ವದಿಂದ ತಿಳಿದುಕೊಳ್ಳುತ್ತಾನೆ. ಮತ್ತೆ ಅವನು ಇದನ್ನು ಬಿಡಲಾರನು. ಸಾಧನೆ ಮಾಡುತ್ತಾ-ಮಾಡುತ್ತಾ ಅಹಂತೆ, ಮಮತೆ, ಆಸಕ್ತಿ ಮುಂತಾದ ಎಲ್ಲ ದೋಷಗಳಿಂದ ಮುಕ್ತನಾಗಿ ಹೋಗುತ್ತಾನೆ. ಅವನಿಗೆ ಇಡೀ ಪ್ರಪಂಚದಲ್ಲಿ ಯಾವಾಗಲೂ ಸಮಭಾವ ಉಂಟಾಗುತ್ತದೆ. ಈ ಪ್ರಕಾರ ಸಮತೆಯಲ್ಲಿ ನಿಶ್ಚಲ ಸ್ಥಿರ ಸ್ಥಿತಿ ಇರುವವನಿಗೆ ಪರಮಾತ್ಮನಲ್ಲಿಯೂ ಸ್ಥಿತಿ ಇದೆ. ಏಕೆಂದರೆ, ಪರಮಾತ್ಮನು ಸಮನಾಗಿದ್ದಾನೆ (ಗೀತೆ 5/19). ಅದರಿಂದ ಅವನು ಎಲ್ಲ ದುಃಖಗಳಿಂದ, ಪಾಪಗಳಿಂದ, ಕ್ಲೇಶಗಳಿಂದ ಬಿಡುಗಡೆ ಹೊಂದಿ ಪರಮ ಆನಂದ, ಪರಮಶಾಂತಿ ಸ್ವರೂಪೀ ಪರಮಾತ್ಮನನ್ನು ಪಡೆಯುತ್ತಾನೆ. ಇಂತಹ ಸ್ಥಿತಿಯು ಅಂತ್ಯಕಾಲದಲ್ಲಿಯೂ ಇರುವವನೂ ಕೂಡ ಜನನ-ಮರಣದ ಮಹಾನ್ ಭಯದಿಂದ ಬಿಡುಗಡೆ ಹೊಂದಿ ವಿಜ್ಞಾನಾನಂದಘನ ಪರಮಾತ್ಮನನ್ನು ಪಡೆದುಕೊಳ್ಳುತ್ತಾನೆ. (ಗೀತೆ 2/72).<span></span></p>


<p class="Page-Break"> </p>
<p class="Chapter-Heading" id="toc_marker-11">9. ಕರ್ಮಯೋಗದ ಸುಗಮತೆ</p>
<p class="Text"><span class="char-style-override-2">ಪ್ರಶ್ನೆ — </span>ಅನೇಕ ಸೋದರರು ಹೇಳುತ್ತಾರೆ - ‘ಗೀತೆಯಲ್ಲಿ ಭಗವಂತನು ಕರ್ಮಯೋಗದ ಪ್ರಶಂಸೆ ಮಾಡಿರುವನು ಮತ್ತು ಜ್ಞಾನಯೋಗಕ್ಕಿಂತ ಕರ್ಮ ಯೋಗವನ್ನು ಸುಗಮವೆಂದು ಹೇಳಿರುವನು. ಇಷ್ಟೆ ಅಲ್ಲ, ಕರ್ಮಯೋಗವಿಲ್ಲದೆ ಜ್ಞಾನಯೋಗವು ಸಫಲವಾಗುವುದು ಕಠಿಣವಾಗಿದೆ ಎಂದೂ ಹೇಳಿದೆ (ಗೀತೆ 5/6). ಆದರೆ ಈ ಸುಗಮತೆ ಅರಿವಿಗೆ ಬರುವುದಿಲ್ಲ. ವರ್ತಮಾನದಲ್ಲಿ ಇಂತಹ ಕರ್ಮಯೋಗಿಗಳು ಬಹಳವಿಲ್ಲ ಮತ್ತು ಅವರ ಮೂಲಕ ಮಾಡಲಾದ ಕರ್ಮಯೋಗದ ಆಚರಣೆಯೂ ನೋಡಲೂ ಬರುವುದಿಲ್ಲ. ಏಕೆಂದರೆ, ಕರ್ಮಗಳಲ್ಲಿ ಫಲ, ಆಸಕ್ತಿಯ ತ್ಯಾಗದ ಹೆಸರು ಕರ್ಮಯೋಗವಾಗಿದೆ. ಆದರೆ ಫಲ, ಆಸಕ್ತಿಯ ತ್ಯಾಗಗೈದು ಕರ್ಮಗಳು ಹೇಗಾಗುತ್ತವೆ. ಇದನ್ನು ತಿಳಿಸುವವರು ಅಥವಾ ಮಾಡಿ ತೋರಿಸುವವರು ಯಾರೂ ಕಾಣುವುದಿಲ್ಲ. ಅವನನ್ನು ಆದರ್ಶವಾಗಿಟ್ಟುಕೊಂಡು ನಾವುಗಳು ಕರ್ಮಯೋಗದ ಪಥದಲ್ಲಿ ನಡೆಯಬಲ್ಲೆವು. ಆದುದರಿಂದ ನಿಜವಾಗಿ ಈ ಮಾತು ಏನಿದೆ ಎಂಬುದನ್ನು ವಾಸ್ತವವಾಗಿ ನಾವು ತಿಳಿಯಲು ಬಯಸುತ್ತೇವೆ. ಗೀತೆಯಲ್ಲಿ ಹೇಳಿದ ಕರ್ಮಯೋಗ ಮತ್ತು ಸುಗಮವೆಂದು ಹೇಳಿದುದರ ಆಚರಣೆ ಬಹಳ ಕಠಿಣವೆಂದು ಕಂಡುಬರುತ್ತದೆ. ಈ ಕರ್ಮಯೋಗವು ಹೇಳಲು ಮಾತ್ರವಿದೆಯೇ? ಅಥವಾ ಆಚರಣೆಗೆ ಯೋಗ್ಯವಾಗಿದೆಯೇ? ಆಚರಿಸಲು ಯೋಗ್ಯ ವಾಸ್ತವಿಕ ಸಾಧನೆಯಾಗಿದ್ದರೆ ಅದನ್ನು ತಿಳಿದವರು ಮತ್ತು ಮಾಡುವವರು ಇರಬೇಕಲ್ಲ! ಒಂದು ವೇಳೆ ಯಾರು ತಿಳಿದವರೂ ಹಾಗೂ ಮಾಡುವವರು ಇಲ್ಲದಿದ್ದರೆ ಮತ್ತೆ ಇದು ಸುಗಮ ಸಾಧನೆ ಹೇಗಾಗುತ್ತದೆ?</p>
<p class="Text"><span class="char-style-override-2">ಉತ್ತರ — </span>ಜ್ಞಾನಯೋಗದ ಪ್ರಕರಣವು ಅತಿ ಗಹನ, ದುರ್ವಿಜ್ಞೇಯ ಮತ್ತು ಅತಿಸೂಕ್ಷ್ಮವಾಗಿದೆ. ಇದರಿಂದ ಎಲ್ಲರಿಗಾಗಿ ಅದನ್ನು ಮಾಡುವುದಾದರೋ ದೂರವುಳಿಯಿತು, ಅರಿತುಕೊಳ್ಳುವುದೂ ಕಠಿಣವಾಗಿದೆ. ಅದಕ್ಕಾಗಿ ಅದಕ್ಕಿಂತ ಕರ್ಮಯೋಗದ ಸಾಧನೆ ಸುಗಮವೆಂದು ಹೇಳಲಾಗಿದೆ. ಏಕೆಂದರೆ ಅಂತಃಕರಣವು ಮಲಿನವಿರುವತನಕ ದೇಹಾಭಿಮಾನವಿದೆ. ದೇಹಾಭಿಮಾನದಿಂದ ಜ್ಞಾನಯೋಗದ ಸಾಧನೆ ಆಗುವುದು ಅತ್ಯಂತ ದುಷ್ಕರವಾಗಿದೆ. ಆಸಕ್ತಿ ಮತ್ತು ಸ್ವಾರ್ಥತ್ಯಾಗರೂಪೀ ಕರ್ಮಯೋಗವನ್ನು ಆಚರಿಸುವುದರಿಂದ ಅಂತಃಕರಣ ಪವಿತ್ರವಾದಾಗ ಅದರಲ್ಲಿ ಜ್ಞಾನಯೋಗದ ಸಂಪಾದನೆಯ ಯೋಗ್ಯತೆ ಬರುತ್ತದೆ; ಆದರೆ ಕರ್ಮಯೋಗದಲ್ಲಿ ಇಂತಹ ಮಾತಿಲ್ಲ. ಕರ್ಮಯೋಗದ ಸಾಧನೆಯ ಪ್ರಾರಂಭವಾದರೋ ದೇಹಾಭಿಮಾನವು ಇರುವಾಗಲೂ ಅಂತಃಕರಣದ ಮಲಿನ ಅವಸ್ಥೆಯಲ್ಲೂ ಆಗಬಲ್ಲದು. ಅದರಿಂದ ಪವಿತ್ರವಾದ ಬುದ್ಧಿಯಲ್ಲಿ ಭಗವತ್ಕೃಪೆಯಿಂದ ಸ್ವಾಭಾವಿಕವಾಗಿಯೇ ಸ್ಥಿರತೆ ಉಂಟಾಗಿ, ಭಗವದ್ಭಾವದ ಉದಯವಾಗಿ ಭಗವಂತನ ಪ್ರಾಪ್ತಿ ಆಗಬಲ್ಲದು. ಇದೇ ಜ್ಞಾನಯೋಗಕ್ಕಿಂತ ಇದರ ಸುಗಮತೆ ವಿಶೇಷತೆ ಆಗಿದೆ. ಅದಕ್ಕಾಗಿ ಭಗವಂತನು ಗೀತೆಯಲ್ಲಿ ಅ-5 ಶ್ಲೋಕ 2ರಲ್ಲಿ ಕರ್ಮಯೋಗವನ್ನು ಶ್ರೇಷ್ಠವೆಂದು ಹೇಳಿರುವನು.</p>
<p class="Text">ಭಗವಂತನು ಆಸಕ್ತಿ, ಫಲ ಎರಡರ ತ್ಯಾಗಕ್ಕೆ ಕರ್ಮಯೋಗವೆಂದು ಹೇಳಿರುವನು (ಗೀತೆ 2/48; 18/9). ಕೆಲವೆಡೆ ಸಮಸ್ತ ಕರ್ಮಗಳಲ್ಲಿ ಮತ್ತು ಪದಾರ್ಥಗಳಲ್ಲಿ ಕೇವಲ ಆಸಕ್ತಿಯ ತ್ಯಾಗಕ್ಕೆ ಕರ್ಮಯೋಗವೆಂದು ಹೇಳಿರುವನು (6/4). ಕೆಲವೆಡೆ ಕೇವಲ ಸರ್ವಕರ್ಮಫಲ ತ್ಯಾಗವನ್ನು (18/11) ಅಥವಾ ಕರ್ಮಫಲ ಬಯಸದಿರುವುದನ್ನು (6/1) ಕರ್ಮಯೋಗವೆಂದು ಹೇಳಿರುವನು. ವಾಸ್ತವವಾಗಿ ಇವುಗಳಲ್ಲಿ ಸಿದ್ಧಾಂತತಃ ಯಾವ ಭೇದವೂ ಇಲ್ಲ. ಫಲ ಮತ್ತು ಆಸಕ್ತಿಯ ತ್ಯಾಗದ ಹೆಸರೇ ಕರ್ಮಯೋಗವಾಗಿದೆ. ಅದಕ್ಕಾಗಿ ಎರಡರ ತ್ಯಾಗವನ್ನು ಕರ್ಮಯೋಗವೆಂದು ಹೇಳುವುದು ಸರಿಯೇ ಆಗಿದೆ. ಕರ್ಮ ಮತ್ತು ಪದಾರ್ಥಗಳಲ್ಲಿ ಕೇವಲ ಆಸಕ್ತಿಯ ತ್ಯಾಗ ಹೇಳುವಲ್ಲಿಯೂ ಇದೇ ಮಾತಾಗಿದೆ. ಕಾಮಿನಿ, ಕಾಂಚನ, ದೇಹ, ಮಾನ, ದೊಡ್ಡಸ್ತಿಕೆ ಮುಂತಾದ ಪದಾರ್ಥಗಳಲ್ಲಿ ಆಸಕ್ತಿಯ ತ್ಯಾಗವಾಗುವುದರಿಂದ ಆ ಪದಾರ್ಥಗಳನ್ನು ಪಡೆಯುವ ಇಚ್ಛೆಯ ಅಂದರೆ ಫಲದ ತ್ಯಾಗ ತಾನಾಗಿ ಆಗಿ ಹೋಗುತ್ತದೆ. ಏಕೆಂದರೆ, ಫಲದ ಇಚ್ಛೆಯು ಉಂಟಾಗುವುದರಲ್ಲಿ ಆಸಕ್ತಿಯೇ ಪ್ರಧಾನಕಾರಣವಾಗಿದೆ. ಕಾರಣದ ತ್ಯಾಗದಲ್ಲಿ ಕಾರ್ಯದ ತ್ಯಾಗವು ತಾನಾಗಿ ಆಗಿಹೋಗುತ್ತದೆ. ಅದಕ್ಕಾಗಿ ಪದಾರ್ಥಗಳಲ್ಲಿ ಆಸಕ್ತಿಯ ತ್ಯಾಗದಿಂದ ಫಲದ ತ್ಯಾಗವು ತಾನಾಗಿ ಆಗುವ ಕಾರಣ ಪದಾರ್ಥಗಳಲ್ಲಿ ಆಸಕ್ತಿ ಇಲ್ಲದಿರುವುದನ್ನು ಕರ್ಮಯೋಗವೆಂದು ಹೇಳುವುದು ಯುಕ್ತಿಸಂಗತವೇ ಆಗಿದೆ. ಈಗ ಉಳಿಯಿತು. ಕೇವಲ ಸರ್ವಕರ್ಮಫಲ ತ್ಯಾಗದ ಅಥವಾ ಕರ್ಮಫಲವನ್ನು ಬಯಸದಿರುವ ಮಾತು. ಕರ್ಮಫಲದ ತ್ಯಾಗದಿಂದ ಆಸಕ್ತಿಯ ತ್ಯಾಗ ಆಗಿಹೋಗುತ್ತದೆ ಮತ್ತು ಆಸಕ್ತಿಯ ತ್ಯಾಗದಿಂದ ಕರ್ಮಫಲದ ತ್ಯಾಗ ಆಗಿ ಹೋಗುತ್ತದೆ. ಅರ್ಥಾತ್ ಒಂದರ ತ್ಯಾಗದಿಂದ ಇನ್ನೊಂದರ ತ್ಯಾಗವು ಸ್ವಾಭಾವಿಕವಾಗಿಯೇ ಆಗಿಹೋಗುತ್ತದೆ. ಈ ಲೋಕ ಮತ್ತು ಪರಲೋಕದ ಸಮಸ್ತ ಪದಾರ್ಥಗಳ ಪ್ರಾಪ್ತಿಯ ಇಚ್ಛೆಯ ತ್ಯಾಗವೇ ಫಲದ ಇಚ್ಛೆಯ ತ್ಯಾಗವಾಗಿದೆ. ಇದನ್ನೇ ಸ್ವಾರ್ಥತ್ಯಾಗವೆಂದು ಹೇಳಬಹುದು. ಈ ಸ್ವಾರ್ಥತ್ಯಾಗರೂಪೀ ಧರ್ಮದ ಸೇವನೆಯಿಂದ ಸಮಸ್ತ ಅನರ್ಥಗಳ ಮೂಲಹೇತು ಆಸಕ್ತಿಯು ಕ್ರಮವಾಗಿ ತ್ಯಾಗವಾಗಿಹೋಗುತ್ತದೆ. ಅದಕ್ಕಾಗಿ ಫಲದ ತ್ಯಾಗದಿಂದ ತಾನಾಗಿಯೇ ಆಸಕ್ತಿಯ ತ್ಯಾಗವಾಗಿ ಹೋಗುವ ಕಾರಣ ಸರ್ವಕರ್ಮಫಲ ತ್ಯಾಗ ಅಥವಾ ಕರ್ಮಫಲವನ್ನು ಬಯಸದಿರುವುದಕ್ಕೆ ಕರ್ಮಯೋಗವೆಂದು ಹೇಳುವುದೂ ಯುಕ್ತಿಸಂಗತವೇ ಆಗಿದೆ.</p>
<p class="Text">ಸರ್ವಕರ್ಮಫಲತ್ಯಾಗ ಅಥವಾ ಕರ್ಮಫಲವನ್ನು ಬಯಸದಿರುವುದನ್ನೇ ಕರ್ಮಯೋಗವೆಂದು ಹೇಳಿದಾಗ ಮತ್ತೆ ಭಗವಂತನು ಅಲ್ಲಲ್ಲಿ ಕರ್ಮಫಲತ್ಯಾಗದ ಜೊತೆಗೆ ಆಸಕ್ತಿಯ ತ್ಯಾಗದ ಮಾತನ್ನು ಹೇಳಿರುವನು ಅದರ ಆವಶ್ಯಕತೆ ಏನಿದೆ? ಎಂದು ಯಾರಾದರು ಕೇಳಿದರೆ - ಇದರ ಉತ್ತರ ಹೀಗಿದೆ - ಕರ್ಮಫಲದ ತ್ಯಾಗದಿಂದ ಆಸಕ್ತಿಯ ತ್ಯಾಗವಾಗಿಯೂ ಕರ್ಮಯೋಗದ ಸಿದ್ಧಿ ಆಗುತ್ತದೆ ಮತ್ತು ಆಸಕ್ತಿಯ ತ್ಯಾಗವಾಗಿದೆ ಸರ್ವಥಾ ಸ್ವಾರ್ಥತ್ಯಾಗಪೂರ್ವಕ ಕರ್ಮಗಳು ಆಗಲಾರವು. ಆದ್ದರಿಂದ ಸ್ವಾರ್ಥದ ತ್ಯಾಗದಿಂದ ಆಸಕ್ತಿಯ ತ್ಯಾಗವನ್ನು ಅದರ ಅಂತರ್ಗತವೆಂದೇ ತಿಳಿದುಕೊಳ್ಳಬೇಕು. ನಿಜವಾಗಿ ಎರಡರ ತ್ಯಾಗವೇ ಕರ್ಮಯೋಗವಾಗಿದೆ. ಈ ಮಾತನ್ನು ಸ್ಪಷ್ಟಪಡಿಸಲಿಕ್ಕಾಗಿ ‘ಆಸಕ್ತಿ-ಸಹಿತ ಕರ್ಮಫಲದ ತ್ಯಾಗವೇ ಕರ್ಮಯೋಗವಾಗಿದೆ ಎಂಬ ಭಗವಂತನ ಈ ಮಾತು ಯುಕ್ತಿ ಯುಕ್ತವೇ ಆಗಿದೆ.</p>
<p class="Text">ಸಾಮಾನ್ಯವಾಗಿ ಪ್ರಪಂಚದ ಎಲ್ಲ ಜನರು ಮೋಹರೂಪೀ ಮದ್ಯವನ್ನು ಕುಡಿದು ಉನ್ಮತ್ತರಂತೆ ಆಗಿದ್ದಾರೆ. ಅದರಲ್ಲಿ ಯಾರೋ ತಿಳಿವಳಿಕಸ್ಥ ಪುರುಷನು ಆತ್ಮಕಲ್ಯಾಣಕ್ಕಾಗಿ ಪ್ರಯತ್ನಿಸುತ್ತಾನೆ. ಆ ಪ್ರಯತ್ನ ಮಾಡುವವರಲ್ಲಿಯೂ ಯಾರೋ ಒಬ್ಬನು ಪರಮಾತ್ಮನನ್ನು ಪಡೆಯುತ್ತಾನೆ. (ಗೀತೆ 7/3). ಇಂತಹ ಪರಮಾತ್ಮ ಪ್ರಾಪ್ತ ಅವಸ್ಥೆಯನ್ನು ಪಡೆದಿರುವವನ ಭೇಟಿಯಾಗುವುದೂ ದುರ್ಲಭವೇ ಆಗಿದೆ. ಭೇಟಿಯಾದರೂ ಶ್ರದ್ಧೆಯ ಕೊರತೆಯಿಂದ ನಾವು ಅವನನ್ನು ಗುರುತಿಸಲಾರೆವು. ಅದಕ್ಕಾಗಿ ವರ್ತಮಾನ ಕಾಲದಲ್ಲಿ ಇಂತಹ ಪರಮಾತ್ಮನನ್ನು ಪಡೆದ ಯೋಗಿಗಳು ಮತ್ತು ಇಂತಹ ಯೋಗಿಗಳ ಮೂಲಕ ಆದ ಆಚರಣೆಗಳು ನೋಡಲು ಸಿಗದಿದ್ದರೆ ಇದರಲ್ಲಿ ಆಶ್ಚರ್ಯವೇನಿದೆ?</p>
<p class="Text">ಭಗವಂತನು ಸ್ವಯಂ ಗೀತೆ 4/2 ಯಲ್ಲಿ ಈ ಕರ್ಮಯೋಗವು ಬಹಳಕಾಲದಿಂದ ನಷ್ಟವಾದಂತಾಗಿದೆ ಎಂದು ಹೇಳಿರುವನು. ಇದರಿಂದ ಆ ಕಾಲದಲ್ಲಿಯೂ ಈ ಯೋಗವನ್ನು ಅರಿತಿರುವ ಜನರು ಹೆಚ್ಚಿಗಿರಲಿಲ್ಲ ಮತ್ತು ಈಗಲೂ ಬಹಳಿಲ್ಲ ಎಂಬುದು ಸಿದ್ಧವಾಗುತ್ತದೆ. ಏಕೆಂದರೆ ಎಲ್ಲ ಭೂತಪ್ರಾಣಿಗಳು ರಾಗ-ದ್ವೇಷಾದಿ ದ್ವಂದ್ವಗಳಿಂದ ಪ್ರಪಂಚದಲ್ಲಿ ಮೋಹಿತರಾಗಿದ್ದಾರೆ. ಅದರಿಂದ ಪರಮಾತ್ಮನು ತಿಳಿಸಿರುವ ಈ ಕಲ್ಯಾಣಮಯ ಕರ್ಮಯೋಗದ ರಹಸ್ಯವನ್ನು ತಿಳಿಯುವುದಿಲ್ಲ. ಸ್ವಾರ್ಥತ್ಯಾಗರೂಪೀ ಕರ್ಮಗಳ ಮೂಲಕ ಪಾಪಗಳು ನಾಶವಾದ ಪುರುಷರೇ ಈ ಕರ್ಮಯೋಗದ ರಹಸ್ಯವನ್ನು ಅರಿಯುತ್ತಾರೆ.</p>
<p class="Text">ವಾಸ್ತವವಾಗಿ ಇಂದಿನ ಕಾಲದಲ್ಲಿ ಪರಮಾತ್ಮನ ಪ್ರಾಪ್ತ ಮಹಾಪುರುಷರ ಅಭಾವವಿದೆ ಎಂದು ಹೇಳಲಾಗುವುದಿಲ್ಲ; ಆದರೆ ನಮ್ಮ ಶ್ರದ್ಧೆಯ ಕೊರತೆಯಿಂದಾಗಿ ಅವರ ದರ್ಶನ, ಪರಿಚಯ ದೊರೆಯುವುದಿಲ್ಲ. ಇಂತಹ ಅವಸ್ಥೆಯಲ್ಲಿ ಕರ್ಮಯೋಗವನ್ನು ಆಚರಿಸಿ ತೋರಿಸುವವರು ನಮಗೆ ಕಂಡು ಬರದಿದ್ದರೆ ಶ್ರೇಯೋಕಾಮಿ ಪುರುಷರು ಭಗವಂತನು ತಿಳಿಸಿರುವ ಉಪದೇಶಗಳನ್ನೇ ಆದರ್ಶವಾಗಿಟ್ಟುಕೊಂಡು ಅದಕ್ಕನುಸಾರ ಆಚರಿಸಲು ಪ್ರಯತ್ನಿಸಬೇಕು.</p>
<p class="Text">ಗೀತೆಯಲ್ಲಿ ಹೇಳಿರುವ ಕರ್ಮಯೋಗವು ಕೇವಲ ಹೇಳಿಕೆಮಾತ್ರವಾಗಿರದೆ ಆಚರಿಸಲು ಯೋಗ್ಯವಾಗಿದೆ. ಆದರೆ ಅದರ ಆಚರಣೆಯ ತತ್ತ್ವವನ್ನು ತಿಳಿಯದಿರುವುದರಿಂದ, ಶರೀರ, ಪ್ರಪಂಚದ ಪದಾರ್ಥಗಳಲ್ಲಿ ಆಸಕ್ತಿ ಇರುವುದರಿಂದ, ಶ್ರದ್ಧೆಯ ಕೊರತೆ ಇರುವುದರಿಂದಲೇ ಕಠಿಣವಾಗಿ ಕಂಡುಬರುತ್ತದೆ, ವಾಸ್ತವವಾಗಿ ಕಠಿಣವಾಗಿಲ್ಲ. ಭಗವಂತನು ಹೇಳಿರುವ ವಚನಗಳಲ್ಲಿ ವಿಶ್ವಾಸವಿರಿಸಿ, ಅದಕ್ಕನುಸಾರ ಸ್ವಾರ್ಥದ ತ್ಯಾಗಪೂರ್ವಕ ಶಾಸ್ತ್ರವಿಹಿತ ಕರ್ಮಗಳ ಆಚರಣೆ ಮಾಡುತ್ತಿರುವುದರಿಂದ ಆಸಕ್ತಿಯ ನಾಶವಾಗಿ, ಕರ್ಮಯೋಗದ ತತ್ತ್ವದ ಜ್ಞಾನವಾಗುತ್ತಾ ಹೋಗುತ್ತದೆ. ಈ ಪ್ರಕಾರ ಮಾಡುತ್ತಿರುವಾಗ ಆಸಕ್ತಿಯ ನಾಶ ಮತ್ತು ಕರ್ಮಯೋಗದ ತತ್ತ್ವದ ಜ್ಞಾನವಾದಾಗ ಕರ್ಮಯೋಗದ ಆಚರಣೆ ಕಠಿಣವಾಗಿ ಕಾಣುವುದಿಲ್ಲ.</p>
<p class="Text">ಕರ್ಮಗಳಲ್ಲಿ ಎಲ್ಲ ರೀತಿಯ ಫಲದ ಇಚ್ಛೆಯ ತ್ಯಾಗದ ಹೆಸರೇ ಸ್ವಾರ್ಥತ್ಯಾಗವಾಗಿದೆ. ಸ್ವಾರ್ಥತ್ಯಾಗಯುಕ್ತ ಕರ್ಮಗಳಿಂದ ರಾಗ-ದ್ವೇಷಾದಿ ದುರ್ಗುಣಗಳು ಹಾಗೂ ರಾಗ-ದ್ವೇಷಾದಿಗಳಿಂದ ಆಗುವ ದುರಾಚಾರಗಳ ನಾಶವಾಗಿಹೋಗುತ್ತದೆ. ಆದುದರಿಂದ ಮನುಷ್ಯರು ಭಗವಂತನಲ್ಲಿ ಶರಣಾಗಿ ಸ್ವಾರ್ಥತ್ಯಾಗಯುಕ್ತ ಕರ್ಮಗಳನ್ನು ಆಚರಿಸುವುದೇ ಉಚಿತವಾಗಿದೆ. ಆದರೆ ಕರ್ಮಗಳಲ್ಲಿ ಸ್ವಾರ್ಥತ್ಯಾಗ ಯಾವುದಕ್ಕೆ ಹೇಳುತ್ತಾರೆ ಈ ವಿಷಯದ ಕುರಿತು ವಿಶೇಷ ಗಮನಕೊಡಬೇಕು. ನಾವು ಮನಸ್ಸು, ವಾಣೀ, ಶರೀರದ ಮೂಲಕ ಯಾವುದೇ ಶಾಸ್ತ್ರವಿಹಿತ ಕರ್ಮಗಳನ್ನು ಪ್ರಾರಂಭಿಸುತ್ತೇವೆ ಮತ್ತು ಅದರ ಫಲವಾಗಿ ಪತ್ನೀ, ಪುತ್ರ, ಧನ, ಶರೀರದ ಸುಖ ಇತ್ಯಾದಿಗಳು ಬಯಸದಿರುವುದರಿಂದಲೇ ಸ್ವಾರ್ಥದ ತ್ಯಾಗವೆಂದು ತಿಳಿಯಲಾಗುವುದಿಲ್ಲ. ಇವೆಲ್ಲದರ ತ್ಯಾಗವನ್ನು ಮನುಷ್ಯನು ಮಾನ, ದೊಡ್ಡಸ್ತಿಕೆ, ಪ್ರತಿಷ್ಠೆಗಾಗಿಯೂ ಮಾಡಬಲ್ಲನು. ಆದುದರಿಂದ ಇವೆಲ್ಲದರ ತ್ಯಾಗದ ಜೊತೆ-ಜೊತೆಗೆ ಮಾನ, ದೊಡ್ಡಸ್ತಿಕೆ, ಪ್ರತಿಷ್ಠೆಯ ಹಾಗೂ ಸ್ವರ್ಗಾದಿ ಭೋಗಗಳ ಇಚ್ಛೆಯನ್ನೂ ಸರ್ವಥಾ ತ್ಯಾಗಮಾಡಿ, ಆ ತ್ಯಾಗದ ಅಭಿಮಾನವನ್ನು ತ್ಯಾಗವಾಗುವುದರಿಂದ ಸರ್ವಥಾ ಸ್ವಾರ್ಥತ್ಯಾಗವೆಂದು ತಿಳಿಯಲಾಗುತ್ತದೆ.</p>
<p class="Text">ನಾವುಗಳು ಸಣ್ಣ-ಪುಟ್ಟ ಸ್ವಾರ್ಥಗಳಿಗಾಗಿ ಪರಮಾತ್ಮನ ಪ್ರಾಪ್ತಿರೂಪೀ ನಿಜವಾದ ಸ್ವಾರ್ಥವನ್ನು ಕಳಕೊಳ್ಳುತ್ತೇವೆ. ಇದರಲ್ಲಿ ನಮ್ಮ ಮೂರ್ಖತೆಯೇ ಕಾರಣವಾಗಿದೆ. ಇದರಿಂದ ಆಗುವ ಭಾರೀದೊಡ್ಡ ನಷ್ಟದ ಕುರಿತು ಮೂರ್ಖತೆಯಿಂದಾಗಿ ನಮಗೆ ವಿಶ್ವಾಸವಿರುವುದಿಲ್ಲ. ಕಿಂಚಿತ್ತಾದರೂ ವಿಶ್ವಾಸವಿದ್ದರೆ ಅದು ಶಂಕಾಯುಕ್ತವೇ ಆಗಿದೆ. ಏಕೆಂದರೆ ಪರಮಾನಂದ, ಪರಮಶಾಂತಿಯ ಪ್ರಾಪ್ತಿಯ ಮಾತನ್ನು ನಾವು ಗ್ರಂಥಗಳಲ್ಲಿ ಓದುತ್ತೇವೆ, ಇವುಗಳ ಪ್ರಾಪ್ತಿಯಾದರೋ ಎಂದೂ ಆಗಲಿಲ್ಲ. ಶಾಸ್ತ್ರಗಳು ಮತ್ತು ಮಹಾಪುರುಷರು ಹೇಳುತ್ತಾರೆ - ಮಾನ ದೊಡ್ಡಸ್ತಿಕೆಯ ಇಚ್ಛೆಯನ್ನು ವಿಷದಂತೆ ತಿಳಿದು ತ್ಯಜಿಸಿಬಿಡಿರಿ. ಈ ಮಾನ ದೊಡ್ಡಸ್ತಿಕೆ ಭಗವತ್ಪ್ರಾಪ್ರಿಯ ಮಾರ್ಗದಲ್ಲಿ ಭಾರೀ ದೊಡ್ಡ ಕಂಟಕವಾಗಿದೆ. ಸಾಧಕನಿಗೆ ಭಗವಂತನ ಮಾರ್ಗದಲ್ಲಿ ಬಾಧೆಯನ್ನೊಡ್ಡುವವುಗಳು ಮತ್ತು ಇವುಗಳ ವಿಶೇಷ ಲಾಲಸೆ ಉಂಟಾಗುವುದರಿಂದ ಇವು ದಂಭ ಮತ್ತು ಪಾಖಂಡತೆಯನ್ನು ಉಂಟುಮಾಡಿ ಸಾಧಕನ ಪತನ ಮಾಡುವಂತಹವುಗಳೂ ಆಗುತ್ತವೆ; ಬುದ್ಧಿಯ ಮೂಲಕ ವಿಚಾರಮಾಡಿದಾಗ ಹೀಗೂ ಕಂಡುಬರುತ್ತದೆ. ಆದರೆ ಮಾನ, ದೊಡ್ಡಸ್ತಿಕೆಗಳು ದೊರೆತಾಗ ಪ್ರತ್ಯಕ್ಷವಾಗಿ ಸುಖ ಕಂಡುಬರುತ್ತದೆ ಮತ್ತು ಅದರಲ್ಲಿ ಆಸಕ್ತಿ ಉಂಟಾಗಿ ಮಾನ, ದೊಡ್ಡಸ್ತಿಕೆಯ ಇಚ್ಛೆ ಆಗಿಯೇ ಆಗುತ್ತದೆ. ಇವೆಲ್ಲದರಲ್ಲಿ ನಮ್ಮ ಅಜ್ಞಾನ ಮೂರ್ಖತೆಯೇ ಆಗಿದೆ. ಕೆಲವು ರೋಗಿಗಳು ಆಸಕ್ತಿಯ ಕಾರಣ ರುಚಿಗೆ ವಶೀಭೂತರಾಗಿ ಕುಪಥ್ಯ ಸೇವಿಸಿ ತನ್ನ ದುಃಖವನ್ನು ಹೆಚ್ಚಿಸಿಕೊಳ್ಳುವರು. ಕೆಲವರಾದರೋ ಮೃತ್ಯುಗೇ ವಶರಾಗುತ್ತಾರೆ. ಈ ಕುಪಥ್ಯದ ಸೇವೆನೆಯಲ್ಲಿಯೂ ವಿಚಾರ ಮಾಡಿ ನೋಡಿದರೆ ರೋಗಿಯ ಮೂರ್ಖತೆಯೇ ಕಾರಣವಾಗಿರುವಂತೆಯೇ ಪತ್ನೀ, ಪುತ್ರ, ಧನ, ದೇಹ, ಮಾನ, ದೊಡ್ಡಸ್ತಿಕೆ ಮುಂತಾದವುಗಳಲ್ಲಿ ಇರುವ ನಮ್ಮ ಆಸಕ್ತಿಯಲ್ಲಿಯೂ ಮೂರ್ಖತೆಯೇ ಕಾರಣವಾಗಿದೆ. ವೈದ್ಯರು, ಔಷಧ ಮತ್ತು ಪಥ್ಯದಲ್ಲಿ ಶ್ರದ್ಧೆಯಿರಿಸಿ, ಕುಪಥ್ಯಮಾಡದೆ, ಔಷಧ ಸೇವನೆ, ಪಥ್ಯದ ಪಾಲನೆ ಮಾಡುವ ರೋಗಿಯು ನಿರೋಗಿಯಾಗುತ್ತಾನೆ. ಹೀಗೆಯೇ ಯಾವ ಮನುಷ್ಯನು ಶಾಸ್ತ್ರ ಮತ್ತು ಮಹಾಪುರುಷನಿಂದ ಹೇಳಲಾದ ದುರ್ಗುಣ, ದುರಾಚಾರರೂಪೀ ಕುಪಥ್ಯವನ್ನು ತ್ಯಜಿಸಿ ಶ್ರದ್ಧಾಪೂರ್ವಕ ನಿಷ್ಕಾಮಭಾವದಿಂದ ಈಶ್ವರ-ಭಕ್ತಿರೂಪೀ ಔಷಧವನ್ನು ಸೇವಿಸುತ್ತಾ, ಸದಾಚಾರ, ಸದ್ಗುಣರೂಪೀ ಪಥ್ಯವನ್ನು ಪಾಲಿಸುತ್ತಾನೋ ಅವನು ಜನ್ಮ-ಮರಣರೂಪೀ ಮಹಾನ್ ಭವರೋಗದಿಂದ ಮುಕ್ತನಾಗಿ ಹೋಗುತ್ತಾನೆ. ಲೌಕಿಕ ಔಷಧವನ್ನು ಸೇವಿಸುವವನಾದರೋ ಅದೃಷ್ಟವು ಪ್ರತಿಕೂಲವಾದಾಗ ಒಂದೊಮ್ಮೆ ನಿರೋಗಿಯಾಗದಿದ್ದರೂ ಈ ಔಷಧ ಹಾಗೂ ಪಥ್ಯವನ್ನು ಸೇವಿಸುವವನಾದರೋ ನಿಶ್ಚಯವಾಗಿಯೇ ಜನ್ಮ-ಮರಣರೂಪೀ ದುಃಖದಿಂದ ಮುಕ್ತನಾಗಿ ಹೋಗುತ್ತಾನೆ. ಏಕೆಂದರೆ, ಇದರಲ್ಲಿ ಅದೃಷ್ಟವು ಬಾಧಕವಾಗಲಾರದು.</p>
<p class="Text">ನಾವು ಮಾಡುವ ಎಲ್ಲ ಕರ್ಮಗಳಲ್ಲಿ ಮೊಟ್ಟಮೊದಲಿಗೆ ಇದರಿಂದ ನಮಗೆ ಏನು ಲಾಭವಾಗಬಹುದು ಎಂಬ ಭಾವ ಮನಸ್ಸಿನಲ್ಲಿ ಉಂಟಾಗುತ್ತದೆ. ಸ್ವಾಭಾವಿಕವಾಗಿಯೇ ಹೀಗೆ ನಮ್ಮ ಬುದ್ಧಿಯು ಸ್ವಾರ್ಥದ ಕಡೆಗೆ ಹೊರಟು ಹೋಗುತ್ತದೆ. ಆದುದರಿಂದ ಕ್ರಿಯೆಯ ಪ್ರಾರಂಭದಲ್ಲೇ ಸ್ವಾರ್ಥಬುದ್ಧಿ ಉಂಟಾದಾಗಲೇ ಅದನ್ನು ನಾಶಮಾಡಿಬಿಡಬೇಕು. ನಾವು ತಿಳಿದಿರುವ ಸಾಂಸಾರಿಕ ಲಾಭವು ವಾಸ್ತವವಾಗಿ ಲಾಭವೇ ಅಲ್ಲ. ಯಾವುದು ವಾಸ್ತವವಾಗಿದೆಯೋ, ಯಾವುದರ ಅಭಾವ ಎಂದೂ ಆಗುವುದಿಲ್ಲವೋ ಅದೇ ಲಾಭವಾಗಿದೆ. ಇಂತಹ ವಾಸ್ತವಿಕ ಲಾಭವು ಸಾಂಸಾರಿಕ ಲೋಭಗಳ ತ್ಯಾಗದಿಂದ ದೊರೆಯುತ್ತದೆ. ಆದ್ದರಿಂದ ಕ್ರಿಯೆಯ ಪ್ರಾರಂಭದಲ್ಲಿ ಉಂಟಾಗುವ ವ್ಯಕ್ತಿಗತ ಭೌತಿಕ ಸ್ವಾರ್ಥವನ್ನು ಅನರ್ಥದ ಮೂಲವೆಂದು ತಿಳಿದು ಕೂಡಲೇ ಅದನ್ನು ತ್ಯಜಿಸಬೇಕು.</p>
<p class="Text">ನಮ್ಮಲ್ಲಿ ನಿಜವಾದ ಸ್ವಾರ್ಥವನ್ನು ತಿಳಿಯದಷ್ಟು ಭೌತಿಕ ಸ್ವಾರ್ಥ ಬೆಳೆದು ಹೋಗಿದೆ. ಇದಕ್ಕಾಗಿ ನಾವು ಪದೇ-ಪದೇ ಪರಮೇಶ್ವರನನ್ನು ಸ್ಮರಿಸುತ್ತಾ, ಅವನಲ್ಲಿ ಪ್ರಾರ್ಥಿಸಬೇಕು. ಅದರಿಂದ ನಾವು ಸದಾಕಾಲ ಎಚ್ಚರವಾಗಿದ್ದು, ನಮ್ಮ ನಿಜವಾದ ಸ್ವಾರ್ಥವು ವಸ್ತುತಃ ಯಾವುದರಲ್ಲಿದೆ ಇದನ್ನು ತಿಳಿದುಕೊಂಡು ಅನರ್ಥಕಾರಿ ಭೌತಿಕ ಸ್ವಾರ್ಥದಿಂದ ಬದುಕುಳಿಯಬಲ್ಲೆವು.</p>
<p class="Text para-style-override-2">ಭಗವಂತನ ಗುಣ, ಪ್ರಭಾವ, ತತ್ತ್ವವನ್ನು ತಿಳಿದುಕೊಂಡು ಭಗವಂತನಲ್ಲಿ ಶರಣಾದ ವರಿಗಾದರೋ ಈ ಕರ್ಮಯೋಗದ ತತ್ತ್ವವು ಇನ್ನೂ ಸುಗಮವಾಗಿದೆ. ಆದರೂ ಪತ್ನೀ, ಪುತ್ರ, ಗೃಹ, ಧನ, ದೇಹಾದಿಗಳಲ್ಲಿ ಪ್ರೀತಿಯಿರುವ ಕಾರಣ ಇದರ ಪ್ರಾಪ್ತಿರೂಪೀ ಸ್ವಾರ್ಥದ ಇಚ್ಛೆಯ ತ್ಯಾಗವಾಗುವುದು ಕಠಿಣವಾಗಿದೆ. ಮಾನ, ದೊಡ್ಡಸ್ತಿಕೆಯ ತ್ಯಾಗವಾದರೋ ಇದರಿಂದಲೂ ಅತ್ಯಂತ ಕಠಿಣವಾಗಿದೆ. ಶರೀರ ಮತ್ತು ಸಂಸಾರದಲ್ಲಿ ಆಸಕ್ತಿ ಇರುವ ಕಾರಣ ಸಾಂಸಾರಿಕ ಪದಾರ್ಥಗಳ ಆವಶ್ಯಕತೆ ಕಂಡುಬರುತ್ತದೆ ಹಾಗೂ ಆವಶ್ಯಕತೆಯ ಕಾರಣ ಕಾಮನೆ ಉಂಟಾಗುತ್ತದೆ. ಆ ಕಾಮನೆಯ ಪೂರ್ತಿಗಾಗಿ ಮನುಷ್ಯನು ಕರ್ಮಗಳನ್ನು ಆಚರಿಸುತ್ತಾನೆ. ಅದರಿಂದ ಕಾಮನೆ ಪೂರ್ತಿಯಾಗದಿದ್ದಾಗ ಯಾಚನೆ ಮಾಡುವ ತನಕ ಪ್ರವೃತ್ತನಾಗುತ್ತಾನೆ. ಆದುದರಿಂದ ಇವೆಲ್ಲ ಅನರ್ಥಗಳ ಮೂಲ ಆಸಕ್ತಿಯೇ ಆಗಿದೆ, ಅದನ್ನು ನಾವು ರಾಗವೆಂದು ಹೇಳಬಹುದು. ಈ ರಾಗವು ಅನುಕೂಲತೆಯಲ್ಲಿ ಉಂಟಾಗುತ್ತದೆ ಮತ್ತು ಸುಖಕೊಡುವಂತಹ ಪದಾರ್ಥಗಳೇ ಮನುಷ್ಯನಿಗೆ ಅನುಕೂಲವಾಗಿ ಕಾಣುತ್ತವೆ. ಇದರಿಂದ ಪ್ರತಿಕೂಲ ದುಃಖದಾಯಕ ಪದಾರ್ಥಗಳಲ್ಲಿ ದ್ವೇಷ ಉಂಟಾಗುತ್ತದೆ. ಆ ದ್ವೇಷದಿಂದ ವೈರ, ಈರ್ಷೆ, ಕ್ರೋಧ, ಭಯ, ಸಂತಾಪ ಮುಂತಾದ ಅನೇಕ ದುರ್ಭಾವಗಳು ಹುಟ್ಟಿಕೊಂಡು ಹಿಂಸಾದಿ ಕರ್ಮಗಳ ಮೂಲಕ ಮನುಷ್ಯನ ಪತನವಾಗುತ್ತದೆ. ಆದುದರಿಂದ ಎಲ್ಲ ಅನರ್ಥಗಳ ಹೇತು ಈ ರಾಗ-ದ್ವೇಷಗಳೇ ಆಗಿವೆ. ಈ ರಾಗ-ದ್ವೇಷಗಳ ಕಾರಣ ಮೋಹ (ಅಜ್ಞಾನವಾಗಿದೆ. ಭಗವಂತನ ಕೃಪೆಯಿಂದ ಈ ಮಾತಿನ ರಹಸ್ಯವನ್ನು ಪೂರ್ಣವಾಗಿ ಮನುಷ್ಯನ ಅರಿವಿಗೆ ಬಂದಾಗ ಅದರಿಂದ ರಾಗ-ದ್ವೇಷಗಳು ಕ್ಷೀಣವಾಗಿ ಹೋಗುತ್ತವೆ. ಕ್ಷೀಣವಾದ ರಾಗ-ದ್ವೇಷಗಳು ಶ್ರೀಪರಮೇಶ್ವರನ ನಾಮ, ರೂಪ, ಗುಣ, ಪ್ರಭಾವ ಇವುಗಳ ಸ್ಮರಣೆ, ಮನನದಿಂದ ನಾಶವಾಗಿ ಹೋಗುತ್ತವೆ. ಮತ್ತೆ ಮನಸ್ಸು ಇಂದ್ರಿಯಗಳು ಸ್ವಾಭಾವಿಕವಾಗಿಯೇ ಅವನ ಅಧೀನವಾಗುತ್ತವೆ. ಇಂತಹ ಸ್ಥಿತಿಯಲ್ಲಿ ಅವನಿಂದ ಆಸಕ್ತಿ ಮತ್ತು ಸ್ವಾರ್ಥತ್ಯಾಗರೂಪೀ ಕರ್ಮಯೋಗದ ಆಚರಣೆ ತುಂಬಾ ಸುಗಮವಾಗಿ ಆಗುತ್ತದೆ. ಅದರಿಂದ ಅವನು ಪರಮ ಆನಂದ, ಪರಮಶಾಂತಿಯನ್ನು ಪಡೆದುಕೊಳ್ಳುತ್ತಾನೆ.<span></span></p>


<p class="Page-Break"> </p>
<p class="Chapter-Heading" id="toc_marker-12">10. ಕರ್ಮಯೋಗದ ಐದು ಭೇದಗಳು</p>
<p class="Text">ಶ್ರೀಮದ್ಭಗವದ್ಗಿತೆಯು ಒಂದು ಸಣ್ಣದಾದ ಗ್ರಂಥವಾಗಿದೆ, ಆದರೆ ಇದರಲ್ಲಿ ನಿಷ್ಕಾಮಕರ್ಮ, ನಿಷ್ಕಾಮಭಕ್ತಿಯಂತಹ ತತ್ತ್ವರಹಸ್ಯವು ತುಂಬಿದೆ; ಹೀಗೆ ಒಂದೇ ಕಡೆ ಬೇರೆಲ್ಲಿಯೂ ದೊರೆಯುವುದಿಲ್ಲ. ಶ್ರುತಿ, ಸ್ಮೃತಿ, ಇತಿಹಾಸ, ಪುರಾಣ ಮುಂತಾದ ಸಮಸ್ತ ಶಾಸ್ತ್ರಗಳ ಸಾರ ಇದರಲ್ಲಿ ‘ಗಡಿಗೆಯಲ್ಲಿ ಕಡಲು’ ಎಂಬಂತೆ ತುಂಬಿದೆ. ಇದರ ಅರ್ಥ ಮತ್ತು ಭಾವವನ್ನು ತಿಳಿದು, ಧರಿಸಿಕೊಂಡಾಗ ಅಂದರೆ ಅದಕ್ಕನುಸಾರ ತನ್ನ ಜೀವನವನ್ನು ರೂಪಿಸಿಕೊಂಡಾಗ ಬೇರೆ ಯಾವ ಕರ್ತವ್ಯವೂ ಬಾಕಿ ಉಳಿಯುವುದಿಲ್ಲ.</p>
<p class="Shlok">ಗೀತಾ ಸುಗೀತಾ ಕರ್ತವ್ಯಾ ಕಿಮನ್ಯೆಃ ಶಾಸ್ತ್ರಸಂಗ್ರಹೈಃ ।</p>
<p class="Shlok">ಯಾ ಸ್ವಯಂ ಪದ್ಮನಾಭಸ್ಯ ಮುಖಪದ್ಮಾದ್ ವಿನಿಃಸೃತಾ ॥</p>
<p class="TXT-Right">(ಮಹಾ-ಭೀಷ್ಮ 43/1)</p>
<p class="Text">‘ಗೀತೆಯನ್ನೇ ಚೆನ್ನಾಗಿ ಶ್ರವಣ, ಕೀರ್ತನ, ಪಾರಾಯಣ, ಗಾಯನ, ಮನನ ಮತ್ತು ಧಾರಣೆ ಮಾಡಬೇಕು. ಮತ್ತೆ ಬೇರೆ ಶಾಸ್ತ್ರಗಳ ಸಂಗ್ರಹದ ಆವಶ್ಯಕತೆ ಏನಿದೆ? ಏಕೆಂದರೆ ಅದು ಸ್ವಯಂ ಭಗವಾನ್ ಪದ್ಮನಾಭನ ಸಾಕ್ಷಾತ್ ಮುಖಕಮಲದಿಂದ ಹೊರಟಿದ್ದಾಗಿದೆ.’</p>
<p class="Text">‘ಪದ್ಮನಾಭ’ ಎಂದು ಹೇಳುವ ಭಾವ - ಯಾರ ನಾಭಿಕಮಲದಿಂದ ಬ್ರಹ್ಮನ ಪ್ರಾದುರ್ಭಾವವಾಯಿತೋ, ಸಮಸ್ತ ಶಾಸ್ತ್ರಗಳ ಮೂಲವಾದ ವೇದಗಳು ಆ ಬ್ರಹ್ಮನ ಮುಖದಿಂದ ಪ್ರಕಟವಾದುವೋ, ಅಂತಹ ಭಗವಂತನ ಮುಖಕಮಲದಿಂದ ಗೀತೆಯು ಹೊರಟಿದೆ. ಈಗ ಇಲ್ಲಿ ಗೀತೋಕ್ತ ಕರ್ಮಯೋಗದ ವಿಷಯದಲ್ಲಿ ವಿಚಾರ ಮಾಡಲಾಗುತ್ತದೆ. ಗೀತೆಯಲ್ಲಿ ಕಂಡುಬರುವ ಕರ್ಮಯೋಗದ ಸ್ವರೂಪವು ಸಂಕ್ಷೇಪವಾಗಿ ಹೀಗಿದೆ - ವರ್ಣ, ಆಶ್ರಮ, ಸ್ವಭಾವ, ಪರಿಸ್ಥಿತಿಗನುಸಾರವಾಗಿ ಯಾವ ಮನುಷ್ಯನಿಗೆ ಯಾವ ಕರ್ಮಗಳು ಶಾಸ್ತ್ರಗಳಲ್ಲಿ ವಿಧಿಸಿವೆಯೋ, ಅದರ ಅನುಷ್ಠಾನ ಮಾಡುವುದು ಮನುಷ್ಯನಿಗಾಗಿ ಆವಶ್ಯಕ ಕರ್ತವ್ಯವೆಂದು ತಿಳಿಯಲಾಗಿದೆ. ಆ ಶಾಸ್ತ್ರವಿಹಿತ ಸ್ವಾಭಾವಿಕ ಕರ್ಮಗಳನ್ನು ನ್ಯಾಯಪೂರ್ವಕ, ತನ್ನ ಕರ್ತವ್ಯವೆಂದು ತಿಳಿದು ಅನುಷ್ಠಾನ ಮಾಡುವುದು. ಆ ಕರ್ಮಗಳಲ್ಲಿ ಮತ್ತು ಅವುಗಳ ಫಲದಲ್ಲಿ ಮಮತೆ, ಆಸಕ್ತಿ, ಕಾಮನೆ ಇವುಗಳನ್ನು ಸರ್ವಥಾ ತ್ಯಾಗಗೈದು ಕರ್ಮದ ಸಿದ್ಧಿ-ಅಸಿದ್ಧಿಯಲ್ಲಿ ಹಾಗೂ ಅದರ ಫಲದಲ್ಲಿ ಸಮನಾಗಿರುವುದು. ಪರಮೇಶ್ವರನನ್ನು ಸರ್ವಶಕ್ತಿವಂತ, ಸರ್ವಾಧಾರ, ಸರ್ವವ್ಯಾಪಿ, ಸರ್ವಸುಹೃದ್, ಸರ್ವಪ್ರೇರಕನೆಂದು ತಿಳಿದು, ತನ್ನನ್ನು ಸರ್ವಥಾ ಅವನ ಅಧೀನನೆಂದು ಭಾವಿಸಿಕೊಂಡು ಸಮಸ್ತ ಕರ್ಮಗಳನ್ನು ಮತ್ತು ಅವುಗಳ ಫಲಗಳನ್ನು ಭಗವಂತನಿಗೆ ಅರ್ಪಿಸುವುದು. ಅವನ ಆಜ್ಞೆ, ಪ್ರೇರಣೆಗನುಸಾರವಾಗಿ ಅವನ ಪೂಜೆಯೆಂದು ಭಾವಿಸಿ, ಅವನು ಮಾಡಿಸಿದಂತೆ ಸಮಸ್ತ ಕರ್ಮಗಳನ್ನು ಮಾಡುವುದು. ಹೀಗೆ ಮಾಡುತ್ತಿರುವಾಗಲೂ ಆ ಕರ್ಮಗಳಲ್ಲಿ, ಅವುಗಳ ಫಲಗಳಲ್ಲಿ ಕಿಂಚಿತ್ತಾದರೂ ಮಮತೆ, ಆಸಕ್ತಿ, ಕಾಮನೆ ಇರಿಸದೆ, ಭಗವಂತನ ಪ್ರತಿಯೊಂದು ವಿಧಾನದಲ್ಲಿಯೂ ಪರಮ ಸಂತುಷ್ಟನಾಗಿರುವುದು ಹಾಗೂ ಅವನ ನಾಮ, ಗುಣ, ಪ್ರಭಾವ, ಸ್ವರೂಪ ಇವುಗಳನ್ನು ನಿರಂತರ ಚಿಂತಿಸುವುದು.</p>
<p class="Text">ಈ ಕರ್ಮಯೋಗವನ್ನು ನಾವು ಐದು ವಿಭಾಗವಾಗಿ ವಿಂಗಡಿಸಬಹುದು. 1. ಕೇವಲ ಕರ್ಮಯೋಗ, 2. ಭಕ್ತಿ ಗೌಣಕರ್ಮಯೋಗ, 3. ಭಕ್ತಿ ಸಾಮಾನ್ಯ ಕರ್ಮಯೋಗ, 4. ಭಕ್ತಿ ಪ್ರಧಾನ ಕರ್ಮಯೋಗ, 5. ಕೇವಲ ಭಕ್ತಿಯೋಗ.</p>
<p class="Sub-Heading" id="toc_marker-12-1">1. ಕೇವಲ ಕರ್ಮಯೋಗ</p>
<p class="Text">ಯಾವ ಸಾಧನೆಯಲ್ಲಿ ಈಶ್ವರನ ಭಕ್ತಿ ಅಂದರೆ ಭಜನೆ-ಧ್ಯಾನಾದಿ ಉಪಾಸನೆಗಳ ಸಮ್ಮಿಶ್ರಣವಿರದೆ, ಕೇವಲ ನಿಷ್ಕಾಮ ಹಾಗೂ ಅನಾಸಕ್ತಭಾವದಿಂದ ಕರ್ಮದ ಅನುಷ್ಠಾನ ಮಾಡಲಾಗುವುದೋ ಅದು ‘ಕೇವಲ ಕರ್ಮಯೋಗ’ವಾಗಿದೆ. ಕೇವಲ ಕರ್ಮಯೋಗದ ವರ್ಣನೆ ಗೀತೆಯಲ್ಲಿ ದೊರೆಯುತ್ತದೆ -</p>
<p class="Shlok">ಕರ್ಮಣ್ಯೇವಾಕಾರಸ್ತೇ ಮಾ ಫಲೇಷು ಕದಾಚನ ।</p>
<p class="Shlok">ಮಾ ಕರ್ಮಫಲಹೇತುರ್ಭೂರ್ಮಾ ತೇ ಸಂಗೋಸ್ತ್ವಕರ್ಮಣಿ ॥</p>
<p class="TXT-Right">(ಗೀತೆ 2/47)</p>
<p class="Text">‘ನಿನಗೆ ಕರ್ಮಮಾಡುವುದರಲ್ಲಿಯೇ ಅಧಿಕಾರವಿದೆ, ಅದರ ಫಲಗಳಲ್ಲಿ ಎಂದಿಗೂ ಇಲ್ಲ. ಅದಕ್ಕಾಗಿ ನೀನು ಕರ್ಮಗಳ ಫಲಕ್ಕೆ ಕಾರಣನಾಗಬೇಡ. ಅರ್ಥಾತ್ ಫಲಾಪೇಕ್ಷೆ ಇಲ್ಲದೆ ಕರ್ತವ್ಯ ಬುದ್ಧಿಯಿಂದ ಕರ್ಮಗಳನ್ನು ಮಾಡು. ಹಾಗೂ, ನಿನಗೆ ಕರ್ಮಮಾಡದೇ ಇರುವುದರಲ್ಲಿ ಕೂಡ ಆಸಕ್ತಿಯಿಲ್ಲದಿರಲಿ.’</p>
<p class="Shlok">ವಿಹಾಯ ಕಾಮಾನ್ಯಃ ಸರ್ವಾನ್ ಪುಮಾಂಶ್ಚರತಿ ನಿಃಸ್ಪೃಹಃ ।</p>
<p class="Shlok">ನಿರ್ಮಮೋ ನಿರಹಕಾರಃ ಸ ಶಾಂತಿಮಧಿಗಚ್ಛತಿ ॥</p>
<p class="TXT-Right">(ಗೀತೆ 2/71)</p>
<p class="Text">‘ಯಾವ ಪುರುಷನು ಸಂಪೂರ್ಣವಾಗಿ ಎಲ್ಲಾ ಕಾಮನೆಗಳನ್ನು ತ್ಯಜಿಸಿ, ಮಮತಾರಹಿತನೂ, ಅಹಂಕಾರರಹಿತನೂ, ಸ್ಪೃಹಾರಹಿತನೂ ಆಗಿ ವಿಚರಿಸುತ್ತಾನೋ ಅವನೇ ಶಾಂತಿಯನ್ನು ಪಡೆಯುತ್ತಾನೆ’.</p>
<p class="Shlok">ಜ್ಞೇಯಃ ಸ ನಿತ್ಯಸಂನ್ಯಾಸೀ ಯೋ ನ ದ್ವೇಷ್ಟಿ ನ ಕಾಂಕ್ಷತಿ ।</p>
<p class="Shlok">ನಿರ್ದ್ವಂದ್ವೋ ಹಿ ಮಹಾಬಾಹೋ ಸುಖಂ ಬಂಧಾತ್ಪ್ರಮುಚ್ಚತೇ ॥</p>
<p class="TXT-Right">(ಗೀತೆ 5/3)</p>
<p class="Text">‘ಹೇ ಅರ್ಜುನನೇ! ಯಾವ ಪುರುಷನು ಯಾರನ್ನೂ ದ್ವೇಷಿಸುವುದಿಲ್ಲವೋ ಮತ್ತು ಯಾವುದನ್ನೂ ಬಯಸುವುದಿಲ್ಲವೋ, ಆ ಕರ್ಮಯೋಗಿಯು ಸದಾ ಸಂನ್ಯಾಸಿಯೆಂದೇ ತಿಳಿಯಲು ಯೋಗ್ಯನಾಗಿದ್ದಾನೆ, ಏಕೆಂದರೆ ರಾಗ-ದ್ವೇಷಾದಿ ದ್ವಂದ್ವಗಳಿಂದ ರಹಿತನಾದ ಪುರುಷನು ಸುಖಪೂರ್ವಕವಾಗಿ ಸಂಸಾರ ಬಂಧನದಿಂದ ಮುಕ್ತನಾಗಿ ಹೋಗುತ್ತಾನೆ.’</p>
<p class="Shlok">ಅನಾಶ್ರಿತಃ ಕರ್ಮಫಲಂ ಕಾರ್ಯಂ ಕರ್ಮ ಕರೋತಿ ಯಃ ।</p>
<p class="Shlok">ಸ ಸಂನ್ಯಾಸೀ ಚ ಯೋಗೀ ಚ ನ ನಿರಗ್ನಿರ್ನಚಾಕ್ರಿಯಃ ॥</p>
<p class="TXT-Right">(ಗೀತೆ 6/1)</p>
<p class="Text">‘ಯಾವ ಪುರುಷನು ಕರ್ಮಫಲದ ಆಶ್ರಯವನ್ನು ಪಡೆಯದೆ ಕರ್ತವ್ಯ ಕರ್ಮವನ್ನು ಮಾಡುತ್ತಾನೋ ಅವನು ಸಂನ್ಯಾಸಿ ಮತ್ತು ಯೋಗಿಯಾಗಿದ್ದಾನೆ; ಮತ್ತು ಕೇವಲ ಅಗ್ನಿಯನ್ನು ತ್ಯಜಿಸಿದವನು ಸಂನ್ಯಾಸಿಯಲ್ಲ ಹಾಗೂ ಕೇವಲ ಕ್ರಿಯೆಗಳನ್ನು ತ್ಯಜಿಸಿದವನೂ ಯೋಗಿಯಲ್ಲ.’</p>
<p class="Shlok">ಯದಾ ಹಿ ನೇಂದ್ರಿಯಾರ್ಥೇಷು ನ ಕರ್ಮಸ್ವನುಷಜ್ಜತೇ ।</p>
<p class="Shlok">ಸರ್ವಸಂಕಲ್ಪಸಂನ್ಯಾಸೀ ಯೋಗಾರೂಢಸ್ತದೋಚ್ಯತೇ ॥</p>
<p class="TXT-Right">(ಗೀತೆ 6/4)</p>
<p class="Text">‘ಯಾವ ಕಾಲದಲ್ಲಿ ಇಂದ್ರಿಯಗಳ ಭೋಗಗಳಲ್ಲಿ ಮತ್ತು ಕರ್ಮಗಳಲ್ಲಿಯೂ ಆಸಕ್ತನಾಗುವುದಿಲ್ಲವೋ ಆ ಕಾಲದಲ್ಲಿ ಸರ್ವ ಸಂಕಲ್ಪಗಳನ್ನು ತ್ಯಾಗಮಾಡಿದ ಪುರುಷನು ಯೋಗಾರೂಢನೆಂದು ಹೇಳಲ್ಪಡುತ್ತಾನೆ.’</p>
<p class="Text">ಮೇಲೆ ಹೇಳಿದ ಎಲ್ಲ ಶ್ಲೋಕಗಳಲ್ಲಿ ಕರ್ಮ ಮತ್ತು ಅದರ ಫಲದಲ್ಲಿ ಆಸಕ್ತಿ, ಕಾಮನೆ ಮುಂತಾದವುಗಳನ್ನು ತ್ಯಾಗಮಾಡುತ್ತಾ, ಅಂದರೆ ನಿಷ್ಕಾಮಭಾವದಿಂದಲೇ ಕರ್ಮಮಾಡುವ ಆದೇಶ, ಸಂಕೇತವಿದೆ. ಆದ್ದರಿಂದ ಇವುಗಳಲ್ಲಿ ‘ಕೇವಲ ಕರ್ಮಯೋಗ’ದ್ದೇ ವರ್ಣನೆ ಇದೆ, ಭಕ್ತಿಯ ಸಮ್ಮಿಶ್ರಣವಿಲ್ಲ.</p>
<p class="Text">ಹೀಗೆಯೇ ಗೀತೆಯಲ್ಲಿ ಕೇವಲ ಕರ್ಮಯೋಗ ವಿಷಯಕ ಇನ್ನೂ ಬಹಳ ಶ್ಲೋಕಗಳಿವೆ - 2/48, 51, 64; 3/7; 5/6; 11/12; 12/11-12; 18/9, 11 ಮುಂತಾದವುಗಳು.<span class="char-style-override-5"></span></p>
<p class="Sub-Heading" id="toc_marker-12-2">2. ಭಕ್ತಿಗೌಣ ಕರ್ಮಯೋಗ</p>
<p class="Text">ಯಾವ ಸಾಧನೆಯಲ್ಲಿ ಕರ್ಮದ್ದಾದರೋ ಪ್ರಧಾನತೆ ಇದೆ, ಆದರೆ ಜೊತೆಗೆ ಈಶ್ವರನ ಭಕ್ತಿಯ ಸಂಬಂಧವೂ ಇದೆ, ಅದು ‘ಭಕ್ತಿಗೌಣ ಕರ್ಮಯೋಗ’ವಾಗಿದೆ. ಭಕ್ತಿ-ಗೌಣ ಕರ್ಮಯೋಗದ ವರ್ಣನೆ ಗೀತೆಯಲ್ಲಿ ಹೀಗೆ ದೊರೆಯುತ್ತದೆ —</p>
<p class="Shlok">ತ್ರೈಗುಣ್ಯವಿಷಯಾ ವೇದಾ ನಿಸ್ತ್ರೈಗುಣ್ಯೋ ಭವಾರ್ಜುನ ।</p>
<p class="Shlok">ನಿರ್ದ್ವಂದ್ವೋ ನಿತ್ಯಸತ್ವಸ್ಥೋ ನಿರ್ಯೋಗಕ್ಷೇಮ ಆತ್ಮವಾನ್ ॥</p>
<p class="TXT-Right">(ಗೀತೆ 2/45)</p>
<p class="Text">‘ಹೇ ಅರ್ಜುನನೇ! ವೇದಗಳು ಮೇಲೆ ಹೇಳಿದ ಪ್ರಕಾರ ಮೂರೂ ಗುಣಗಳ ಕಾರ್ಯರೂಪವಾದ ಸಮಸ್ತ ಭೋಗಗಳನ್ನು ಮತ್ತು ಅವುಗಳ ಸಾಧನೆಗಳನ್ನು ಪ್ರತಿಪಾದಿಸುತ್ತವೆ; ಆದ್ದರಿಂದ ನೀನು ಆ ಭೋಗಗಳು ಮತ್ತು ಅವುಗಳ ಸಾಧನೆಗಳಲ್ಲಿ ಆಸಕ್ತಿಹೀನನಾಗಿ, ಹರ್ಷ-ಶೋಕಾದಿ ದ್ವಂದ್ವಗಳಿಂದ ರಹಿತನಾಗಿ, ನಿತ್ಯವಸ್ತುವಾದ ಪರಮಾತ್ಮನಲ್ಲಿ ಸ್ಥಿತನಾಗಿ ಯೋಗಕ್ಷೇಮವನ್ನು ಬಯಸದವನೂ ಮತ್ತು ಸ್ವಾಧೀನ ಅಂತಃಕರಣವುಳ್ಳವನೂ ಆಗು.’</p>
<p class="Text">ಇಲ್ಲಿ ಹಿಂದೆ ಮುಂದೆ ಕರ್ಮಯೋಗದ ಪ್ರಸಂಗವಿದೆ. ಈ ಶ್ಲೋಕದಲ್ಲಿ ‘ನಿತ್ಯಸತ್ತ್ವಸ್ಥ’ ಅಂದರೆ ಪರಮಾತ್ಮನಲ್ಲಿ ಸ್ಥಿತನಾಗುವ ಆದೇಶವಿದೆ. ಆದ್ದರಿಂದ ಈ ಕರ್ಮಯೋಗದಲ್ಲಿ ಭಕ್ತಿಯ ಮಿಶ್ರಣವೂ ಇದೆ. ಹೀಗೆಯೇ -</p>
<p class="Shlok">ತಸ್ಮಾದಸಕ್ತಃ ಸತತಂ ಕಾರ್ಯಂ ಕರ್ಮ ಸಮಾಚಾರ ।</p>
<p class="Shlok">ಅಸಕ್ತೋ ಹ್ಯಾಚರನ್ಕರ್ಮ ಪರಮಾಪ್ನೋತಿ ಪೂರುಷಃ ॥</p>
<p class="TXT-Right">(ಗೀತೆ 3/19)</p>
<p class="Text">ಆದ್ದರಿಂದ ನೀನು ನಿರಂತರವಾಗಿ ಆಸಕ್ತಿರಹಿತನಾಗಿ ಸದಾಕಾಲ ಕರ್ತವ್ಯ ಕರ್ಮವನ್ನು ಚೆನ್ನಾಗಿ ಮಾಡುತ್ತಿರು. ಏಕೆಂದರೆ ಆಸಕ್ತಿ ರಹಿತನಾಗಿ ಕರ್ಮವನ್ನು ಮಾಡುತ್ತಿರುವ ಮನುಷ್ಯನು ಪರಮಾತ್ಮನನ್ನು ಪಡೆಯುತ್ತಾನೆ.</p>
<p class="Text">ಮೂರನೇ ಅಧ್ಯಾಯದಲ್ಲಿ ಪ್ರಧಾನವಾಗಿ ಕೇವಲ ಕರ್ಮಯೋಗದ್ದೇ ವಿಷಯವಿದ್ದರೂ ಪ್ರಕರಣವಶ ಕೆಲ-ಕೆಲವು ಶ್ಲೋಕಗಳಲ್ಲಿ ಭಕ್ತಿ-ಗೌಣ ಮತ್ತು ಭಕ್ತಿ ಪ್ರಧಾನ ಕರ್ಮಯೋಗದ ವಿಷಯವೂ ಬಂದಿದೆ. ಮೇಲೆ ಹೇಳಿದ 3/19ನೇ ಶ್ಲೋಕದಲ್ಲಾದರೋ ಭಕ್ತಿ-ಗೌಣ ಕರ್ಮಯೋಗದ ಮತ್ತು 30ನೇ ಶ್ಲೋಕದಲ್ಲಿ ಭಕ್ತಿಪ್ರಧಾನ ಕರ್ಮಯೋಗದ ವರ್ಣನೆ ಇದೆ. 19ನೇ ಶ್ಲೋಕದಲ್ಲಿ ಅನಾಸಕ್ತಭಾವದಿಂದ ಕರ್ಮಮಾಡುವ ಆದೇಶವಿರುವುದರಿಂದ ನಿಷ್ಕಾಮ ಕರ್ಮದ ಪ್ರಧಾನತೆ ಇದೆ. ಏಕೆಂದರೆ ಆಸಕ್ತಿಯ ಅಭಾವದ ಅಂತರ್ಗತವೇ ಕಾಮನೆಯ ಅಭಾವವಿದೆ. ಈ ಸಾಧನೆಯ ಫಲಸ್ವರೂಪ ಸಾಧಕನಿಗೆ ಪರಮಾತ್ಮನ ಪ್ರಾಪ್ತಿ ಆಗಿಹೋಗುತ್ತದೆ. ಆದ್ದರಿಂದ ಭಗವತ್ಪ್ರಾಪ್ತಿಯ ಉದ್ದೇಶವಿರುವುದರಿಂದ ಕರ್ಮಯೋಗದ ಮೂಲಕ ಭಗವಂತನ ಭಕ್ತಿಯನ್ನೂ ತಿಳಿಯಲಾಗುತ್ತದೆ. ಇದೇ ಪ್ರಕಾರ —</p>
<p class="Shlok">ನ ಮಾಂ ಕರ್ಮಾಣಿ ಲಿಂಪಂತಿ ನ ಮೇ ಕರ್ಮಲೇ ಸ್ಪೃಹಾ ।</p>
<p class="Shlok">ಇತಿ ಮಾಂ ಯೋಭಿಜಾನಾತಿ ಕರ್ಮಭಿರ್ನ ಸ ಬದ್ಧ್ಯತೇ ॥</p>
<p class="TXT-Right">(ಗೀತೆ 4/14)</p>
<p class="Text">‘ಕರ್ಮಗಳ ಫಲದಲ್ಲಿ ನನಗೆ ಸ್ಪೃಹೆಯು ಇರುವುದಿಲ್ಲ. ಅದಕ್ಕಾಗಿ ನನಗೆ ಕರ್ಮಗಳು ಅಂಟಿಕೊಳ್ಳುವುದಿಲ್ಲ - ಈ ಪ್ರಕಾರವಾಗಿ ಯಾರು ನನ್ನನ್ನು ತತ್ತ್ವದಿಂದ ತಿಳಿದುಕೊಳ್ಳುತ್ತಾನೋ ಅವನು ಕೂಡ ಕರ್ಮಗಳಿಂದ ಬಂತನಾಗುವುದಿಲ್ಲ.’</p>
<p class="Text">ಯಾರಿಗೆ ಕರ್ಮಗಳಲ್ಲಿ ಫಲದ ಸ್ಪೃಹೆಯ ಪರಿವೆ ಇಲ್ಲವೋ, ಅವನು ನಿಷ್ಕಾಮ ಕರ್ಮಯೋಗಿಯಾಗಿದ್ದಾನೆ. ‘ಕರ್ಮ ಫಲದ ಸ್ಪೃಹೆ ಇಲ್ಲದ ಕಾರಣ ಭಗವಂತನಿಗೆ ಕರ್ಮಗಳು ಲಿಪ್ತವಾಗುವುದಿಲ್ಲ’ ಹೀಗೆ ಭಗವಂತನನ್ನು ತಿಳಿಯುವುದು ಭಕ್ತಿಯಾಗಿದೆ. ಆದ್ದರಿಂದ ಈ ಶ್ಲೋಕದಲ್ಲಿಯೂ ಕರ್ಮಯೋಗದೊಂದಿಗೆ ಭಗವಂತನ ಭಕ್ತಿಯನ್ನು ಗೌಣವಾಗಿ ಪರಿಗಣಿಸಲಾಗಿದೆ.</p>
<p class="Sub-Heading" id="toc_marker-12-3">3. ಭಕ್ತಿ-ಸಾಮಾನ್ಯ ಕರ್ಮಯೋಗ</p>
<p class="Text">ಕರ್ಮದ ಪ್ರಧಾನತೆ ಇದ್ದರೂ ಈಶ್ವರ ಭಕ್ತಿಯ ಪ್ರಧಾನತೆ ಇರುವ ಸಾಧನೆಯು ಭಕ್ತಿ-ಸಾಮಾನ್ಯ ಕರ್ಮಯೋಗವಾಗಿದೆ. ಹೇಗೆಂದರೆ —</p>
<p class="Shlok">ತಸ್ಮಾದೋಮಿತ್ಯುದಾಹೃತ್ಯ ಯಜ್ಞದಾನತಪಃಕ್ರಿಯಾಃ ।</p>
<p class="Shlok">ಪ್ರವರ್ತಂತೇ ವಿಧಾನೋಕ್ತಾಃ ಸತತಂ ಬ್ರಹ್ಮವಾದಿನಾಮ್ ॥</p>
<p class="TXT-Right">(ಗೀತೆ 17/24)</p>
<p class="Text">‘ಆದ್ದರಿಂದ ವೇದಮಂತ್ರಗಳನ್ನು ಉಚ್ಚರಿಸುವ ಶ್ರೇಷ್ಠ ಪುರುಷರ ಶಾಸವಿಯಿಂದ ನಿಯತವಾದ ಯಜ್ಞ, ದಾನ ಮತ್ತು ತಪೋರೂಪವಾದ ಕ್ರಿಯೆಗಳು, ಸದಾ ಓಂ - ಎಂಬ ಈ ಪರಮಾತ್ಮನ ಹೆಸರನ್ನು ಉಚ್ಚಾರಣೆ ಮಾಡಿಯೇ ಆರಂಭವಾಗುತ್ತವೆ.’</p>
<p class="Shlok">ತದಿತ್ಯನಭಿಸಂಧಾಯ ಫಲಂ ಯಜ್ಞತಪಃಕ್ರಿಯಾಃ ।</p>
<p class="Shlok">ದಾನಕ್ರಿಯಾಶ್ಚ ವಿವಿಧಾಃ ಕ್ರಿಯಂತೇ ಮೋಕ್ಷಕಾಂಕ್ಷಿಭಿಃ ॥</p>
<p class="TXT-Right">(ಗೀತೆ 17/25)</p>
<p class="Text">‘ತತ್ ಅರ್ಥಾತ್ ‘ತತ್’ ಎಂಬ ಹೆಸರಿನಿಂದ ಹೇಳಲಾಗುವ ಪರಮಾತ್ಮನದ್ದೇ ಇದೆಲ್ಲವೂ ಆಗಿದೆ - ಎಂಬ ಈ ಭಾವದಿಂದ ಫಲವನ್ನು ಬಯಸದೆ ನಾನಾ ಪ್ರಕಾರದ ಯಜ್ಞ ತಪೋರೂಪೀ ಕ್ರಿಯೆಗಳು ಹಾಗೂ ದಾನರೂಪೀ ಕ್ರಿಯೆಗಳು ಶ್ರೇಯಸ್ಸಿನ ಇಚ್ಛೆಯುಳ್ಳ ಪುರುಷರ ಮೂಲಕ ಮಾಡಲ್ಪಡುತ್ತವೆ.’</p>
<p class="Text">ಇಲ್ಲಿ 24ನೇ ಶ್ಲೋಕದಲ್ಲಿ ಭಗವಂತನ ನಾಮ ಓಂ ಇದನ್ನು ಉಚ್ಚರಿಸುತ್ತಾ ಕರ್ಮಗಳನ್ನು ಮಾಡಲು ಪ್ರತಿಪಾದಿಸಿದೆ. 25ನೇ ಶ್ಲೋಕದಲ್ಲಿ ಹೇಳಲಾದ ತತ್ ಶಬ್ದವು ಈಶ್ವರ ವಾಚಕವಾಗಿದೆ. ಅದಕ್ಕಾಗಿ ಇವೆರಡೂ ಶ್ಲೋಕಗಳಲ್ಲಿ ಕರ್ಮಯೋಗದೊಂದಿಗೆ ಭಕ್ತಿಯ ಮಿಶ್ರಣವೂ ಇದೆ. ಇದೇ ಪ್ರಕಾರ —</p>
<p class="Shlok">ಯತಃ ಪ್ರವೃತ್ತಿರ್ಭೂತಾನಾಂ ಯೇನ ಸರ್ವಮಿದಂ ತತಮ್ ।<br/>ಸ್ವಕರ್ಮಣಾ ತಮಭ್ಯರ್ಚ್ಯ ಸಿದ್ಧಿಂ ವಿಂದತಿ ಮಾನವಃ ॥</p>
<p class="TXT-Right">(ಗೀತೆ 18/46)</p>
<p class="Text">ಯಾವ ಪರಮೇಶ್ವರನಿಂದ ಎಲ್ಲ ಪ್ರಾಣಿಗಳ ಉತ್ಪತ್ತಿಯಾಗಿದೆಯೋ ಹಾಗೂ ಯಾರಿಂದ ಈ ಜಗತ್ತು ವ್ಯಾಪಿಸಿದೆಯೋ, ಆ ಪರಮೇಶ್ವರನನ್ನು ತಮ್ಮ ಸ್ವಾಭಾವಿಕ ಕರ್ಮಗಳಿಂದ ಪೂಜಿಸಿ ಮನುಷ್ಯನು ಪರಮ ಸಿದ್ಧಿಯನ್ನು ಪಡೆಯುತ್ತಾನೆ.</p>
<p class="Text">ಇದರಲ್ಲಿ ಕರ್ಮದ ಪ್ರಧಾನತೆ ಇದ್ದರೂ ಈಶ್ವರನ ಭಕ್ತಿಯ ಸಾಕಷ್ಟು ಮಿಶ್ರಣವಿದೆ. 18ನೇ ಅಧ್ಯಾಯದ 42ನೇ ಶ್ಲೋಕದಲ್ಲಿ ಬ್ರಾಹ್ಮಣನ, 43ರಲ್ಲಿ ಕ್ಷತ್ರಿಯನ, 44ರಲ್ಲಿ ವೈಶ್ಯ ಮತ್ತು ಶೂದ್ರರ ಸ್ವಾಭಾವಿಕ ಕರ್ಮಗಳನ್ನು ವರ್ಣಿಸಿದ ಬಳಿಕ 45ನೆಯಲ್ಲಿ ಭಗವಂತನು ‘ತಮ್ಮ-ತಮ್ಮ ಸ್ವಾಭಾವಿಕ ಕರ್ಮಗಳಲ್ಲಿ ಚೆನ್ನಾಗಿ ತೊಡಗಿದ ಮನುಷ್ಯನು ಹೇಗೆ ಕರ್ಮಗೈದು ಪರಮಸಿದ್ಧಿಯನ್ನು ಪಡೆಯುತ್ತಾನೋ, ಆ ವಿಯನ್ನು ನೀನು ಕೇಳು - ಹೀಗೆ ಅರ್ಜುನನಲ್ಲಿ ಹೇಳಿ 46ನೇ ಶ್ಲೋಕದಲ್ಲಿ ಅದರ ವಿಯನ್ನು ಹೀಗೆ ತಿಳಿಸಿರುವನು - ‘ಪರಮಾತ್ಮನಿಂದಲೇ ಸಮಸ್ತ ಜಗತ್ತಿನ ಪ್ರಾಣಿಗಳು ಉತ್ಪನ್ನವಾಗುತ್ತವೆ ಮತ್ತು ಪರಮಾತ್ಮನು ಎಲ್ಲದರಲ್ಲಿ ವ್ಯಾಪಕನಾಗಿದ್ದಾನೆ’ ಹೀಗೆ ತಿಳಿದು ತಮ್ಮ-ತಮ್ಮ ಕರ್ತವ್ಯ ಕರ್ಮಗಳ ಮೂಲಕ ಭಗವಂತನನ್ನು ಪೂಜಿಸುವುದರಿಂದ ಪರಮಸಿದ್ಧಿಯು ದೊರೆಯುತ್ತದೆ. ಆದ್ದರಿಂದ ಎಲ್ಲರ ಸೇವೆಯು ಭಗವಂತನ ಸೇವೆಯೇ ಆಗಿದೆ - ಹೀಗೆ ಸಮಸ್ತ ಪ್ರಾಣಿಗಳಲ್ಲಿ ಭಗವದ್ಭಾವವಿರಿಸಿ ಅವುಗಳ ಸೇವಾರೂಪೀ ಈಶ್ವರನನ್ನು ಪೂಜಿಸುವುದು - ಇದು ಭಕ್ತಿಯ ಭಾವವಾಗಿದೆ ಹಾಗೂ ಸೇವಾರೂಪೀ ಕರ್ಮಮಾಡುವುದು ಕರ್ಮವಾಗಿದೆ. ಇದರಲ್ಲಿ ಕರ್ಮದ ಪ್ರಧಾನತೆ ಇದ್ದರೂ ಭಕ್ತಿಯ ಪ್ರಧಾನತೆಯೂ ಇದೆ. ಆದ್ದರಿಂದ ಇದು ‘ಭಕ್ತಿ-ಸಾಮಾನ್ಯ ಕರ್ಮಯೋಗ’ವಾಗಿದೆ.</p>
<p class="Sub-Heading" id="toc_marker-12-4">4. ಭಕ್ತಿಪ್ರಧಾನ ಕರ್ಮಯೋಗ</p>
<p class="Text">ಭಕ್ತಿಯ ಪ್ರಧಾನತೆ ಇದ್ದು ಕರ್ಮಗೌಣವಾಗಿರುವ ಸಾಧನೆಯು ‘ಭಕ್ತಿ ಪ್ರಧಾನ ಕರ್ಮಯೋಗ’ವಾಗಿದೆ. ಹೇಗೆಂದರೆ —</p>
<p class="Shlok">ಯೇ ತು ಸರ್ವಾಣಿ ಕರ್ಮಾಣಿ ಮಯಿ ಸಂನ್ಯಸ್ಯ ಮತ್ಪರಾಃ ।</p>
<p class="Shlok">ಅನನ್ಯೇನೈವ ಯೋಗೇನ ಮಾಂ ಧ್ಯಾಯತಂ ಉಪಾಸತೇ ॥</p>
<p class="TXT-Right">(ಗೀತೆ 12/6)</p>
<p class="Text">‘ಆದರೆ ಯಾರು ನನ್ನ ಪರಾಯಣರಾಗಿರುವ ಭಕ್ತಜನರು ಸಂಪೂರ್ಣ ಕರ್ಮಗಳನ್ನು ನನ್ನಲ್ಲಿ ಅರ್ಪಣೆಮಾಡಿ, ಸಗುಣರೂಪೀ ಪರಮೇಶ್ವರನಾದ ನನ್ನನ್ನೇ ಅನನ್ಯವಾದ ಭಕ್ತಿಯೋಗದಿಂದ ನಿರಂತರವಾಗಿ ಚಿಂತನೆಮಾಡುತ್ತಾ ಭಜಿಸುತ್ತಾರೆ.’</p>
<p class="Shlok">ಚೇತಸಾ ಸರ್ವಕರ್ಮಾಣಿ ಮಯಿ ಸಂನ್ಯಸ್ಯ ಮತ್ಪರಃ ।</p>
<p class="Shlok">ಬುದ್ಧಿಯೋಗಮುಪಾಶ್ರಿತ್ಯ ಮಚ್ಚಿತ್ತಃ ಸತತಂ ಭವ ॥</p>
<p class="TXT-Right">(ಗೀತೆ 18/57)</p>
<p class="Text">‘ಎಲ್ಲ ಕರ್ಮಗಳನ್ನು ಮನಃಪೂರ್ವಕ ನನ್ನಲ್ಲಿ ಅರ್ಪಣೆ ಮಾಡಿ ಹಾಗೂ, ಸಮತ್ವಬುದ್ಧಿರೂಪವಾದ ಯೋಗವನ್ನು ಅವಲಂಬಿಸಿಕೊಂಡು ನನ್ನ ಪರಾಯಣನಾಗಿ ಮತ್ತು ನಿರಂತರ ನನ್ನಲ್ಲಿ ಚಿತ್ತವುಳ್ಳವನಾಗು.’</p>
<p class="Text">ಇವೆರಡೂ ಶ್ಲೋಕಗಳಲ್ಲಿ ಶಾಸ್ತ್ರವಿಹಿತ ಕರ್ಮಗಳನ್ನು ಮಾಡುವುದು ಕರ್ಮವಾಗಿದೆ ಮತ್ತು ಕರ್ಮಗಳನ್ನು ಭಗವಂತನಿಗೆ ಅರ್ಪಿಸುವುದು, ಅವನಲ್ಲಿ ಪರಾಯಣನಾಗಿರುವುದು ಹಾಗೂ ಅನನ್ಯ ಭಕ್ತಿಯೋಗದಿಂದ ಅವನನ್ನು ನಿರಂತರ ಚಿಂತಿಸುತ್ತಾ ಭಜಿಸುವುದು - ಇವುಗಳಲ್ಲಿ ಭಕ್ತಿಯೇ ಮುಖ್ಯವಾಗಿದೆ. ಆದ್ದರಿಂದ ಇದು ‘ಭಕ್ತಿ-ಪ್ರಧಾನ ಕರ್ಮಯೋಗ’ವಾಗಿದೆ.</p>
<p class="Text">ಭಕ್ತಿಪ್ರಧಾನ ಕರ್ಮಯೋಗದಲ್ಲಿಯೂ (1) ಭಗವದರ್ಪಣ (2) ಭಗವದರ್ಥವೆಂಬ ಎರಡು ಭೇದಗಳಿವೆ. ಭಗವದರ್ಪಣ ಕರ್ಮದಲ್ಲಿ ಮಾಡಲಾಗುವುದೆಲ್ಲ ವಿಹಿತಕರ್ಮಗಳನ್ನು ಭಗವಂತನಿಗೆ ಅರ್ಪಿಸಲಾಗುತ್ತವೆ. ಅಂದರೆ ಇದೆಲ್ಲವೂ ಭಗವಂತನದೇ ಆಗಿದೆ, ನಾನೂ ಕೂಡ ಭಗವಂತನವನೇ ಆಗಿದ್ದೇನೆ ಹಾಗೂ ನಿನ್ನಿಂದ ಆಗುವ ಕರ್ಮಗಳೆಲ್ಲವೂ ಭಗವಂತನದೇ ಆಗಿವೆ - ಹೀಗೆ ತಿಳಿದುಕೊಂಡು ಭಗವಂತನ ಆಜ್ಞಾನುಸಾರ ಭಗವದರ್ಪಣ ಬುದ್ಧಿಯಿಂದ ಕರ್ಮಮಾಡಲಾಗುತ್ತದೆ. ಭಗವಂತನು ಗೀತೆಯಲ್ಲಿ ಅರ್ಜುನನಲ್ಲಿ ಹೇಳಿರುವನು —</p>
<p class="Shlok">ಯತ್ಕರೋಷಿ ಯದಶ್ನಾಸಿ ಯಜ್ಜುಹೋಷಿ ದದಾಸಿ ಯತ್ ।</p>
<p class="Shlok">ಯತ್ತಪಸ್ಯಸಿ ಕೌಂತೇಯ ತತ್ಕುರುಷ್ವ ಮದರ್ಪಣಮ್ ॥</p>
<p class="Shlok">ಶುಭಾಶುಭಲೈರೇವಂ ಮೋಕ್ಷ್ಯಸೇ ಕರ್ಮಬಂಧನೈಃ ।</p>
<p class="Shlok">ಸಂನ್ಯಾಸಯೋಗಯುಕ್ತಾತ್ಮಾ ವಿಮುಕ್ತೋ ಮಾಮುಪೈಷ್ಯಸಿ ॥</p>
<p class="TXT-Right">(ಗೀತೆ 9/27-28)</p>
<p class="Text">‘ಹೇ ಅರ್ಜುನಾ! ನೀನು ಯಾವ ಕರ್ಮವನ್ನು ಮಾಡುತ್ತೀಯೋ, ಏನನ್ನು ತಿನ್ನುತ್ತೀಯೋ, ಯಾವುದನ್ನು ಹೋಮ ಮಾಡುತ್ತಿಯೋ, ಯಾವುದನ್ನು ದಾನ ಮಾಡುತ್ತೀಯೋ ಮತ್ತು ಯಾವ ತಪಸ್ಸನ್ನು ಮಾಡುತ್ತೀಯೋ ಅವೆಲ್ಲವನ್ನೂ ನನಗೆ ಅರ್ಪಣೆಮಾಡು. ಈ ಪ್ರಕಾರವಾಗಿ ಯಾವುದರಲ್ಲಿ ಸಮಸ್ತ ಕರ್ಮಗಳು ಭಗವಂತನಾದ ನನ್ನಲ್ಲಿ ಅರ್ಪಿತವಾಗುತ್ತವೆಯೋ ಅಂತಹ ಸಂನ್ಯಾಸಯೋಗದಿಂದ ಕೂಡಿದ ಚಿತ್ತವುಳ್ಳವನಾದ ನೀನು ಶುಭಾಶುಭ ಫಲರೂಪವಾದ ಕರ್ಮಬಂಧನದಿಂದ ಮುಕ್ತನಾಗಿಬಿಡುವೆ ಮತ್ತು ಅವುಗಳಿಂದ ಮುಕ್ತನಾಗಿ ನನ್ನನ್ನೇ ಪಡೆಯುವೆ. ಇದು ಭಗವದರ್ಪಣ ಕರ್ಮವಾಗಿದೆ.</p>
<p class="Text">ಭಗವದರ್ಥ ಕರ್ಮದಲ್ಲಿ ಭಗವತ್ಪ್ರಾಪ್ತಿ, ಭಗವತ್ಪ್ರೇಮ ಅಥವಾ ಭಗವಂತನ ಪ್ರಸನ್ನತೆಗಾಗಿ ಭಗವದಾಜ್ಞಾನುಸಾರ ಕರ್ಮಮಾಡಲಾಗುತ್ತದೆ. ಹೇಗೆಂದರೆ —</p>
<p class="Shlok">ಅಭ್ಯಾಸೇಽಪ್ಯಮರ್ಥೋಽಸಿ ಮತ್ಕರ್ಮಪರಮೋ ಭವ ।</p>
<p class="Shlok">ಮದರ್ಥಮಪಿ ಕರ್ಮಾಣಿ ಕುರ್ವನ್ಸಿದ್ಧಿಮವಾಪ್ಸ್ಯಸಿ ॥</p>
<p class="TXT-Right">(ಗೀತೆ 12/10)</p>
<p class="Text">‘ಒಂದು ವೇಳೆ ಅಭ್ಯಾಸದಲ್ಲಿಯೂ ಕೂಡ ನೀನು ಅಸಮರ್ಥನಾಗಿರುವೆಯಾದರೆ ಕೇವಲ ನನಗಾಗಿಯೇ ಕರ್ಮ ಮಾಡಲಿಕ್ಕಾಗಿ ಪರಾಯಣನಾಗು. ಈ ಪ್ರಕಾರ ನನ್ನ ನಿಮಿತ್ತವಾಗಿ ಕರ್ಮಗಳನ್ನು ಮಾಡುತ್ತಾ ನನ್ನ ಪ್ರಾಪ್ತಿರೂಪೀ ಸಿದ್ಧಿಯನ್ನು ಪಡೆಯುವೆ.’</p>
<p class="Sub-Heading" id="toc_marker-12-5">5. ಕೇವಲ ಭಕ್ತಿಯೋಗ</p>
<p class="Text">ಯಾವ ಸಾಧನೆಯಲ್ಲಿ ಕೇವಲ ಭಕ್ತಿಯೇ ಇದ್ದು, ಕರ್ಮಗಳ ಮಿಶ್ರಣವಿಲ್ಲದಿರುವುದೋ ಅದು ‘ಕೇವಲ ಭಕ್ತಿಯೋಗ’ವಾಗಿದೆ. ಹೇಗೆಂದರೆ —</p>
<p class="Shlok">ಅನನ್ಯಚೇತಾಃ ಸತತಂ ಯೋ ಮಾಂ ಸ್ಮರತಿ ನಿತ್ಯಶಃ ।</p>
<p class="Shlok">ತಸ್ಯಾಹಂ ಸುಲಭಃ ಪಾರ್ಥ ನಿತ್ಯಯುಕ್ತಸ್ಯ ಯೋಗಿನಃ ॥</p>
<p class="TXT-Right">(ಗೀತೆ 8/14)</p>
<p class="Text">‘ಹೇ ಅರ್ಜುನನೇ! ಯಾವ ಪುರುಷನು ನನ್ನಲ್ಲಿ ಅನನ್ಯಚಿತ್ತನಾಗಿ ಸದಾಕಾಲ ನಿರಂತರ ಪುರುಷೋತ್ತಮನಾದ ನನ್ನನ್ನು ಸ್ಮರಿಸುತ್ತಾನೋ, ಆ ನಿತ್ಯ-ನಿರಂತರ ನನ್ನಲ್ಲಿ ಯುಕ್ತನಾದ ಯೋಗಿಗೆ ನಾನು ಸುಲಭನಾಗಿದ್ದೇನೆ ಅರ್ಥಾತ್ ಅವನಿಗೆ ಸಹಜವಾಗಿಯೇ ಪ್ರಾಪ್ತನಾಗುತ್ತೇನೆ.’</p>
<p class="Shlok">ಅನನ್ಯಾಶ್ಚಿಂತಯಂತೋ ಮಾಂ ಯೇ ಜನಾಃ ಪರ್ಯುಪಾಸತೇ ।</p>
<p class="Shlok">ತೇಷಾಂ ನಿತ್ಯಾಭಿಯುಕ್ತಾನಾಂ ಯೋಗಕ್ಷೇಮಂ ವಹಾಮ್ಯಹಮ್ ॥</p>
<p class="TXT-Right">(ಗೀತೆ 9/22)</p>
<p class="Text">‘ಯಾವ ಅನನ್ಯ ಪ್ರೇಮೀ ಭಕ್ತಜನರು ಪರಮೇಶ್ವರನಾದ ನನ್ನನ್ನು ನಿರಂತರ ಚಿಂತಿಸುತ್ತಾ ನಿಷ್ಕಾಮಭಾವದಿಂದ ಭಜಿಸುತ್ತಾರೋ, ಆ ನಿತ್ಯ-ನಿರಂತರ ನನ್ನ ಚಿಂತನೆಯನ್ನು ಮಾಡುವ ಪುರುಷರ ಯೋಗಕ್ಷೇಮವನ್ನು ನಾನೇ ಸ್ವಯಂ ವಹಿಸಿಕೊಳ್ಳುತ್ತೇನೆ.’</p>
<p class="Shlok">ಮಚ್ಚಿತ್ತಾ ಮದ್ಗತಪ್ರಾಣಾ ಬೋಧಯಂತಃ ಪರಸ್ಪರಮ್ ।</p>
<p class="Shlok">ಕಥಯಂತಶ್ಚ ಮಾಂ ನಿತ್ಯಂ ತುಷ್ಯಂತಿ ಚ ರಮಂತಿ ಚ ॥</p>
<p class="TXT-Right">(ಗೀತೆ 10/9)</p>
<p class="Text">‘ನಿರಂತರವಾಗಿ ನನ್ನಲ್ಲಿ ಮನಸ್ಸನ್ನು ತೊಡಗಿಸುವವರು ಮತ್ತು ನನ್ನಲ್ಲೇ ಪ್ರಾಣಗಳನ್ನು ಅರ್ಪಿಸುವ ಭಕ್ತಜನರು, ನನ್ನ ಭಕ್ತಿಯ ಚರ್ಚೆಯ ಮೂಲಕ ತಮ್ಮ ತಮ್ಮಲ್ಲಿ ನನ್ನ ಪ್ರಭಾವವನ್ನು ತಿಳಿಸಿಕೊಡುತ್ತಾ ಹಾಗೂ ಗುಣ ಮತ್ತು ಪ್ರಭಾವ ಸಹಿತ ನನ್ನ ಕಥೆಗಳನ್ನು ಹೇಳಿಕೊಳ್ಳುತ್ತಲೇ ನಿರಂತರ ಸಂತುಷ್ಟರಾಗುತ್ತಾರೆ ಮತ್ತು ವಾಸುದೇವನಾದ ನನ್ನಲ್ಲಿಯೇ ನಿರಂತರ ರಮಿಸುತ್ತಾರೆ.’</p>
<p class="Shlok">ತೇಷಾಂ ಸತತಯುಕ್ತಾನಾಂ ಭಜತಾಂ ಪ್ರೀತಿಪೂರ್ವಕಮ್ ।</p>
<p class="Shlok">ದದಾಮಿ ಬುದ್ಧಿಯೋಗಂ ತಂ ಯೇನ ಮಾಮುಪಯಾಂತಿ ತೇ ॥</p>
<p class="TXT-Right">(ಗೀತೆ 10/10)</p>
<p class="Text">‘ಆ ನಿರಂತರ ನನ್ನ ಧ್ಯಾನಾದಿಗಳಲ್ಲಿ ತೊಡಗಿರುವ ಮತ್ತು ಪ್ರೇಮಪೂರ್ವಕವಾಗಿ ಭಜಿಸುವ ಭಕ್ತರಿಗೆ ನಾನು ಯಾವುದರಿಂದ ಅವರು ನನ್ನನ್ನೇ ಪಡೆಯುತ್ತಾರೋ ಅಂತಹ ತತ್ವಜ್ಞಾನರೂಪವಾದ ಬುದ್ಧಿ ಯೋಗವನ್ನು ಕೊಡುತ್ತೇನೆ.’</p>
<p class="Shlok">ಮಯ್ಯೇವ ಮನ ಆಧತ್ಸ್ವ ಮಯಿ ಬುದ್ಧಿಂ ನಿವೇಶಯ ।</p>
<p class="Shlok">ನಿವಸಿಷ್ಯತಿ ಮಯ್ಯೇವ ಅತ ಊರ್ಧ್ವಂ ನ ಸಂಶಯಃ ॥</p>
<p class="TXT-Right">(ಗೀತೆ 12/8)</p>
<p class="Text">‘ಮನಸ್ಸನ್ನು ನನ್ನಲ್ಲಿ ತೊಡಗಿಸು ಮತ್ತು ಬುದ್ಧಿಯನ್ನು ನನ್ನಲ್ಲೇ ತೊಡಗಿಸು; ಇದಾದನಂತರ ನೀನು ನನ್ನಲ್ಲಿಯೇ ನೆಲೆಸುವೆ, ಇದರಲ್ಲಿ ಯಾವುದೇ ಸಂಶಯವಿಲ್ಲ.’</p>
<p class="Shlok">ಮಾಂ ಚ ಯೋವ್ಯಭಿಚಾರೇಣ ಭಕ್ತಿಯೋಗೇನ ಸೇವತೇ ।</p>
<p class="Shlok">ಸ ಗುಣಾನ್ ಸಮತೀತ್ಯೈತಾನ್ ಬ್ರಹ್ಮಭೂಯಾಯ ಕಲ್ಪತೇ ॥</p>
<p class="TXT-Right">(ಗೀತೆ 14/26)</p>
<p class="Text">‘ಯಾವ ಪುರುಷನು ಅವ್ಯಭಿಚಾರೀ ಭಕ್ತಿಯೋಗದ ಮೂಲಕ ನನ್ನನ್ನು ನಿರಂತರ ಭಜಿಸುತ್ತಾನೋ ಅವನು ಕೂಡ ಈ ಮೂರೂ ಗುಣಗಳನ್ನು ಚೆನ್ನಾಗಿ ದಾಟಿಕೊಂಡು ಸಚ್ಚಿದಾನಂದಘನ ಬ್ರಹ್ಮವನ್ನು ಪಡೆಯಲು ಯೋಗ್ಯನಾಗುತ್ತಾನೆ.’</p>
<p class="Shlok">ಮನ್ಮನಾ ಭವ ಮದ್ಭಕ್ತೋ ಮದ್ಯಾಜೀ ಮಾಂ ನಮಸ್ಕುರು ।</p>
<p class="Shlok">ಮಾಮೇವೈಷ್ಯಸಿ ಸತ್ಯಂ ತೇ ಪ್ರತಿಜಾನೇ ಪ್ರಿಯೋಽಸಿ ಮೇ ॥</p>
<p class="TXT-Right">(ಗೀತೆ 18/65)</p>
<p class="Text">ಹೇ ಆರ್ಜುನಾ! ನೀನು ನನ್ನಲ್ಲಿ ಮನಸ್ಸುಳ್ಳವನಾಗು, ನನ್ನ ಭಕ್ತನಾಗು, ನನ್ನನ್ನು ಪೂಜಿಸುವವನಾಗು ಮತ್ತು ನನಗೆ ಪ್ರಣಾಮ ಮಾಡು. ಹೀಗೆ ಮಾಡುವುದರಿಂದ ನೀನು ನನ್ನನ್ನೇ ಪಡೆಯುವೆ. ಇದನ್ನು ನಾನು ನಿನ್ನಲ್ಲಿ ಸತ್ಯವಾಗಿ ಪ್ರತಿಜ್ಞೆಮಾಡಿ ಹೇಳುತ್ತೇನೆ; ಏಕೆಂದರೆ ನೀನು ನನಗೆ ಅತ್ಯಂತ ಪ್ರಿಯನಾಗಿರುವೆ.</p>
<p class="Text">ಮೇಲೆ ಹೇಳಿದ ಶ್ಲೋಕಗಳಲ್ಲಿ ಯಜ್ಞ, ದಾನ, ತಪಸ್ಸು ಮುಂತಾದ ಕರ್ಮಗಳ ಉಲ್ಲೇಖವಿಲ್ಲ. ಕೇವಲ ಅನನ್ಯ ಮತ್ತು ನಿಷ್ಕಾಮಭಾವದಿಂದ ನಿರಂತರ ಭಗವಂತನನ್ನು ಚಿಂತಿಸುವುದು, ಅವನನ್ನು ಪ್ರೇಮದಿಂದ ಭಜಿಸುವುದು, ಅವನ ಗುಣ-ಮಹಿಮೆಗಳನ್ನು ಕೀರ್ತಿಸುವುದು, ಮನ-ಬುದ್ಧಿಗಳನ್ನು ಅವನಲ್ಲೇ ತೊಡಗಿಸುವುದು, ಅವನನ್ನೇ ಉಪಾಸಿಸುವುದು ಮುಂತಾದವುಗಳ ವರ್ಣನೆ ಇದೆ. ಇವೆಲ್ಲವೂ ಭಕ್ತಿ ವಾಚಕವೇ ಆಗಿವೆ ಮತ್ತು ಇವೆಲ್ಲದರ ಲ ಭಗವಂತನ ಪ್ರಾಪ್ತಿಯೇ ಆಗಿದೆ. ಗೀತೆಯಲ್ಲಿ ಭಗವಂತನು ಅರ್ಜುನನ್ನು ನಿಮಿತ್ತವಾಗಿಸಿ ಇಡೀ ಪ್ರಪಂಚಕ್ಕಾಗಿಯೇ ತನ್ನ ಅನನ್ಯ ಭಕ್ತಿಯನ್ನು ನಿರೂಪಿಸಿದ್ದಾನೆ.</p>
<p class="Text">ಈ ಶ್ಲೋಕಗಳಲ್ಲದೆ ಕೇವಲ ಭಕ್ತಿ ವಿಷಯಕ ಇನ್ನೂ ಬಹಳ ಶ್ಲೋಕಗಳು ಸಿಗುತ್ತವೆ - 8/22; 9/34; 11/54; 15/19; 18/62 ಮುಂತಾದವುಗಳು.</p>
<p class="Text">ಮೇಲೆ ಹೇಳಿದ ಕರ್ಮಯೋಗದ ಐದು ಪ್ರಕಾರಗಳಲ್ಲಿನ ಯಾವುದೇ ಒಂದರ ಸಾಧನೆಯನ್ನು ಮಾಡುವುದರಿಂದ ಮನುಷ್ಯನಿಗೆ ಪರಮಾತ್ಮನ ಪ್ರಾಪ್ತಿಯಾಗಬಲ್ಲದು. ಇಷ್ಟೆ ಅಲ್ಲ, ಈ ಐದೂ ಪ್ರಕಾರಗಳ ಎಷ್ಟು ಶ್ಲೋಕಗಳು ಮೇಲೆ ಹೇಳಲಾಗಿದೆಯೋ ಅದರಲ್ಲಿನ ಯಾವುದೇ ಒಂದು ಶ್ಲೋಕಕ್ಕನುಸಾರ ತನ್ನ ಜೀವನವನ್ನು ರೂಪಿಸಿಕೊಂಡಾಗ ಪರಮಾತ್ಮನ ಪ್ರಾಪ್ತಿ ಆಗಬಲ್ಲದು. ಮತ್ತೆ ತನ್ನ ಅಕಾರಕ್ಕನುಸಾರ ಸಂಪೂರ್ಣ ಗೀತೆಗನುಕೂಲ ತನ್ನ ಜೀವನವನ್ನು ರೂಪಿಸಿಕೊಳ್ಳುವವನಿಗೆ ಪರಮಾತ್ಮನ ಪ್ರಾಪ್ತಿ ಆಗುವುದರಲ್ಲಿ ಹೇಳುವುದೇನಿದೆ? ಈ ಕರ್ಮಯೋಗದ ಹೊರತು ಜ್ಞಾನಯೋಗದ ಮೂಲಕವೂ ಪರಮಾತ್ಮನ ಪ್ರಾಪ್ತಿಯಾಗುವ ಬಹಳಷ್ಟು ಶ್ಲೋಕಗಳು ಗೀತೆಯಲ್ಲಿವೆ. ಆದರೆ ಇಲ್ಲಿ ಅದರ ಪ್ರಕರಣವಲ್ಲದ ಕಾರಣ ಅವುಗಳನ್ನು ಉಲ್ಲೇಖಿಸಿಲ್ಲ. ಇಲ್ಲಾದರೋ ಕರ್ಮಯೋಗದ ಮೂಲಕ ಪರಮಾತ್ಮನ ಪ್ರಾಪ್ತಿಯಾಗುವುದರ ದಿಗ್ದರ್ಶನ ಮಾಡಲಾಗಿದೆ.</p>
<p class="Text para-style-override-2">ಆದುದರಿಂದ ಕರ್ಮಯೋಗದ ಸಾಧಕರು ಕರ್ಮಯೋಗದ ಮೇಲೆ ಹೇಳಿದ ಐದು ಪ್ರಕಾರಗಳಲ್ಲಿ ತನ್ನ ಅಭಿರುಚಿ ಮತ್ತು ವಿಶ್ವಾಸಕ್ಕನುಸಾರ ಯಾವುದೇ ಒಂದನ್ನೂ ಕೂಡ ಶ್ರದ್ಧಾ-ಭಕ್ತಿಪೂರ್ವಕ ತತ್ಪರತೆಯಿಂದ ಸಾಧನೆಮಾಡಬೇಕು.<span></span></p>


<p class="Page-Break"> </p>
<p class="Chapter-Heading" id="toc_marker-13">11. ಸಾಂಖ್ಯಯೋಗ ಮತ್ತು ಕರ್ಮಯೋಗ</p>
<p class="Text">ಶ್ರೀಮದ್ಭಗವದ್ಗೀತೆಯ ಅ-5 ಶ್ಲೋಕ 5ರಲ್ಲಿ ಭಗವಂತನು ಹೇಳುತ್ತಾನೆ —</p>
<p class="Shlok">ಯತ್ಸಾಂಖ್ಯೈಃ ಪ್ರಾಪ್ಯತೇ ಸ್ಥಾನಂ ತದ್ಯೋಗೈರಪಿ ಗಮ್ಯತೇ ।</p>
<p class="Shlok">ಏಕಂ ಸಾಂಖ್ಯಂ ಚ ಯೋಗಂ ಚ ಯಃ ಪಶ್ಯತಿ ಸ ಪಶ್ಯತಿ ॥</p>
<p class="Text">‘ಜ್ಞಾನಯೋಗಿಗಳ ಮೂಲಕ ಯಾವ ಪರಮಧಾಮವು ಪಡೆಯಲಾಗುತ್ತದೆಯೋ, ಕರ್ಮಯೋಗಿಗಳ ಮೂಲಕವೂ ಸಹ ಅದನ್ನೇ ಪಡೆಯಲಾಗುತ್ತದೆ. ಅದಕ್ಕಾಗಿ ಯಾವ ಪುರುಷನು ಜ್ಞಾನಯೋಗ ಮತ್ತು ಕರ್ಮಯೋಗವನ್ನು ಫಲರೂಪದಲ್ಲಿ ಒಂದೆಂದು ನೋಡುತ್ತಾನೋ ಅವನೇ ಯಥಾರ್ಥವಾಗಿ ನೋಡುತ್ತಾನೆ.’</p>
<p class="Text">ಆದರೆ ಈ ವಿಷಯದಲ್ಲಿ ಇಲ್ಲಿ ಭಗವಂತನು ಸಾಂಖ್ಯ ಮತ್ತು ಯೋಗದ ಫಲವನ್ನು ಒಂದೇ ಎಂದು ಹೇಳುತ್ತಾನೋ ಅಥವಾ ಎರಡರ ಸಿದ್ಧಾಂತವು ಒಂದೇ ಎಂದು ತಿಳಿಸುತ್ತಿರುವನೋ ಎಂಬ ಶಂಕೆ ಉಂಟಾಗುತ್ತದೆ. ಫಲವು ಒಂದೇ ಎಂದು ಹೇಳುತ್ತಿದ್ದರೆ ಸಿದ್ಧಾಂತವು ಬೇರೆ-ಬೇರೆ ಆಗಿರುವುದರಿಂದ ಫಲವು ಒಂದೇ ಹೇಗಾಗಬಲ್ಲದು? ಒಂದು ವೇಳೆ ಸಿದ್ಧಾಂತವೂ ಒಂದೇ ಹೇಳಲಾದರೆ ಉಚಿತವಾಗಿ ಕಾಣುವುದಿಲ್ಲ. ಏಕೆಂದರೆ ಯೋಗ ಮತ್ತು ಸಾಂಖ್ಯದ ಸಿದ್ಧಾಂತದಲ್ಲಿ ಪರಸ್ಪರ ಅಂತರ ತುಂಬಾ ಇದೆ.</p>
<p class="Text">ಯೋಗದ ಸಿದ್ಧಾಂತದಲ್ಲಿ ಲಾಸಕ್ತಿಯನ್ನು ತ್ಯಜಿಸಿ ಮನುಷ್ಯನು ಈಶ್ವರನಿಗಾಗಿ ಕರ್ಮಮಾಡುತ್ತಿದ್ದರೂ ಕೂಡ ಅವನಲ್ಲಿ ಕರ್ತೃತ್ವದ ಅಭಿಮಾನ ಉಳಿಯುತ್ತದೆ.</p>
<p class="Text">ಸಾಂಖ್ಯದ ಸಿದ್ಧಾಂತದಲ್ಲಿ ಕರ್ಮದ ಕರ್ತಾ ಮನುಷ್ಯನಲ್ಲ. ಅವನಿಂದ ಕರ್ಮಗಳು ಆಗುತ್ತದೆ, ಹೀಗಿದ್ದರೂ ಕೂಡ ಆ ಕರ್ಮಗಳಲ್ಲಿ ಕೇವಲ ಸಾಕ್ಷಿಮಾತ್ರ ಉಳಿಯುವ ಆ ಪುರುಷನಲ್ಲಿ ಅಭಿಮಾನವು ಉಳಿಯುವುದಿಲ್ಲ.</p>
<p class="Text">ಕರ್ಮಯೋಗಿಯು ತನ್ನನ್ನು, ಈಶ್ವರನನ್ನು ಹಾಗೂ ಕಾರ್ಯಸಹಿತ ಪ್ರಕೃತಿಯನ್ನು ಬೇರೆ-ಬೇರೆಯಾಗಿ ಮೂರು ಸತ್ಯಪದಾರ್ಥವೆಂದು ತಿಳಿಯುತ್ತಾನೆ. ಆದರೆ ಸಾಂಖ್ಯಯೋಗಿಯು ಈಶ್ವರನ ಸತ್ತೆಯನ್ನು ತನ್ನಿಂದ ಬೇರೆ ತಿಳಿಯುವುದಿಲ್ಲ, ಕೇವಲ ಒಂದೇ ಆತ್ಮಸತ್ತೆಯನ್ನು ಒಪ್ಪುತ್ತಾನೆ ಹಾಗೂ ವಿಕಾರಸಹಿತ ಪ್ರಕೃತಿಯನ್ನು ಅಂತವಂತ ಅಂದರೆ ನಾಶವುಳ್ಳದ್ದು ಎಂದು ತಿಳಿಯುತ್ತಾನೆ. ಆದುದರಿಂದ ಇಬ್ಬರ ಸಿದ್ಧಾಂತಗಳು ಬೇರೆ-ಬೇರೆಯಾಗಿ ಕಂಡುಬರುತ್ತವೆ. ಮತ್ತೆ ಸಾಂಖ್ಯ ಹಾಗೂ ಕರ್ಮಯೋಗವನ್ನು ಯಾವ ವಿಷಯದಲ್ಲಿ ಒಂದೆಂದು ತಿಳಿಸಲಾಗಿದೆ?</p>
<p class="Text">ಮೇಲಿನ ಶಂಕೆಯ ಉತ್ತರ ಹೀಗಿದೆ —</p>
<p class="Shlok">ಏಕಮಷ್ಯಾಸ್ಥಿತಃ ಸಮ್ಯಗುಭಯೋರ್ವಿಂದತೇ ಫಲಮ್ ॥</p>
<p class="TXT-Right">(ಗೀತೆ 5/4)</p>
<p class="Text">‘ಸಾಂಖ್ಯ ಮತ್ತು ಯೋಗ ಇವೆರಡರಲ್ಲಿನ ಒಂದರಲ್ಲಿ ಸಮ್ಯಕ್ ಪ್ರಕಾರದಿಂದ ಸ್ಥಿತನಾದ ಪುರುಷನು ಎರಡರ ಫಲರೂಪೀ ಪರಮಾತ್ಮನನ್ನು ಪಡೆದುಕೊಳ್ಳುವನು’. ಪರಮಾತ್ಮನ ಪ್ರಾಪ್ತಿರೂಪೀ ಫಲವು ಎರಡರದ್ದೂ ಒಂದೇ ಆಗಿದೆ. ಪರಮಧಾಮ, ಪರಮಪದ, ಪರಮಗತಿ ಇವುಗಳ ಪ್ರಾಪ್ತಿಯೆಂದೂ ಇದನ್ನೇ ಹೇಳುತ್ತಾರೆ.</p>
<p class="Text">ಇದರಿಂದ ಸಾಂಖ್ಯ ಮತ್ತು ಯೋಗ ಇವೆರಡು ಸಾಧನೆಗಳ ಫಲವು ಒಂದೇ ಆದ ಕಾರಣ ಇವುಗಳನ್ನು ಒಂದೆಂದು ಹೇಳಿದೆ. ಫಲವು ಒಂದೇ ಆಗಿರುವುದರಿಂದ ಸಿದ್ಧಾಂತವು ಒಂದೇ ಆಗಿರಬೇಕು, ಇದು ಸರಿಯಾಗಿದೆ. ಆದರೆ ಇದೇನೋ ನಿಯಮವಲ್ಲ. ಮಾರ್ಗ (ಸಾಧನೆ) ಮತ್ತು ಲಕ್ಷ್ಯ ಭಿನ್ನ-ಭಿನ್ನವೂ ಆಗಬಲ್ಲದು.</p>
<p class="Text">ಒಂದೇ ಗ್ರಾಮಕ್ಕೆ ಹೋಗಲು ದಾರಿಗಳು ಅನೇಕವಿರುತ್ತವೆ. ಯಾವುದೇ ರಸ್ತೆಯಿಂದ ಹೋದರೂ ಎಲ್ಲದರ ಪರಿಣಾಮ ಒಂದೇ ಆಗುತ್ತದೆ. ಯಾರೋ ಅಮೇರಿಕೆಗೆ ಹೋಗುವವನು ತನ್ನ ಭಾರತವರ್ಷದಿಂದ ಪಶ್ಚಿಮವನ್ನೇ ಹಿಡಿದು ಹೋಗುತ್ತಾನೆ, ಇನ್ನೊಬ್ಬನು ಪೂರ್ವವನ್ನೇ ಹಿಡಿದು ಹೋಗುತ್ತಾನೆ. ಆದರೆ ನಡೆಯುತ್ತಾ-ನಡೆಯುತ್ತಾ ಕೊನೆಗೆ ಇಬ್ಬರೂ ಅಮೇರಿಕೆಗೆ ತಲುಪುತ್ತಾರೆ. ದಾರಿ ಬೇರೆ-ಬೇರೆಯಾದ್ದರಿಂದ ಪರಸ್ಪರ ಒಬ್ಬರಿಂದ ಒಬ್ಬರ ಅಂತರ ತುಂಬಾ ಕಾಣುತ್ತದೆ. ಆದರೆ ಆ ದೇಶಕ್ಕೆ ತಲುಪಿದಾಗ ಆ ಅಂತರ ಉಳಿಯುವುದಿಲ್ಲ.</p>
<p class="Text">ಹೀಗೆಯೇ ಒಂದು ಗ್ರಾಮಕ್ಕೆ ಹೋಗಲು ಅನೇಕ ದಾರಿಗಳಿರುವಂತೆಯೇ ಒಂದೇ ಕಾರ್ಯದ ಸಿದ್ಧಿಗಾಗಿ ಸಾಧನೆಯೂ ಅನೇಕವಾಗಿರಬಲ್ಲವು.</p>
<p class="Text">ಸೂರ್ಯ ಮತ್ತು ಚಂದ್ರಗ್ರಹಣಗಳನ್ನು ಸಿದ್ಧಮಾಡುವವರಲ್ಲಿ ಒಂದು ಪಕ್ಷ ಹೇಳುತ್ತದೆ - ಪೃಥ್ವಿಯು ಸ್ಥಿರವಾಗಿದೆ, ಸೂರ್ಯ-ಚಂದ್ರರು ಚಲಿಸುತ್ತಾರೆ. ಮತ್ತೊಂದು ಪಕ್ಷ ಹೇಳುತ್ತದೆ - ಪೃಥ್ವಿಯೂ ಚರಿಸುತ್ತದೆ. ಇಬ್ಬರ ಮತವು ಭಿನ್ನ-ಭಿನ್ನವಾದ ಕಾರಣ ಒಬ್ಬರಿಂದೊಬ್ಬರಿಗೆ ತುಂಬಾ ಅಂತರವಿದೆ, ಆದರೆ ಇಬ್ಬರ ಫಲ ಒಂದೇ ಆಗಿರುತ್ತದೆ.</p>
<p class="Text">ಇದರಿಂದ ಸಾಧನೆ ಮತ್ತು ಮತ ಅತ್ಯಂತ ಭಿನ್ನವಾಗಿದ್ದರೂ ಎರಡರ ಉದ್ದೇಶ ಮತ್ತು ಪರಿಣಾಮ ಒಂದೇ ಈಶ್ವರನ ಪ್ರಾಪ್ತಿಯಾಗುವುದರಿಂದ ಒಂದೇ ಆಗಿದೆ.</p>
<p class="Text">ಈಗ ಸಾಂಖ್ಯ<span class="char-style-override-3">‡</span> ಮತ್ತು ಕರ್ಮಯೋಗ<span class="char-style-override-3">§</span> ಇವುಗಳ ವಿಷಯದಲ್ಲಿ ಬರೆಯಲಾಗುತ್ತದೆ. ಉಪಾಸನೆ ಎರಡೂ ಸಾಧನೆಗಳಲ್ಲಿರುತ್ತದೆ. ಉಪಾಸನಾರಹಿತ ಜ್ಞಾನ ಕರ್ಮಯೋಗ ನೀರಿಲ್ಲದ ನದಿಯಂತೆಯೇ ಶುಷ್ಕವಾಗಿದೆ.</p>
<p class="Footnotes"><span class="char-style-override-6">‡ §</span> ಗೀತೋಕ್ತ ಸಾಂಖ್ಯ ಮತ್ತು ಕರ್ಮಯೋಗವನ್ನು ಮಹರ್ಷಿ ಕಪಿಲಪ್ರಣೀತ ಸಾಂಖ್ಯದರ್ಶನ ಹಾಗೂ ಮಹರ್ಷಿ ಪತಂಜಲಿ ಪ್ರಣೀತ ಯೋಗದರ್ಶನದಿಂದ ಬೇರೆಯೆಂದು ತಿಳಿಯಬೇಕು.</p>
<p class="Text">ಗೀತೆಗನುಸಾರ ಸಾಂಖ್ಯಯೋಗಿಯ ನಿಷ್ಠೆಯಲ್ಲಿ ವಿಜ್ಞಾನಾನಂದಘನ ಕೇವಲ ಒಂದು ಪರಮಾತ್ಮ ತತ್ತ್ವವೇ ಅನಾದಿ, ನಿತ್ಯ, ಸತ್ಯವಾಗಿದೆ. ಆ ವಿಜ್ಞಾನಾನಂದಘನನ ಸಂಕಲ್ಪದ ಆಧಾರದ ಮೇಲೆ ನಿರ್ಮಲ ಆಕಾಶದ ಯಾವುದೋ ಒಂದಂಶದಲ್ಲಿ ಮೋಡಗಳಿರುವಂತೆ ಪ್ರಪಂಚದ ಪ್ರತೀತಿ ಆಗುತ್ತದೆ. ಆದ್ದರಿಂದ ಸಾಂಖ್ಯಯೋಗಿಯು ವಿಶುದ್ಧ ಬುದ್ಧಿಯಿಂದ ಯುಕ್ತನಾಗಿ ಶೋಕ, ಭಯ, ರಾಗ-ದ್ವೇಷ, ಮಮತೆ, ಅಹಂಕಾರ, ಪರಿಗ್ರಹ ಇವುಗಳಿಂದ ರಹಿತನಾಗಿ ಪವಿತ್ರನಾಗಿದ್ದು, ಏಕಾಂತದೇಶವನ್ನು ಸೇವಿಸುತ್ತಾನೆ. ಮನ, ವಾಣೀ, ಶರೀರವನ್ನು ವಶಪಡಿಸಿಕೊಂಡು, ಸಮಸ್ತ ಪ್ರಾಣಿಗಳಲ್ಲಿ ಸಮಭಾವನಾಗಿ, ಆತ್ಮತತ್ತ್ವವನ್ನು ವಿವೇಚಿಸುತ್ತಾ ಪ್ರಶಾಂತ ಚಿತ್ತದಿಂದ ಪರಮಾತ್ಮನ ಸ್ವರೂಪವನ್ನು ಏಕಭಾವದಿಂದ ಹೀಗೆ ಧ್ಯಾನಿಸುತ್ತಾನೆ - ಓರ್ವ ಆನಂದಘನ ವಿಜ್ಞಾನರೂಪೀ ಪೂರ್ಣಬ್ರಹ್ಮ ಪರಮಾತ್ಮನೇ ಪರಿಪೂರ್ಣನಾಗಿದ್ದಾನೆ. ಅವನಿಗಿಂತ ಬೇರೆ ಏನೂ ಇಲ್ಲ. ಆ ಬ್ರಹ್ಮನ ಜ್ಞಾನವು ಆ ಬ್ರಹ್ಮನಿಗೇ ಇದೆ. ಅದು ಸ್ವಯಂ ಜ್ಞಾನ ಸ್ವರೂಪವಾಗಿದೆ, ಅದರ ಅಭಾವ ಎಂದಿಗೂ ಆಗುವುದಿಲ್ಲ. ಅದಕ್ಕಾಗಿ ಅದನ್ನು ಸತ್ಯ, ಸನಾತನ, ನಿತ್ಯವೆಂದು ಹೇಳುತ್ತಾರೆ. ಅವನು ಸೀಮಾರಹಿತ ಅಪಾರ, ಅನಂತನಾಗಿದ್ದಾನೆ. ಮನ, ಬುದ್ಧಿ, ಚಿತ್ತ, ಅಹಂಕಾರ, ದ್ರಷ್ಟಾ, ದೃಶ್ಯ, ದರ್ಶನ ಇತ್ಯಾದಿ ಇರುವುದೆಲ್ಲವೂ ಬ್ರಹ್ಮಸ್ವರೂಪವೇ ಆಗಿದೆ. ವಾಸ್ತವವಾಗಿ ಓರ್ವ ಪೂರ್ಣಬ್ರಹ್ಮ ಪರಮಾತ್ಮನಲ್ಲದೆ ಬೇರೆ ಯಾವ ವಸ್ತುವೂ ಇಲ್ಲ.</p>
<p class="Text">ಆ ವಿಜ್ಞಾನಾನಂದಘನ ಪರಮಾತ್ಮನು ‘ಪೂರ್ಣ-ಆನಂದ’ ‘ಅಪಾರ ಆನಂದ’ ‘ಶಾಂತ ಆನಂದ’ ‘ಘನ ಆನಂದ’ ‘ಬೋಧ ಸ್ವರೂಪ ಆನಂದ’ ‘ಜ್ಞಾನಸ್ವರೂಪ ಆನಂದ’ ‘ಪರಮ ಆನಂದ’ ‘ನಿತ್ಯ ಆನಂದ’ ‘ಸತ್ ಆನಂದ’ ‘ಚೇತನ ಆನಂದ’ ಆನಂದವೇ ಆನಂದವಾಗಿದ್ದಾನೆ. ಒಂದು ಆನಂದವಲ್ಲದೆ ಬೇರೆ ಏನೂ ಇಲ್ಲ. ಹೀಗೆ ಮನನ ಮಾಡುತ್ತಾ-ಮಾಡುತ್ತಾ ಮನಸ್ಸಿನ ಎಲ್ಲ ಸಂಕಲ್ಪಗಳು ಆ ಪರಮಾತ್ಮನಲ್ಲಿ ವಿಲೀನವಾದಾಗ, ಒಂದು ಬೋಧಸ್ವರೂಪೀ, ಆನಂದಘನ ಪರಮಾತ್ಮನಲ್ಲದೆ ಬೇರೆ ಯಾವುದರ ಅಸ್ತಿತ್ವದ ಸಂಕಲ್ಪವೂ ಇಲ್ಲದಿರುವಾಗ ಅವನ ಸ್ಥಿತಿಯು ಆ ಆನಂದಮಯ ಅಚಿಂತ್ಯ ಪರಮಾತ್ಮನಲ್ಲಿ ನಿಶ್ಚಲವಾಗುತ್ತದೆ. ಈ ಪ್ರಕಾರದಿಂದ ಧ್ಯಾನವನ್ನು ನಿತ್ಯನಿಯಮ ಪೂರ್ವಕ ಅಭ್ಯಾಸ ಮಾಡುತ್ತಾ-ಮಾಡುತ್ತಾ ಸಾಧನೆಯು ಪರಿಪಕ್ವವಾದಾಗ ಸಾಧಕನ ಜ್ಞಾನದಲ್ಲಿ ತನ್ನ ಹಾಗೂ ಈ ಪ್ರಪಂಚದ ಸತ್ತೆಯು ಬ್ರಹ್ಮನಿಂದ ಬೇರೆಯಾಗಿರುವುದಿಲ್ಲ. ಜ್ಞಾತಾ, ಜ್ಞಾನ, ಜ್ಞೇಯ ಎಲ್ಲವೂ ಒಂದು ವಿಜ್ಞಾನಾನಂದ ಘನವಾಗಿ ಹೋಗುತ್ತವೆ. ಆಗ ಅವನು ಕೃತಾರ್ಥನಾಗಿ ಹೋಗುತ್ತಾನೆ.</p>
<p class="Text">ಸಾಂಖ್ಯಯೋಗಿಯು ವ್ಯವಹಾರಕಾಲದಲ್ಲಿ ಇಪ್ಪತ್ತನಾಲ್ಕು<span class="char-style-override-3">*</span> ತತ್ತ್ವಗಳುಳ್ಳ ಕ್ಷೇತ್ರವನ್ನು ಜಡ, ವಿಕಾರಿ, ನಾಶವುಳ್ಳದ್ದು, ಅನಿತ್ಯವೆಂದು ತಿಳಿಯುತ್ತಾನೆ. ಸಮಸ್ತ ಕ್ರಿಯೆ-ಕರ್ಮಗಳನ್ನು ಪ್ರಕೃತಿಯ ಕಾರ್ಯರೂಪೀ ಆ ಕ್ಷೇತ್ರದಿಂದಲೇ ಮಾಡಲ್ಪಟ್ಟವುಗಳು ಅರ್ಥಾತ್ ಇಂದ್ರಿಯಗಳು ತಮ್ಮ-ತಮ್ಮ ಅರ್ಥದಲ್ಲೇ ವರ್ತಿಸುತ್ತವೆ ಎಂದು ತಿಳಿಯುತ್ತಾನೆ. ನಿತ್ಯ, ಚೇತನ, ಅವಿನಾಶೀ ಆತ್ಮವನ್ನು ನಿರ್ವಿಕಾರೀ, ಅಕರ್ತಾ ಹಾಗೂ ಶರೀರದಿಂದ ವಿಲಕ್ಷಣವೆಂದು ತಿಳಿಯುತ್ತಾನೆ. ಹೀಗೆ ತಿಳಿದ ಆ ಸಾಂಖ್ಯಯೋಗಿಯು ಮನ, ಇಂದ್ರಿಯ ಶರೀರಗಳಿಂದ ಆಗುವ ಸಮಸ್ತ ಕರ್ಮಗಳಲ್ಲಿ ಕರ್ತೃತ್ವದ ಅಭಿಮಾನದಿಂದ ರಹಿತನಾಗಿ ಕರ್ಮಮಾಡುತ್ತಲೂ ಕರ್ಮಗಳಿಂದ ಬಂತನಾಗುವುದಿಲ್ಲ.</p>
<p class="Footnote-Shloka">* ಮಹಾಭೂತಾನ್ಯಹಂಕಾರೋ ಬುದ್ಧಿರವ್ಯಕ್ತಮೇವ ಚ ।</p>
<p class="Footnote-Shloka">ಇಂದ್ರಿಯಾಣಿ ದಶೈಕಂ ಚ ಪಂಚ ಚೇಂದ್ರಿಯಗೋಚರಾಃ ॥</p>
<p class="Footnotes-Right">(ಗೀತೆ 13/5)</p>
<p class="Footnotes">ಪಂಚಮಹಾ‘ೂತಗಳು ಅರ್ಥಾತ್ ಆಕಾಶ, ವಾಯು, ಅಗ್ನಿ, ಜಲ, ಪೃಥ್ವಿಯ ಸೂಕ್ಷ್ಮಭಾವ; ಅಹಂಕಾರ, ಬುದ್ಧಿ, ಮೂಲಪ್ರಕೃತಿ ಅಂದರೆ ತ್ರಿಗುಣಮಯಿ ಮಾಯೆ, ಹತ್ತು ಇಂದ್ರಿಯಗಳೂ ಅರ್ಥಾತ್ ಶ್ರೋತ್ರ, ತ್ವಚೆ, ನೇತ್ರ, ನಾಲಿಗೆ, ಮೂಗು ಹಾಗೂ ವಾಕ್, ಪಾಣಿ, ಪಾದ, ಉಪಸ್ಥ, ಗುದಾ; ಒಂದು ಮನಸ್ಸು; ಐದು ಇಂದ್ರಿಯಗಳ ವಿಷಯಗಳು ಶಬ್ದ, ಸ್ಪರ್ಶ, ರೂಪ, ರಸ, ಗಂ‘ ಇವು 24 ತತ್ತ್ವಗಳು.</p>
<p class="Text">ಅವನು ಸಮಸ್ತ ಪ್ರಾಣಿಗಳ ಬೇರೆ-ಬೇರೆ ಭಾವಗಳನ್ನು ಕೇವಲ ಓರ್ವ ಪರಮಾತ್ಮನ ಸಂಕಲ್ಪದ ಆಧಾರದ ಮೇಲೆ ಸ್ಥಿತವೆಂದು ನೋಡುತ್ತಾನೆ. ಆ ಪರಮಾತ್ಮನ ಸಂಕಲ್ಪದಿಂದ ಸಮಸ್ತ ಪ್ರಾಣಿಗಳ ಉತ್ಪತ್ತಿಯ ವಿಸ್ತಾರವನ್ನು ನೋಡುತ್ತಾನೆ. ಹೀಗೆ ಅಭ್ಯಾಸ ಮಾಡುತ್ತಾ-ಮಾಡುತ್ತಾ ಅಭ್ಯಾಸವು ಪರಿಪಕ್ವವಾದಾಗ ಅವನು ಬ್ರಹ್ಮವನ್ನು ಏಕೀಭಾವದಿಂದ ಪಡೆದುಕೊಳ್ಳುತ್ತಾನೆ. ಅಂದರೆ ಅವನು ಆ ಬ್ರಹ್ಮವನ್ನು ತದ್ರೂಪನಾಗಿ ಪಡೆದುಕೊಳ್ಳುತ್ತಾನೆ. ಗೀತೆಯಲ್ಲಿ ಭಗವಂತನು ಹೀಗೆ ಹೇಳಿರುವನು —</p>
<p class="Shlok">ತದ್ಬುದ್ಧಯಸ್ತದಾತ್ಮಾನಸ್ತನ್ನಿಷ್ಠಾಸ್ತತ್ಪರಾಯಣಾಃ ।</p>
<p class="Shlok">ಗಚ್ಛಂತ್ಯಪುನರಾವೃತ್ತಿಂ ಜ್ಞಾನನಿರ್ಧೂತಕಲ್ಮಷಾಃ ॥</p>
<p class="TXT-Right">(ಗೀತೆ 5/17)</p>
<p class="Text">‘ಯಾರ ಮನಸ್ಸು ಪರಮಾತ್ಮನಲ್ಲಿ ತದ್ರೂಪವಾಗಿದೆಯೋ, ಯಾರ ಬುದ್ಧಿಯು ಪರಮಾತ್ಮನಲ್ಲಿ ತದ್ರೂಪವಾಗಿದೆಯೋ ಮತ್ತು ಸಚ್ಚಿದಾನಂದಘನ ಪರಮಾತ್ಮನಲ್ಲಿಯೇ ಯಾರಿಗೆ ನಿರಂತರವಾದ ಏಕೀಭಾವದ ಸ್ಥಿತಿಯಿದೆಯೋ ಅಂತಹ ಪರಮಾತ್ಮ ಪರಾಯಣರಾದ ಪುರುಷರು ಜ್ಞಾನದ ಮೂಲಕ ಪಾಪರಹಿತರಾಗಿ ಅಪುನರಾವೃತ್ತಿಯನ್ನು ಅರ್ಥಾತ್ ಪರಮಗತಿಯನ್ನು ಪಡೆಯುತ್ತಾರೆ.’</p>
<p class="Text">ಬ್ರಹ್ಮವನ್ನು ಪಡೆದ ಬಳಿಕ ಉಂಟಾಗುವ ಸ್ಥಿತಿಯ ಕುರಿತು ಏನಾದರು ಬರೆಯುವುದು ನಿಜವಾಗಿ ಕಠಿಣವಾಗಿದೆ. ಆದರೂ ಸಾಧುಗಳು, ಮಹಾತ್ಮರು, ಶಾಸ್ತ್ರಗಳು ಇವುಗಳಿಂದ ತಿಳಿಯುವ ಕಿಂಚಿತ್ತನ್ನು ಓದುಗರ ಅರಿವಿಗಾಗಿ ಬರೆಯಲಾಗುತ್ತದೆ. ಕೊರತೆಗಳ ಬಗ್ಗೆ ವಿದ್ವಜ್ಜನರು ಕ್ಷಮಿಸಲಿ.</p>
<p class="Text">ಮೋಡಗಳ ಬೇರೆ-ಬೇರೆ ವಿಕಾರಗಳ ಕಾರಣ ಕಂಡುಬರುವ ಬೇರೆ-ಬೇರೆ ಆಕಾಶದ ಖಂಡಗಳನ್ನು ಮೋಡಗಳು ನಾಶವಾದ ಮೇಲೆ ಮನುಷ್ಯನು ಆ ಒಂದು ಅನಂತ ನಿರ್ಮಲ ಮಹಾಕಾಶದ ಅಂತರವನ್ನೇ ನೋಡುತ್ತಾನೆ. ಅರ್ಥಾತ್ - ಕೇವಲ ಒಂದು ಅನಂತ ನಿರ್ಮಲ ಆಕಾಶದಲ್ಲಿ ಬೇರೆ ಏನೂ ನೋಡುವುದಿಲ್ಲ. ಹಾಗೆಯೇ ಜ್ಞಾನೀಮಹಾತ್ಮರು ಮಾಯೆಯಿಂದುಂಟಾದ ಶರೀರದ ಬೇರೆ-ಬೇರೆ ವಿಕಾರಗಳ ಕಾರಣ (ಅಜ್ಞಾನದಿಂದ) ಕಂಡುಬರುವ ಪ್ರಾಣಿ (ಜೀವ)ಗಳ ಬೇರೆ-ಬೇರೆ ಭಾವಗಳನ್ನು, ಆ ಜೀವರ ನಾನಾಸತ್ತೆಯನ್ನು ಅಜ್ಞಾನವು ನಾಶವಾದಾಗ ಕೇವಲ ಆ ಒಂದು ಅನಂತ, ನಿತ್ಯ-ವಿಜ್ಞಾನಾನಂದಘನ ಪರಮಾತ್ಮನ ಅಂತರ್ಗತವೇ ನೋಡುತ್ತಾರೆ. ಅರ್ಥಾತ್ - ಅವರು ಕೇವಲ ಒಂದು ವಿಶುದ್ಧ ನಿತ್ಯ, ವಿಜ್ಞಾನಾನಂದಘನ ಬ್ರಹ್ಮವಲ್ಲದೆ ಬೇರೆ ಏನನ್ನೂ ನೋಡುವುದಿಲ್ಲ. ಆ ಜ್ಞಾನಿಗಾಗಿ ಪ್ರಪಂಚವು ಅತ್ಯಂತ ಅಭಾವವಾಗಿ ಹೋಗಿದ್ದರೂ ಪ್ರಾರಬ್ಧದ ಕಾರಣ ಅವನ ಅಂತಃಕರಣದಲ್ಲಿ ಪ್ರಪಂಚದ ಪ್ರತೀತಿಮಾತ್ರ ಆಗುತ್ತದೆ.</p>
<p class="Text">ಸ್ವಪ್ನದಿಂದ ಎಚ್ಚರಗೊಂಡ ಮನುಷ್ಯನು ಸ್ವಪ್ನದ ಸೃಷ್ಟಿಯ ಉಪಾದಾನಕಾರಣ ಮತ್ತು ನಿಮಿತ್ತಕಾರಣ ತನ್ನನ್ನೇ ನೋಡುವಂತೆಯೇ ಅವರು ಸಮಸ್ತ ಚರಾಚರ ಭೂತಪ್ರಾಣಿಗಳ ಉಪಾದಾನಕಾರಣ<span class="char-style-override-3">*</span> ಮತ್ತು ನಿಮಿತ್ತಕಾರಣ<span class="char-style-override-3">**</span>ವನ್ನು ಕೇವಲ ವಿಜ್ಞಾನಾನಂದಘನ ಬ್ರಹ್ಮನನ್ನೇ ನೋಡುತ್ತಾರೆ. ಏಕೆಂದರೆ, ಒಂದು ವಿಜ್ಞಾನಾನಂದಘನಬ್ರಹ್ಮನಲ್ಲದೆ ಯಾವ ವಸ್ತುವೂ ಇಲ್ಲದಿರುವಾಗ ಅವರು ಬ್ರಹ್ಮನಿಂದ ಭಿನ್ನವಾಗಿ ಯಾರನ್ನು ನೋಡಬಲ್ಲನು? ಇದೇ ಆ ಪರಮಾತ್ಮನ ಸ್ವರೂಪದ ಪ್ರಾಪ್ತಿಯಾಗಿದೆ. ಇದನ್ನೇ ಪರಮಪದ, ಪರಮಧಾಮ, ಪರಮಗತಿಯ ಪ್ರಾಪ್ತಿ ಎಂದೂ ಹೇಳುತ್ತಾರೆ.</p>
<p class="Footnotes"><span class="char-style-override-4">* </span>ಯಾವುದರಿಂದ ಕಾರ್ಯದ ಉತ್ಪತ್ತಿಯಾಗುತ್ತದೋ ಅದನ್ನು ಉಪಾದಾನ ಕಾರಣವೆಂದು ಹೇಳುತ್ತಾರೆ. ಮಡಕೆಯ ಉಪಾದಾನ ಕಾರಣ ಮಣ್ಣು ಮತ್ತು ಒಡವೆಗಳ ಚಿನ್ನ.</p>
<p class="Footnotes"><span class="char-style-override-4">** </span>ಯಾರ ಮೂಲಕ ವಸ್ತುವಿನ ನಿರ್ಮಾಣವಾಗುತ್ತದೋ ಅವನನ್ನು ನಿಮಿತ್ತಕಾರಣವೆಂದು ಹೇಳುತ್ತಾರೆ. ಮಡಕೆಗಳ ನಿಮಿತ್ತಕಾರಣ ಕುಂಬಾರನು ಮತ್ತು ಒಡವೆಗಳ ಅಕ್ಕಸಾಲಿಗನು.</p>
<p class="Text">ಗೀತೆಗನುಸಾರ ಕರ್ಮಯೋಗದ ನಿಷ್ಠೆಯಲ್ಲಿ ಪ್ರಕೃತಿ ಅಂದರೆ ಮಾಯೆ, ಜೀವಾತ್ಮಾ, ಪರಮೇಶ್ವರ ಈ ಮೂರು ಪದಾರ್ಥಗಳು ಒಪ್ಪಿಕೊಳ್ಳಲಾಗಿದೆ. ಏಳನೇ ಅಧ್ಯಾಯದಲ್ಲಿ ಭಗವಂತನು ಮಾಯೆಯ ವಿಸ್ತಾರವನ್ನು ಅಪರ ಪ್ರಕೃತಿ, ಜೀವಾತ್ಮನನ್ನು ಪರಾ ಮತ್ತು ಪರಮೇಶ್ವರನನ್ನು ಅಹಂ ಎಂದು ವರ್ಣಿಸಿರುವನು. ಹದಿನೈದನೆಯ ಅಧ್ಯಾಯದಲ್ಲಿ ಇವೇ ಮೂರು ಪದಾರ್ಥಗಳನ್ನು ಕ್ಷರ, ಅಕ್ಷರ, ಪುರುಷೋತ್ತಮವೆಂದು ಹೇಳಿದೆ. ಅವು ಸರ್ವಶಕ್ತಿವಂತ, ಎಲ್ಲರ ಕರ್ತಾ-ಹರ್ತಾ, ಸರ್ವಾಂತರ್ಯಾಮಿ, ಸರ್ವವ್ಯಾಪೀ ಪರಮೇಶ್ವರನು ಆ ನಿತ್ಯ ವಿಜ್ಞಾನಾನಂದಘನ ಬ್ರಹ್ಮನ ಪ್ರತಿಷ್ಠೆಯಾಗಿದೆ.<span class="char-style-override-3">§</span> ಅಂದರೆ ವಿಜ್ಞಾನಾನಂದಘನ ಬ್ರಹ್ಮನೂ ಅವನೇ ಆಗಿದ್ದಾನೆ. ಅವನೇ ತನ್ನ ಯೋಗಮಾಯೆಯ ಒಂದು ಅಂಶದಿಂದ ಸಮಸ್ತ ಪ್ರಪಂಚವನ್ನು ತನ್ನಲ್ಲಿ ಧರಿಸಿಕೊಂಡಿರುವನು.<span class="char-style-override-3">‡</span> ಮಾಯೆ ಈಶ್ವರನ ಶಕ್ತಿಯಾಗಿದೆ ಹಾಗೂ ಜಡವು ಅನಿತ್ಯ, ವಿಕಾರಿಯಾಗಿದೆ ಮತ್ತು ಈಶ್ವರನ ಈನವಾಗಿದೆ. ಜೀವಾತ್ಮನೂ ಈಶ್ವರನ ಅಂಶನಾದ ಕಾರಣ ನಿತ್ಯ ವಿಜ್ಞಾನಾನಂಧಘನ ಸ್ವರೂಪನೇ ಆಗಿದ್ದಾನೆ.<span class="char-style-override-3">*</span> ಆದರೆ ಮಾಯೆಯಲ್ಲಿ ಸ್ಥಿತನಾದ ಕಾರಣ ಪರವಶನಾದ ಅವನು ಗುಣ ಮತ್ತು ಕರ್ಮಗಳನುಸಾರವಾಗಿ ಸುಖ-ದುಃಖಾದಿಗಳನ್ನು ಭೋಗಿಸುತ್ತಾ ಜನ್ಮ-ಮರಣವನ್ನು ಪಡೆಯುತ್ತಾನೆ. </p>
<p class="Footnote-Shloka">§ ಬ್ರಹ್ಮಣೋ ಹಿ ಪ್ರತಿಷ್ಠಾಹಮಮೃತಸ್ಯಾವ್ಯಯಸ್ಯಚ ।</p>
<p class="Footnote-Shloka">  ಶಾಶ್ವತಸ್ಯ ಚ ಧರ್ಮಸ್ಯ ಸುಖಸೈಕಾಂತಿಕಸ್ಯ ಚ ॥ </p>
<p class="Footnotes-Right">(ಗೀತೆ 14/23)</p>
<p class="Footnote-Shloka"><span class="char-style-override-6">‡</span> ವಿಷ್ಟಭ್ಯಾಹಮಿದಂ ಕೃತ್ಸ್ನಮೇಕಾಂಶೇನ ಸ್ಥಿತೋ ಜಗತ್ ॥ </p>
<p class="Footnotes-Right">(ಗೀತೆ 10/42)</p>
<p class="Footnote-Shloka">* ಮಮೈವಾಂಶೋ ಜೀವಲೋಕೇ ಜೀವಭೂತಃ ಸನಾತನಃ ।</p>
<p class="Footnotes-Right">(ಗೀತೆ 15/7)</p>
<p class="Text">ಆದರೂ ಪರಮಾತ್ಮನಲ್ಲಿ ಶರಣಾದ್ದರಿಂದ ಅವನು ಮಾಯೆಯಿಂದ ಬಿಡುಗಡೆ ಹೊಂದಿ ಪರಮಪದವನ್ನು ಪಡೆಯಬಲ್ಲನು. ಗೀತೆ ಅ-7 ಶ್ಲೋಕ 14ರಲ್ಲಿ ಹೇಳಿದೆ —</p>
<p class="Shlok">ದೈವೀ ಹ್ಯೇಷಾ ಗುಣಮಯೀ ಮಮ ಮಾಯಾ ದರುತ್ಯಯಾ ।</p>
<p class="Shlok">ಮಾಮೇವ ಯೇ ಪ್ರಪದ್ಯಂತೇ ಮಾಯಾಮೇತಾಂ ತರಂತಿ ತೇ ॥</p>
<p class="Text">ಏಕೆಂದರೆ, ಈ ಅಲೌಕಿಕವಾದ ಅರ್ಥಾತ್ ಅತಿ ಅದ್ಬುತವಾದ, ತ್ರಿಗುಣಮಯಿಯಾದ ನನ್ನ ಮಾಯೆಯು ಬಹಳ ದುಸ್ತರವಾಗಿದೆ; ಆದರೆ ಯಾವ ಪುರುಷರು ಕೇವಲ ನನ್ನನ್ನೇ ನಿರಂತರವಾಗಿ ಭಜಿಸುತ್ತಾರೋ ಅವರು ಈ ಮಾಯೆಯನ್ನು ದಾಟಿಬಿಡುತ್ತಾರೆ ಅರ್ಥಾತ್ ಜಗತ್ತಿನಿಂದ ಪಾರಾಗುತ್ತಾರೆ.</p>
<p class="Text">ಇದಕ್ಕಾಗಿ ಕರ್ಮಯೋಗಿಯು ಪವಿತ್ರ ಮತ್ತು ಏಕಾಂತ ಸ್ಥಳದಲ್ಲಿ ಸ್ಥಿತನಾಗಿ, ಶರೀರ, ಇಂದ್ರಿಯ, ಮನಸ್ಸುಗಳನ್ನು ಸ್ವಾಧೀನಪಡಿಸಿಕೊಂಡು ಪರಮಾತ್ಮನಿಗೆ ಶರಣಾದ, ಪ್ರಶಾಂತ ಹಾಗೂ ಏಕಾಗ್ರ ಮನಸ್ಸಿನಿಂದ ಶ್ರದ್ಧಾ-ಪ್ರೇಮಪೂರ್ವಕ ಪರಮಾತ್ಮನ ಧ್ಯಾನ ಮಾಡುವಂತಹ ಯೋಗಿಯನ್ನು ಭಗವಂತನು ಸ್ವತಃ ಪ್ರಶಂಸಿಸಿರುವನು.</p>
<p class="Shlok">ಯೋಗಿನಾಮಪಿ ಸರ್ವೇಷಾಂ ಮದ್ಗತೇನಾಂತರಾತ್ಮನಾ ।</p>
<p class="Shlok">ಶ್ರದ್ಧಾವಾನ್ ಭಜತೇ ಯೋ ಮಾಂ ಸ ಮೇ ಯುಕ್ತತಮೋ ಮತಃ ॥</p>
<p class="TXT-Right">(ಗೀತೆ 6/47)</p>
<p class="Text">‘ಸಂಪೂರ್ಣ ಯೋಗಿಗಳಲ್ಲಿ ಕೂಡ ಯಾವ ಶ್ರದ್ಧಾವಂತನಾದ ಯೋಗಿಯು ನನ್ನಲ್ಲಿ ತೊಡಗಿದ್ದ ಅಂತರಾತ್ಮನಿಂದ ನನ್ನನ್ನು ನಿರಂತರ ಭಜಿಸುತ್ತಾನೋ ಆ ಯೋಗಿಯು ನನಗೆ ಪರಮಶ್ರೇಷ್ಠನೆಂದು ಮಾನ್ಯನಾಗಿದ್ದಾನೆ.’</p>
<p class="Text">ವ್ಯವಹಾರಕಾಲದಲ್ಲಿ ಕರ್ಮಯೋಗಿಯು ಕರ್ಮಗಳ ಫಲ ಮತ್ತು ಆಸಕ್ತಿಯನ್ನು ತ್ಯಜಿಸಿ, ಸಮತ್ವಬುದ್ಧಿಯಿಂದ ಭಗವದಾಜ್ಞಾನುಸಾರ, ಭಗವದರ್ಥ ಕರ್ಮಮಾಡುತ್ತಾನೆ. ಅದಕ್ಕಾಗಿ ಅವನನ್ನು ಕರ್ಮಗಳು ಬಂಸಲಾರವು; ಏಕೆಂದರೆ, ರಾಗ-ದ್ವೇಷಗಳೇ <br/>ಬಂಸುವಂತಹವುಗಳು. ಸಮತ್ವಬುದ್ಧಿ ಇರುವುದರಿಂದ ರಾಗ-ದ್ವೇಷಗಳು ನಾಶವಾಗಿ ಹೋಗುತ್ತವೆ. ಅದಕ್ಕಾಗಿ ಅವನನ್ನು ಕರ್ಮಗಳು ಬಂಧಿಸಲಾರವು. ಇಂತಹ ಯೋಗಿಯನ್ನು ಪ್ರಶಂಸಿಸುತ್ತಾ ಸ್ವತಃ ಭಗವಂತನು ಹೇಳುತ್ತಾನೆ - ‘ಅವನನ್ನು ನಿತ್ಯಸಂನ್ಯಾಸೀ ಎಂದು ತಿಳಿಯಬೇಕು’.</p>
<p class="Shlok">ಜ್ಞೇಯಃ ಸ ನಿತ್ಯಸಂನ್ಯಾಸೀ ಯೋ ನ ದ್ವೇಷ್ಟಿ ನ ಕಾಂಕ್ಷತಿ ।</p>
<p class="Shlok">ನಿರ್ದ್ವಂದ್ವೋ ಹಿ ಮಹಾಬಾಹೋ ಸುಖಂ ಬಂಧಾತ್ಪ್ರಮುಚ್ಯತೇ ॥</p>
<p class="TXT-Right">(ಗೀತೆ 5/3)</p>
<p class="Text">‘ಹೇ ಅರ್ಜುನ ! ಯಾವ ಪುರುಷನು ಯಾರನ್ನೂ ದ್ವೇಷಿಸುವುದಿಲ್ಲವೋ ಮತ್ತು ಯಾವುದನ್ನೂ ಬಯಸುವುದಿಲ್ಲವೋ, ಆ ಕರ್ಮಯೋಗಿಯು ಸದಾ ಸಂನ್ಯಾಸಿಯೆಂದೇ ತಿಳಿಯಲು ಯೋಗ್ಯನಾಗಿದ್ದಾನೆ; ಏಕೆಂದರೆ ರಾಗ-ದ್ವೇಷಾದಿ ದ್ವಂದ್ವಗಳಿಂದ ರಹಿತನಾದ ಪುರುಷನು ಸುಖಪೂರ್ವಕವಾಗಿ ಸಂಸಾರ ಬಂಧನದಿಂದ ಮುಕ್ತನಾಗಿ ಹೋಗುತ್ತಾನೆ.’</p>
<p class="Text">ಭಗವಂತನ ಆಜ್ಞೆಯಿಂದ ಭಗವದರ್ಥ ಕರ್ಮಮಾಡುವ ಕಾರಣ ಅವನಲ್ಲಿ ಕರ್ತೃತ್ವದ ಅಭಿಮಾನವೂ ನಿರಭಿಮಾನದಂತೆಯೇ ಇದೆ. ಅದಕ್ಕಾಗಿ ನಿಷ್ಕಾಮ ಕರ್ಮಯೋಗಿಯು ವ್ಯವಹಾರಕಾಲದಲ್ಲಿ ಭಗವಂತನಲ್ಲಿ ಶರಣಾಗಿ ನಿರಂತರ ಭಗವಂತನನ್ನು ಸ್ಮರಿಸುತ್ತಾ, ಭಗವಂತನ ಆಜ್ಞಾನುಸಾರ ಸಮಸ್ತ ಕರ್ಮಗಳನ್ನು ಭಗವಂತನ ಪ್ರೀತಿಗಾಗಿಯೇ ಮಾಡುತ್ತಾನೆ. ಗೀತೆ ಅ-18 ಶ್ಲೋಕ 56-57ರಲ್ಲಿ ಭಗವಂತನು ಹೇಳಿರುವನು -</p>
<p class="Shlok">ಸರ್ವಕರ್ಮಾಣ್ಯಪಿ ಸದಾ ಕುರ್ವಾಣೋ ಮದ್ವ್ಯಪಾಶ್ರಯಃ ।</p>
<p class="Shlok">ಮತ್ಪ್ರಸಾದಾದವಾಪ್ನೋತಿ ಶಾಶ್ವತಂ ಪದಮವ್ಯಯಮ್ ॥</p>
<p class="Text">‘ನನ್ನಲ್ಲಿ ಪರಾಯಣನಾದ ಕರ್ಮಯೋಗಿಯು ಸಂಪೂರ್ಣ ಕರ್ಮಗಳನ್ನು ಯಾವಾಗಲೂ ಮಾಡುತ್ತಿದ್ದರೂ ಕೂಡ ನನ್ನ ಕೃಪೆಯಿಂದ ಸನಾತನ, ಅವಿನಾಶಿಯಾದ ಪರಮಪದವನ್ನು ಪಡೆಯುತ್ತಾನೆ.’</p>
<p class="Shlok">ಚೇತಸಾ ಸರ್ವಕರ್ಮಾಣಿ ಮಯಿ ಸಂನ್ಯಸ್ಯ ಮತ್ಪರಃ ।</p>
<p class="Shlok">ಬುದ್ಧಿಯೋಗಮುಪಾಶ್ರಿತ್ಯ ಮಚ್ಚಿತ್ತಃ ಸತತಂ ಭವ ॥</p>
<p class="Text">ಎಲ್ಲ ಕರ್ಮಗಳನ್ನು ಮನಃಪೂರ್ವಕ ನನ್ನಲ್ಲಿ ಅರ್ಪಣೆ ಮಾಡಿ ಹಾಗೂ, ಸಮತ್ವಬುದ್ಧಿರೂಪವಾದ ಯೋಗವನ್ನು ಅವಲಂಬಿಸಿಕೊಂಡು ನನ್ನ ಪರಾಯಣನಾಗಿ ಮತ್ತು ನಿರಂತರ ನನ್ನಲ್ಲಿ ಚಿತ್ತವುಳ್ಳವನಾಗು.’</p>
<p class="Text">ಹೀಗೆ ಅಭ್ಯಾಸ ಮಾಡುತ್ತಾ-ಮಾಡುತ್ತಾ ಭಗವಂತನ ಕೃಪೆಯಿಂದ ಅವನ ಪ್ರಭಾವವನ್ನು ತಿಳಿದಾಗ ಅವನು ಎಲ್ಲ ವಿಧದಿಂದ ನಿತ್ಯ-ನಿರಂತರ ಭಗವಾನ್ ವಾಸುದೇವನನ್ನೇ ಭಜಿಸುತ್ತಾನೆ. ಗೀತೆಯಲ್ಲಿ ಹೇಳಿದೆ —</p>
<p class="Shlok">ಯೋ ಮಾಮೇವಮಸಮ್ಮೂಢೋ ಜಾನಾತಿ ಪುರಷೋತ್ತಮಮ್ ।</p>
<p class="Shlok">ಸ ಸರ್ವವಿದ್ಭಜತಿ ಮಾಂ ಸರ್ವಭಾವೇನ ಭಾರತ ॥</p>
<p class="TXT-Right">(ಗೀತೆ 15/19)</p>
<p class="Text">‘ಹೇ ಅರ್ಜುನಾ! ಯಾವ ಜ್ಞಾನಿಪುರುಷನು ನನ್ನನ್ನು ಈ ಪ್ರಕಾರವಾಗಿ ತತ್ತ್ವದಿಂದ ಪುರುಷೋತ್ತಮನೆಂದು ತಿಳಿಯುತ್ತಾನೋ ಆ ಸರ್ವಜ್ಞನಾದ ಪುರುಷನು ಎಲ್ಲ ಪ್ರಕಾರದಿಂದ ನಿರಂತರವಾಗಿ ವಾಸುದೇವ ಪರಮೇಶ್ವರನಾದ ನನ್ನನ್ನೇ ಭಜಿಸುತ್ತಾನೆ.’</p>
<p class="Text">ಮತ್ತೆ ಅವನಿಗೆ ಭಜನೆಯ ಪ್ರಭಾವದಿಂದ ಸರ್ವತ್ರ ಓರ್ವ ವಾಸುದೇವನೇ ಕಾಣುತ್ತಾನೆ. ಅದಕ್ಕಾಗಿ ಅವನು ವಾಸುದೇವನಿಂದ ಎಂದೂ ಅಗಲಲಾರನು.</p>
<p class="Shlok">ಯೋ ಮಾಂ ಪಶ್ಯತಿ ಸರ್ವತ್ರ ಸರ್ವಂ ಚ ಮಯಿ ಪಶ್ಯತಿ ।</p>
<p class="Shlok">ತಸ್ಯಾಹಂ ನ ಪ್ರಣಶ್ಯಾಮಿ ಸ ಚ ಮೇ ನ ಪ್ರಣಶ್ಯತಿ ॥</p>
<p class="TXT-Right">(ಗೀತೆ 6/30)</p>
<p class="Text">‘ಯಾವ ಪುರುಷನು ಸಮಸ್ತ ಜೀವಿಗಳಲ್ಲಿ ಎಲ್ಲರ ಆತ್ಮರೂಪೀ ವಾಸುದೇವನಾದ ನನ್ನನ್ನೇ ವ್ಯಾಪಕನಾಗಿ ನೋಡುತ್ತಾನೋ ಮತ್ತು ಸಂಪೂರ್ಣ ಜೀವಿಗಳನ್ನು ವಾಸುದೇವನಾದ ನನ್ನಲ್ಲಿ ಅಂತರ್ಗತವಾಗಿರುವಂತೆ ನೋಡುತ್ತಾನೋ ಅವನಿಗೆ ನಾನು ಅದೃಶ್ಯನಾಗುವುದಿಲ್ಲ ಮತ್ತು ಅವನು ನನಗೂ ಅದೃಶ್ಯನಾಗುವುದಿಲ್ಲ.’</p>
<p class="Text">ಇದರಿಂದ ಅವನು ಭಗವಾನ್ ವಾಸುದೇವನನ್ನೇ ಪಡೆದುಕೊಳ್ಳುತ್ತಾನೆ ಮತ್ತು ಅವನಿಗಾಗಿ ಈ ಇಡೀ ಪ್ರಪಂಚವು ವಾಸುದೇವನ ರೂಪದಲ್ಲೆ ಪರಿಣತವಾಗುತ್ತದೆ. ಓರ್ವ ವಾಸುವೇವನಲ್ಲದೆ ಯಾವುದೇ ವಸ್ತುವೂ ಉಳಿಯುವುದಿಲ್ಲ. ಅಲ್ಲಿ ಮಾಯೆಯ ಅತ್ಯಂತ ಅಭಾವವಾಗಿ ಹೋಗುತ್ತದೆ.</p>
<p class="Text">ಭಕ್ತಿ, ಭಕ್ತ, ಭಗವಂತ ಎಲ್ಲವೂ ಒಂದೇಯಾಗಿ ಪರಿಣತವಾಗಿ ಹೋಗುತ್ತದೆ. ಅದಕ್ಕಾಗಿ ಆ ಭಕ್ತನಿಗೆ ಭಗವಂತನಿಂದ ಯಾವುದೇ ಬೇರೆಯಾದ ಆಸ್ತಿತ್ವ ಇರುವುದಿಲ್ಲ. ತದ್ರೂಪತೆಯಿಂದ ಆ ಪರಮಾತ್ಮನ ಸ್ವರೂಪದ ಪ್ರಾಪ್ತಿ ಆಗಿ ಹೋಗುತ್ತದೆ.</p>
<p class="Shlok">ಯತ್ಸಾಂಖ್ಯೈಃ ಪ್ರಾಪ್ಯತೇ ಸ್ಥಾನಂ ತದ್ಯೋಗೈರಪಿ ಗಮ್ಯತೇ ।</p>
<p class="Text">ಈ ಶಬ್ದಗಳಿಂದ ಸಾಂಖ್ಯಯೋಗದ ಮೂಲಕ ಸಾಧನೆ ಮಾಡುವ ಜ್ಞಾನಿಗೆ ಪ್ರಾಪ್ತವಾಗಲು ಯೋಗ್ಯ ಪರಮಧಾಮವನ್ನು ಹೇಳಲಾಗಿದೆಯೋ, ಭಗವಂತನ ಕೃಪೆಯಿಂದ ಅದೇ ಪರಮಧಾಮ ನಿಷ್ಕಾಮ ಕರ್ಮಯೋಗದ ಸಾಧನೆ ಮಾಡುವ ಭಕ್ತನಿಗೂ ದೊರೆಯುತ್ತದೆ.</p>
<p class="Text">ಆ ಮಹಾತ್ಮನನ್ನು ಪ್ರಶಂಸಿಸುತ್ತಾ ಭಗವಂತನು ಹೇಳುತ್ತಾನೆ —</p>
<p class="Shlok">ಬಹೂನಾಂ ಜನ್ಮನಾಮಂತೇ ಜ್ಞಾನವಾನ್ಮಾಂ ಪ್ರಪದತ್ಯೇ ।</p>
<p class="Shlok">ವಾಸುದೇವಃ ಸರ್ವಮಿತಿ ಸ ಮಹಾತ್ಮಾ ಸುದುರ್ಲಭಃ ॥</p>
<p class="TXT-Right">(ಗೀತೆ 7/19)</p>
<p class="Text">‘ಅನೇಕ ಜನ್ಮಗಳ ಕೊನೆಯ ಜನ್ಮದಲ್ಲಿ ತತ್ತ್ವಜ್ಞಾನವನ್ನು ಪಡೆದ ಪುರುಷನು ಎಲ್ಲವೂ ‘ವಾಸುದೇವನೇ ಆಗಿದ್ದಾನೆ’ ಈ ಪ್ರಕಾರವಾಗಿ ನನ್ನನ್ನು ಭಜಿಸುತ್ತಾನೋ, ಅಂತಹ ಮಹಾತ್ಮನು ಅತ್ಯಂತ ದುರ್ಲಭನಾಗಿದ್ದಾನೆ.’</p>
<p class="Text">ಆದರೆ ಕೆಲ-ಕೆಲವು ಭಕ್ತರು ಅವಿದ್ಯೆಯ ನಾಶವಾದ ಬಳಿಕವೂ ಭಗವಂತನ ರಹಸ್ಯವನ್ನು ಅರಿತುಕೊಂಡು ಪ್ರೇಮದ ಇದಿರು ಮುಕ್ತಿಯನ್ನು ತುಚ್ಛವಾಗಿ ತಿಳಿಯುತ್ತಾರೆ. ಅವರು ಭಗವಂತನನ್ನು ಸೇವ್ಯ ಮತ್ತು ತನ್ನನ್ನು ಸೇವಕ ಅಥವಾ ಸಖನೆಂದು ತಿಳಿದುಕೊಂಡು ಭಗವಂತನ ಪ್ರೇಮರಸವನ್ನು ಪಾನಮಾಡುತ್ತಾರೆ. ಅವರಿಗೆ ಭಗವಂತನ ಮಾಯೆಯು ಲೀಲೆಯಾಗಿ ಪರಿಣಿತವಾಗುತ್ತದೆ. ಅದಕ್ಕಾಗಿ ಅವರು ಭಗವಂತನಲ್ಲಿ ತದ್ರೂಪನಾಗದೆ ಭಗವಂತನ ಕೃಪೆಯಿಂದ ದಿವ್ಯದೇಹವನ್ನು ಧರಿಸಿಕೊಂಡು ಅರ್ಚಿಮಾರ್ಗದ ಮೂಲಕ ಸ್ಥಾನ-ವಿಶೇಷ ಭಗವಂತನ ಪರಮದಿವ್ಯ ನಿತ್ಯಧಾಮವನ್ನು ಪಡೆಯುತ್ತಾರೆ. ಅಲ್ಲಿ ಆ ಲೀಲಾಮಯ ಭಗವಂತನೊಂದಿಗೆ ಲೀಲೆಯಾಡುತ್ತಾ ನಿತ್ಯ ಪ್ರೇಮಮಯ ಅಮೃತವನ್ನು ಪಾನಮಾಡುತ್ತಾರೆ. ಮತ್ತೆ ದುಃಖಾಲಯ ಈ ಅನಿತ್ಯ ಪುನರ್ಜನ್ಮವನ್ನು ಅವರು ಪಡೆಯುವುದಿಲ್ಲ.</p>
<p class="Text">ಸಾಧನೆಯು ಪರಿಪಕ್ವ ಅವಸ್ಥೆ ಉಂಟಾದ್ದರಿಂದ ಇಬ್ಬರ ರಾಗ-ದ್ವೇಷ, ಅಹಂತೆ-ಮಮತೆ ಭಯ, ಅಜ್ಞಾನ ಮುಂತಾದ ವಿಕಾರಗಳು ನಾಶವಾಗಿ ಹೋಗುತ್ತವೆ. ಅವರು ತೇಜ, ಕ್ಷಮೆ, ಧೃತಿ, ಶೌಚ, ಸಂತೋಷ, ಶಾಂತಿ, ಸತ್ಯ, ದಯೆ ಮುಂತಾದ ಗುಣಗಳಿಂದ ಸಂಪನ್ನರಾಗಿ ಹೋಗುತ್ತಾರೆ.</p>
<p class="Text">ಸಾಂಖ್ಯಯೋಗಿಗೆ ಕರ್ಮಗಳಲ್ಲಿ ಕರ್ತೃತ್ವ-ಅಭಿಮಾನ ಇಲ್ಲದಿರುವ ಕಾರಣ ಕರ್ಮಗಳೊಂದಿಗೆ ಸಂಬಂಧವಿರುವುದಿಲ್ಲ. ಕರ್ಮಯೋಗಿಯು ಫಲಾಸಕ್ತಿಯನ್ನು ತ್ಯಾಗಗೈದು ಕರ್ಮಗಳನ್ನು ಈಶ್ವರಾರ್ಪಣಮಾಡಿ ಬಿಡುತ್ತಾನೆ, ಅದರಿಂದ ಅವನಿಗೆ ಕರ್ಮಗಳೊಂದಿಗೆ ಸಂಬಂಧ ಉಳಿಯುವುದಿಲ್ಲ. ಸಾಂಖ್ಯಯೋಗಿಯು ಪ್ರಪಂಚವನ್ನು ನಿರಾಕರಣಮಾಡಿ ವಿಜ್ಞಾನಾನಂದಘನ ಪರಮಾತ್ಮನ ಸ್ವರೂಪವನ್ನು ಸ್ಥಾಪಿಸುತ್ತಾನೆ. ನಿಷ್ಕಾಮಕರ್ಮಯೋಗಿಯು ಪ್ರಕೃತಿ ಸಹಿತ ಪ್ರಪಂಚವನ್ನು ಮತ್ತು ತನ್ನನ್ನೂ ಕೂಡ ಪರಮಾತ್ಮನ ಸ್ವರೂಪದಲ್ಲಿ ಪರಿಣತವಾಗಿಸುತ್ತಾನೆ. ಫಲಸ್ವರೂಪ ಮಾತು ಒಂದೇ ಆಯಿತು. ಅದಕ್ಕಾಗಿ ಭಗವಂತನು ಸಾಂಖ್ಯ ಮತ್ತು ಯೋಗವನ್ನು ಫಲದಲ್ಲಿ ಏಕತೆ ಇದ್ದ ಕಾರಣ ಒಂದೇ ಎಂದು ಹೇಳಿರುವನು.</p>
<p class="Sub-Heading" id="toc_marker-13-1">ಉಪಸಂಹಾರ</p>
<p class="Text">ಪರಮಾತ್ಮ ಪ್ರಾಪ್ತಿಯ ಈ ವಿಷಯ ಬರೆದು ತಿಳಿಸುವುದು ಅಸಂಭವವಾಗಿದೆ, ಗಹನವಾಗಿದೆ. ಏಕೆಂದರೆ ಇದು ವಾಣಿಯ ವಿಷಯವಲ್ಲ. ಇದು ಪರಮಗೋಪನೀಯ ರಹಸ್ಯ ಮತ್ತು ಸಮಸ್ತ ಸಾಧನೆಗಳ ಲವಾಗಿದೆ. ಇದನ್ನು ಪ್ರಾಪ್ತಿಮಾಡಿಕೊಂಡವನೇ ತಿಳಿಯುತ್ತಾನೆ. ಆದರೆ ಹೀಗೆ ಹೇಳಲೂ ಬರುವುದಿಲ್ಲ. ಏನೆಲ್ಲ ಹೇಳಲಾಗುತ್ತದೋ ಅಥವಾ ತಿಳಿಯಲಾಗುತ್ತದೋ ಅದಕ್ಕಿಂತಲೂ ಅದು ವಿಲಕ್ಷಣವೇ ಆಗಿ ಉಳಿಯುತ್ತದೆ. ತಿಳಿದವರೇ ಅದನ್ನು ಅರಿಯುತ್ತಾರೆ. ಅರಿತವರಿಂದಲೇ ತಿಳಿಯಲಾಗುತ್ತದೆ. ಆದ್ದರಿಂದ ಅರಿತವರಿಂದ ತಿಳಿಯಬೇಕು. ಶ್ರುತಿ ಹೇಳುತ್ತದೆ —</p>
<p class="Shlok">ಉತ್ತಿಷ್ಠತ ಜಾಗ್ರತ ಪ್ರಾಪ್ಯ ವರಾನ್ನಿಬೋಧತ ।</p>
<p class="Shlok">ಕ್ಷುರಸ್ಯ ಧಾರಾ ನಿಶಿತಾ ದುರತ್ಯಯಾ</p>
<p class="Shlok">ದುರ್ಗಂ ಪಥಸ್ತತ್ಕವಯೋ ಪದಂತಿ ॥</p>
<p class="TXT-Right">(ಕಠ 1/3/14)</p>
<p class="Text">‘ಏಳಿ, ಎದ್ದೇಳಿ. ಮಹಾಪುರುಷರ ಬಳಿಗೆ ಹೋಗಿ ಅವರಿಂದ ತತ್ತ್ವಜ್ಞಾನದ ರಹಸ್ಯವನ್ನು ತಿಳಿಯಿರಿ. ಇದನ್ನು ಕತ್ತಿಯ ಹರಿತವಾದ ಅಲಗಿನಂತೆ ಅತ್ಯಂತ ಕಠಿಣಮಾರ್ಗವೆಂದು ಕವಿಗಳು ಹೇಳುತ್ತಾರೆ.’ ಆದರೆ ಕಠಿಣವೆಂದು ತಿಳಿದು ಹತಾಶನಾಗುವ ಯಾವ ಆವಶ್ಯಕತೆಯೂ ಇಲ್ಲ. ಏಕೆಂದರೆ ಭಗವಂತನಲ್ಲಿ ಮನಸ್ಸನ್ನು ತೊಡಗಿಸುವುದರಿಂದ ಮನುಷ್ಯನು ಎಲ್ಲ ಕಷ್ಟಗಳಿಂದ ಆಯಾಸವಿಲ್ಲದೆ ದಾಟಿ ಹೊಗುತ್ತಾನೆ. ಗೀತೆಯಲ್ಲಿ ಭಗವಂತನು ಹೇಳಿರುವನು —</p>
<p class="Shlok">ಅನನ್ಯಚೇತಾಃ ಸತತಂ ಯೋ ಮಾಂ ಸ್ಮರತಿ ನಿತ್ಯಶಃ ।</p>
<p class="Shlok">ತಸ್ಯಾಹಂ ಸುಲಭಃ ಪಾರ್ಥ ನಿತ್ಯಯುಕ್ತಸ್ಯ ಯೋಗಿನಃ ॥</p>
<p class="TXT-Right">(ಗೀತೆ 8/14)</p>
<p class="Text">‘ಹೇ ಅರ್ಜುನನೇ! ಯಾವ ಪುರುಷನು ನನ್ನಲ್ಲಿ ಅನನ್ಯಚಿತ್ತನಾಗಿ ಸದಾಕಾಲ ನಿರಂತರ ಪುರುಷೋತ್ತಮನಾದ ನನ್ನನ್ನು ಸ್ಮರಿಸುತ್ತಾನೋ, ಆ ನಿತ್ಯ-ನಿರಂತರ ನನ್ನಲ್ಲಿ ಯುಕ್ತನಾದ ಯೋಗಿಗೆ ನಾನು ಸುಲಭನಾಗಿದ್ದೇನೆ ಅರ್ಥಾತ್ ಅವನಿಗೆ ಸಹಜವಾಗಿಯೇ ಪ್ರಾಪ್ತನಾಗುತ್ತೇನೆ.’</p>
<p class="Text">ಆದರೆ ಪ್ರೇಮಿವಿಲ್ಲದೆ ನಿರಂತರ ಚಿಂತನೆ ಆಗುವುದಿಲ್ಲ, ಶ್ರದ್ಧೆಯಿಲ್ಲದೆ ಪ್ರೇಮ ಉಂಟಾಗುವುದು ಕಠಿಣವಾಗಿದೆ. ಮಹಾಪುರುಷರ ಮೂಲಕ ಭಗವಂತನ ಗುಣ, ಪ್ರೇಮ, ಮಹಿಮೆ, ರಹಸ್ಯ ಇವನ್ನು ತಿಳಿಯುವುದರಿಂದ ಆ ಶ್ರದ್ಧೆಯು ಉಂಟಾಗುತ್ತದೆ.</p>
<p class="Text">ಅದಕ್ಕಾಗಿ ಮಹಾತ್ಮರ ಸಂಗಮಾಡಿ<span class="char-style-override-3">*</span> ಪರಮೇಶ್ವರನಲ್ಲಿ ಶ್ರದ್ಧೆ ಮತ್ತು ಪ್ರೇಮ ಬೆಳೆಸಬೇಕು. ಪರಮೇಶ್ವರನಲ್ಲಿ ಶ್ರದ್ಧೆ ಹಾಗೂ ಪ್ರೀತಿ ಇಲ್ಲದವರಿಗಾಗಿಯೇ ಎಲ್ಲ ಕಷ್ಟಗಳು ಇವೆ.</p>
<p class="Footnotes para-style-override-2"><span class="char-style-override-4">* </span>ಪ್ರಪಂಚದಲ್ಲಿ ಎಲ್ಲರಿಗಿಂತ ಉತ್ತಮ, ಸದಾಚಾರೀ, ತ್ಯಾಗೀ, ಜ್ಞಾನೀ, ಮಹಾತ್ಮನೆಂದು ಕಂಡುಬಂದರೆ ಅವರ ಬಳಿಗೆ ಹೋಗಿ, ಅವರ ಆಜ್ಞಾನುಸಾರ ಸಾ‘ನೆಯಲ್ಲಿ ತತ್ಪರತೆಯೊಂದಿಗೆ ತೊಡಗುವುದೇ ಸಂಗವೆಂದು ಹೇಳುತ್ತಾರೆ.<span></span></p>


<p class="Page-Break"> </p>
<p class="Chapter-Heading" id="toc_marker-14">12. ನಿಷ್ಕಾಮಭಾವದ ಮಹಿಮೆ</p>
<p class="Text">ಶ್ರೀಭಗವಂತನ ನಿತ್ಯ-ನಿರಂತರ ಚಿಂತನವು ಸಂಸಾರಸಾಗರದಿಂದ ಬೇಗನೇ ಉದ್ಧಾರ ಮಾಡುವಂತಹ ಸುಲಭ ಉಪಾಯವೆಂದು ಹೇಳಿದಂತೆ (ಗೀತೆ 12/7; 8/14) ನಿಷ್ಕಾಮ ಕ್ರಿಯೆಯೂ ಬೇಗನೆ ಉದ್ಧಾರಮಾಡುವಂತಹುದು ಮತ್ತು ಸುಲಭ ಉಪಾಯವಾಗಿದೆ (ಗೀತೆ 5/6). ನಿಷ್ಕಾಮಭಾವದೊಂದಿಗೆ ಭಗವಂತನ ಸ್ಮರಣೆ ಆಗುತ್ತಾ ಇದ್ದರೆ ಆಗ ಹೇಳುವುದೇನಿದೆ? ಅದಾದರೋ ಭಂಗಾರಕ್ಕೆ ಸುವಾಸನೆ ಬಂದಂತೆ ಅತ್ಯಂತ ಮಹತ್ವದ ವಸ್ತು ಆಗಿಹೋಗುತ್ತದೆ. ಇದರಿಂದ ಇನ್ನೂ ಬೇಗನೇ ಶ್ರೇಯಸ್ಸಾಗಬಲ್ಲದು. ಆದರೆ ಭಗವಂತನ ಸ್ಮೃತಿಯಿಲ್ಲದೆಯೂ ಯಾರಾದರೂ ಲಾಸಕ್ತಿಯನ್ನು ತ್ಯಾಗಗೈದು ನಿಃಸ್ವಾರ್ಥಭಾವದಿಂದ ಪ್ರಯತ್ನಿಸಿದರೆ ಅದರಿಂದಲೂ ಅವನ ಶ್ರೇಯಸ್ಸು ಆಗಬಲ್ಲದು. ಅಷ್ಟೆ ಅಲ್ಲ ಇದನ್ನು ಫಲತ್ಯಾಗ ರಹಿತ ಧ್ಯಾನಕ್ಕಿಂತಲೂ ಶ್ರೇಷ್ಠವೆಂದು ಹೇಳಲಾಗಿದೆ. ಭಗವಂತನು ಗೀತೆಯಲ್ಲಿ ಹೇಳಿರುವನು —</p>
<p class="Shlok">ಶ್ರೇಯೋ ಹಿ ಜ್ಞಾನಮಭ್ಯಾಸಾಜ್ಞ್ಜಾನಾದ್ಧ್ಯಾನಂ ವಿಶಿಷ್ಯತೇ ।</p>
<p class="Shlok">ಧ್ಯಾನಾತ್ ಕರ್ಮಫಲತ್ಯಾಗಸ್ತ್ಯಾ ಗಾಚ್ಛಾಂತಿರನಂತರಮ್ ॥</p>
<p class="TXT-Right">(ಗೀತೆ 12/12)</p>
<p class="Text">‘ಮರ್ಮವನ್ನರಿಯದೆ ಮಾಡಲ್ಪಟ್ಟ ಅಭ್ಯಾಸಕ್ಕಿಂತ ಜ್ಞಾನವು ಶ್ರೇಷ್ಠವಾಗಿದೆ. ಜ್ಞಾನಕ್ಕಿಂತ ಪರಮೇಶ್ವರನಾದ ನನ್ನ ಸ್ವರೂಪದ ಧ್ಯಾನವು ಶ್ರೇಷ್ಠವಾಗಿದೆ ಮತ್ತು ಧ್ಯಾನಕ್ಕಿಂತಲೂ ಸಹ ಎಲ್ಲ ಕರ್ಮಗಳ ಫಲದ ತ್ಯಾಗವು ಶ್ರೇಷ್ಠವಾಗಿದೆ; ಏಕೆಂದರೆ, ತ್ಯಾಗದಿಂದ ತತ್ಕಾಲದಲ್ಲಿಯೇ ಪರಮಶಾಂತಿಯು ದೊರೆಯುತ್ತದೆ.’</p>
<p class="Text">ಆದ್ದರಿಂದ ಭಗವಂತನನ್ನು ನೆನೆಯುತ್ತಲೇ ನಿಷ್ಕಾಮಭಾವದಿಂದ ಎಲ್ಲ ಕ್ರಿಯೆಗಳು ಆಗುವಂತೆ ಪ್ರಯತ್ನ ಮಾಡಬೇಕು. ಕೆಲಸ ಮಾಡುವಾಗ ಭಗವಂತನ ಸ್ಮೃತಿ ಉಂಟಾಗದಿದ್ದರೂ ಕೇವಲ ನಿಷ್ಕಾಮಭಾವದಿಂದಲೇ ಮನುಷ್ಯನ ಶ್ರೇಯಸ್ಸು ಆಗಬಲ್ಲದು. ಅದಕ್ಕಾಗಿ ನಿಷ್ಕಾಮಭಾವವನ್ನು ಹೃದಯದಲ್ಲಿ ದೃಢವಾಗಿ ಧರಿಸಬೇಕು. ಏಕೆಂದರೆ ನಿಷ್ಕಾಮಭಾವದಿಂದ ಮಾಡಲಾದ ಸ್ವಲ್ಪ ಕರ್ಮವೂ ಸಂಸಾರ ಸಾಗರದಿಂದ ಉದ್ಧರಿಸಿ ಬಿಡುತ್ತದೆ. ಗೀತೆಯಲ್ಲಿ ಭಗವಂತನು ಹೇಳಿರುವನು-</p>
<p class="Shlok">ನೇಹಾಭಿಕ್ರಮನಾಶೋಽಸ್ತಿ ಪ್ರತ್ಯವಾಯೋ ನ ವಿದ್ಯತೇ ।</p>
<p class="Shlok">ಸ್ವಲ್ಪಮಪ್ಯಸ್ಯ ಧರ್ಮಸ್ಯ ತ್ರಾಯತೇ ಮಹತೋ ಭಯಾತ್ ॥</p>
<p class="TXT-Right">(ಗೀತೆ 2/40)</p>
<p class="Text">‘ಈ ಕರ್ಮಯೋಗದಲ್ಲಿ ಉಪಕ್ರಮ ಅರ್ಥಾತ್ ಬೀಜದ ನಾಶವಾಗುವುದಿಲ್ಲ ಮತ್ತು ಇದರಲ್ಲಿ ವಿರುದ್ಧವಾದ ಫಲರೂಪೀ ದೋಷವೂ ಕೂಡ ಇಲ್ಲ. ಅಲ್ಲದೆ ಈ ಕರ್ಮಯೋಗ ರೂಪೀ ಧರ್ಮದ ಸ್ವಲ್ಪವಾದ ಸಾಧನವೂ ಕೂಡ ಜನ್ಮ-ಮೃತ್ಯು ರೂಪವಾದ ಮಹಾನ್ ಭಯದಿಂದ ರಕ್ಷಿಸುತ್ತದೆ.’</p>
<p class="Text">ಮತ್ತೆ ನಿತ್ಯ-ನಿರಂತರ ನಿಷ್ಕಾಮ ಭಾವದಿಂದ ಕ್ರಿಯೆ ಮಾಡುವುದರಲ್ಲೆ ಪರಾಯಣನಾದವನಿಗೆ ಹೇಳುವುದೇನಿದೆ?</p>
<p class="Text">ಆದ್ದರಿಂದ ಮನುಷ್ಯನು ತೃಷ್ಣೆ, ಇಚ್ಛೆ, ಸ್ಪೃಹೆ, ವಾಸನೆ, ಆಸಕ್ತಿ, ಮಮತೆ, ಅಹಂತೆ ಮುಂತಾದವುಗಳನ್ನು ಸರ್ವಥಾ ತ್ಯಾಗಗೈದು, ಜನರಿಗೆ ಪರಮ ಹಿತವಾಗುವಂತಹ ಕೆಲಸದಲ್ಲೆ ತನ್ನ ತನು, ಮನ, ಧನ ಇವನ್ನು ತೊಡಗಿಸಬೇಕು.</p>
<p class="Text">ಪತ್ನೀ, ಪುತ್ರ, ಧನ, ಐಶ್ವರ್ಯ, ಮಾನ-ದೊಡ್ಡಸ್ತಿಕೆ ಮುಂತಾದವುಗಳು ತನ್ನ ಬಳಿಯಲ್ಲಿದ್ದರೂ ಅದರ ವೃದ್ಧಿಗಾಗಿ ಇಚ್ಛಿಸುವುದೇ ‘ತೃಷ್ಣೆ’ಯಾಗಿದೆ. ಯಾರ ಬಳಿಯಲ್ಲೋ ಒಂದು ಲಕ್ಷ ರೂಪಾಯಿ ಇದ್ದರೆ ಐದಾಗಬೇಕೆಂದು ಇಚ್ಛಿಸುತ್ತಾನೆ. ಐದು ಲಕ್ಷವಿದ್ದರೆ ಹತ್ತಾಗಬೇಕೆಂಬ ಇಚ್ಛೆ ಉಂಟಾಗುತ್ತದೆ. ಈ ಪ್ರಕಾರ ಇಚ್ಛೆಯು ಉತ್ತರೋತ್ತರ ವೃದ್ಧಿಯ ಹೆಸರೇ ‘ತೃಷ್ಣೆ’ಯಾಗಿದೆ. ಇದೇ ರೀತಿ ಮಾನ, ದೊಡ್ಡಸ್ತಿಕೆ, ಪುತ್ರರು ಮುಂತಾದ ಬೇರೆ ವಸ್ತುಗಳ ಸಂಬಂಧಲ್ಲಿಯೂ ತಿಳಿಯಬೇಕು. ಈ ತೃಷ್ಣೆಯು ತುಂಬಾ ಕೆಟ್ಟದಾಗಿದೆ, ಮನುಷ್ಯನನ್ನು ಪತನವಾಗಿಸುವಂತಹುದು.</p>
<p class="Text">ಪತ್ನೀ, ಪುತ್ರ, ಧನ, ಐಶ್ವರ್ಯ ಇವುಗಳ ಕೊರತೆಯ ಪೂರ್ಣತೆಗಾಗಿ ಇರುವ ಕಾಮನೆಯ ಹೆಸರು ‘ಇಚ್ಛೆ’. ಯಾರೋ ಬಳಿಯಲ್ಲಿ ಬೇರೆ ಎಲ್ಲ ವಸ್ತುಗಳಿದ್ದು ಮಕ್ಕಳಿಲ್ಲದಿದ್ದರೆ, ಅದಕ್ಕಾಗಿ ಮನಸ್ಸಿನಲ್ಲಿ ಉಂಟಾಗುವ ಕಾಮನೆಯನ್ನು ಇಚ್ಛೆ ಎಂದು ಹೇಳುತ್ತಾರೆ.</p>
<p class="Text">ಪದಾರ್ಥಗಳ ಕೊರತೆಯ ಇಚ್ಛೆಯಾದರೋ ಪೂರ್ತಿಯಾಗುವುದಿಲ್ಲ, ಆದರೆ ತುಂಬಾ ಆವಶ್ಯಕವುಳ್ಳ ವಸ್ತುವಿನ ಕಾಮನೆ ಉಂಟಾಗುತ್ತದೆ. ಅದಿಲ್ಲದೆ ನಿರ್ವಾಹವೇ ಕಷ್ಟವಾಗಿದೆ, ಇದರ ಹೆಸರು ಸ್ಪೃಹೆಯಾಗಿದೆ. ಯಾರೋ ಮನುಷ್ಯನು ಹಸಿವಿನಿಂದ ಪೀಡಿತನಾಗಿದ್ದಾನೆ, ಅಥವಾ ಛಳಿಯಿಂದ ಕಷ್ಟಪಡುತ್ತಿದ್ದಾನೆ, ಅವನಿಗಾದರೋ ಅನ್ನ- ವಸ್ತ್ರದ ವಿಶೇಷ ಆವಶ್ಯಕತೆ ಇದೆ. ಅದರ ಪೂರ್ತಿಯ ಇಚ್ಛೆಯನ್ನು ಸ್ಪೃಹೆ ಎಂದು ಹೇಳುತ್ತಾರೆ.</p>
<p class="Text">ತೃಷ್ಣೆ, ಇಚ್ಛೆ, ಸ್ಪೃಹೆ ಇವುಗಳಾದರೋ ಮನಸ್ಸಿನಲಿಲ್ಲ. ಇನ್ನೇನೋ ಯಾವ ವಸ್ತುವಿನ ಆವಶ್ಯಕತೆಯೂ ಇಲ್ಲ, ಆದರೆ ದೊರಕಿದ ವಸ್ತುಗಳು ಸದಾ ನನ್ನ ಬಳಿಯೇ ಇರಲಿ, ಈ ಶರೀರವೂ ಬಾಳಿಕೊಂಡಿರಲಿ ಎಂಬ ಮಾತು ಮನಸ್ಸಿನಲ್ಲಿರುತ್ತದೆ. ಇಂತಹ ಇಚ್ಛೆಯ ಹೆಸರು ‘ವಾಸನಾ’ ಆಗಿದೆ.</p>
<p class="Text">ಮೇಲೆ ಹೇಳಿದ ಕಾಮನೆಗಳಲ್ಲಿ ಹಿಂದಿನಗಿಂತ ಮುಂದಿನ ಕಾಮನೆ ಸೂಕ್ಷ್ಮ ಮತ್ತು ಲಘುವಾಗಿರುತ್ತದೆ. ಸೂಕ್ಷ್ಮ ಮತ್ತು ಹಗುರದ ನಾಶವಾದಾಗ ಸ್ಥೂಲ ಮತ್ತು ಗುರುತರ ನಾಶ ಅದರ ಅಂತರ್ಗತವೇ ಆಗುತ್ತದೆ. ಮೇಲೆ ಹೇಳಿದ ತೃಷ್ಣೆ, ಇಚ್ಛೆ, ಸ್ಪೃಹೆ, ವಾಸನಾ ಮುಂತಾದ ಯಾವ ರೀತಿಯ ಕಾಮನೆಯೂ ಇಲ್ಲದವನೇ ನಿಷ್ಕಾಮಿಯಾಗಿದ್ದಾನೆ.</p>
<p class="Text">ಇವೆಲ್ಲ ಕಾಮನೆಗಳ ಬೇರು ಆಸಕ್ತಿಯಾಗಿದೆ. ಶರೀರ, ವಿಷಯಭೋಗ, ಪತ್ನೀ, ಪುತ್ರ, ಮನೆ, ಐಶ್ವರ್ಯ, ವಿಶ್ರಾಂತಿ, ಮಾನ, ಕೀರ್ತಿ ಮುಂತಾದವುಗಳಲ್ಲಿ ಇರುವ ಪ್ರೀತಿ-ಬಯಕೆಯ ಹೆಸರೇ ಆಸಕ್ತಿಯಾಗಿದೆ. ಶರೀರ ಮತ್ತು ಪ್ರಪಂಚದ ಪದಾರ್ಥಗಳಲ್ಲಿ ‘ಇದು ನನ್ನದಾಗಿದೆ’ ಎಂಬ ಭಾವ ಉಂಟಾಗುವುದೇ ಮಮತೆಯಾಗಿದೆ. ಈ ಆಸಕ್ತಿ ಹಾಗೂ ಮಮತೆಗಳ ಅಭಾವವಿರುವವನೇ ಪರಮ ವಿರಕ್ತ, ವೈರಾಗ್ಯವುಳ್ಳ ಪುರುಷನಾಗಿದ್ದಾನೆ. ಮಮತೆ ಮತ್ತು ಆಸಕ್ತಿಯ ಮೂಲಕಾರಣ ಅಹಂತೆಯಾಗಿದೆ. ಅನಾತ್ಮವಸ್ತುವಾದ ಸ್ಥೂಲ, ಸೂಕ್ಷ್ಮ, ಕಾರಣ ಯಾವುದೇ ಶರೀರದಲ್ಲಿ ‘ನಾನು ದೇಹನಾಗಿದ್ದೇನೆ. ಈ ರೀತಿಯ ಆತ್ಮಾಭಿಮಾನ ಪಡುವುದೇ ‘ಅಹಂತೆ’ಯಾಗಿದೆ. ಇದರ ನಾಶದಿಂದ ಎಲ್ಲ ದೋಷಗಳು ನಾಶವಾಗಿ ಹೋಗುತ್ತವೆ. ಅರ್ಥಾತ್-ಸಮಸ್ತ ದೋಷಗಳ ಮೂಲಭೂತ ಅಹಂತೆಯ ನಾಶವಾದಾಗ ಆಸಕ್ತಿ, ಮಮತೆ ಮುಂತಾದ ಎಲ್ಲದರ ವಿನಾಶವಾಗಿ ಹೋಗುತ್ತದೆ. ಅಹಂಕಾರಮೂಲವಾದ ಇರುವ ಎಲ್ಲ ದೋಷಗಳ ಮೂಲಕಾರಣ ಅಜ್ಞಾನ (ಅವಿದ್ಯೆ)ಯಾಗಿದೆ. ಆ ಅಜ್ಞಾನದಿಂದ ಭ್ರಾಂತರಾಗಿ ಪ್ರತಿಯೊಂದು ಕ್ರಿಯೆ ಹಾಗೂ ಸಮಸ್ತ ಪದಾರ್ಥಗಳಲ್ಲಿ ಹೆಜ್ಜೆ-ಹೆಜ್ಜೆಗೆ ವ್ಯಾಪಿಸಿ ಸಂಸಾರ ಚಕ್ರದಲ್ಲಿ ನಮ್ಮನ್ನು ಅಲೆಸುತ್ತಿದೆ. ಪರಮಾತ್ಮನ ಯಥಾರ್ಥಜ್ಞಾನದಿಂದ ಆ ಅಜ್ಞಾನವು ನಾಶವಾಗುತ್ತದೆ. ಪರಮಾತ್ಮನ ಆ ಯಥಾರ್ಥಜ್ಞಾನವು ಅಂತಃಕರಣವು ಶುದ್ಧ ವಾಗುವುದರಿಂದ ಉಂಟಾಗುತ್ತದೆ. ನಮ್ಮ ಅಂತಃಕರಣವು ರಾಗ-ದ್ವೇಷ ಮುಂತಾದ ದುರ್ಗುಣ ಹಾಗೂ ಸುಳ್ಳು, ಕಪಟ, ಕಳ್ಳತನ ಇವೇ ದುರಾಚಾರರೂಪೀ ಮಲದಿಂದ ಮಲಿನವಾಗಿದೆ. ಈ ಮಲವನ್ನು ದೂರ ಮಾಡುವ ಉಪಾಯವು - ಈಶ್ವರನ ಉಪಾಸನೆ ಅಥವಾ ನಿಷ್ಕಾಮಕರ್ಮವಾಗಿದೆ.</p>
<p class="Text">ನಮ್ಮಲ್ಲಿ ಸ್ವಾರ್ಥದ ಹೆಚ್ಚಳದಿಂದಾಗಿ ಪ್ರತಿಯೊಂದು ಕಾರ್ಯಮಾಡುವಾಗಲೂ ಹೆಜ್ಜೆ-ಹೆಜ್ಜೆಗೆ ಸ್ವಾರ್ಥದ ಭಾವ ಜಾಗ್ರತವಾಗುತ್ತದೆ. ಆದರೆ ಶ್ರೇಯಸ್ಸನ್ನು ಬಯಸುವ ಮನುಷ್ಯನು ಈಶ್ವರ, ದೇವತೆಗಳು, ಋಷಿ, ಮಹಾತ್ಮಾ, ಮನುಷ್ಯ ಮತ್ತು ಯಾವುದೇ ಸ್ಥಾವರ-ಜಂಗಮ ಪ್ರಾಣಿಯಿಂದ ಅಥವಾ ಜಡ ಪದಾರ್ಥಗಳಿಂದ ತನ್ನ ವ್ಯಕ್ತಿಗತ ಸ್ವಾರ್ಥವನ್ನು ಎಂದೂ ಇಚ್ಛಿಸಬಾರದು. ಚಿತ್ತದಲ್ಲಿ ಸ್ವಾರ್ಥದ ಭಾವನೆ ಬಂದಾಗಲೆಲ್ಲ ಅದನ್ನು ಕೂಡಲೇ ತೊಡೆದುಹಾಕಿ ಅದರ ಬದಲಿಗೆ ಹೃದಯದಲ್ಲಿ ಎಲ್ಲರ ಹಿತವು ಹೇಗಾಗಬಹುದು ಎಂಬ ಭಾವದ ಜಾಗ್ರತಿಯನ್ನು ಉಂಟುಮಾಡಬೇಕು. ಯಾರೋ ಧನವ ದಾಸನಾದ ಲೋಭಿ ಮನುಷ್ಯನು ಅಂಗಡಿ ತೆರೆಯುವುದನ್ನು ಹಿಡಿದು ಮುಚ್ಚುವವರೆಗೆ ಪ್ರತಿಯೊಂದು ಕೆಲಸವನ್ನು ಮಾಡುವಾಗಲೂ, ಹಣ ಹೇಗೆ ಸಿಗುವುದು, ಧನ ಸಂಗ್ರಹ ಹೇಗಾದೀತು ಎಂಬ ಇಚ್ಛೆ ಹಾಗೂ ಪ್ರಯತ್ನದಲ್ಲೇ ತೊಡಗಿರುತ್ತಾನೆ. ಹಾಗೆಯೇ ಶ್ರೇಯೋಕಾಮಿ ಮನುಷ್ಯನು ಪ್ರತಿಯೊಂದು ಕ್ರಿಯೆಯಲ್ಲಿಯೂ ಪ್ರಪಂಚದ ಹಿತ ಹೇಗಾಗಬಹುದು ಎಂಬ ಭಾವವನ್ನು ಇರಿಸಬೇಕು. ತನ್ನ ಶ್ರೇಯಸ್ಸನ್ನೂ ಕೂಡ ಇಚ್ಛಿಸದೆ ತನ್ನ ಕರ್ತವ್ಯವೆಂದು ತಿಳಿದುಕೊಂಡು ಲೋಕಹಿತಕ್ಕಾಗಿ ತನ್ನ ತನು, ಮನ, ಧನವನ್ನು ತೊಡಗಿಸುವವನೇ ನಿಜವಾದ ಸ್ವಾರ್ಥತ್ಯಾಗಿ, ನಿಷ್ಕಾಮಿ ಶ್ರೇಷ್ಠ ಪುರುಷನಾಗಿದ್ದಾನೆ.</p>
<p class="Text">ಆದರೆ ನಿಷ್ಕಾಮಕರ್ಮದಿಂದ ಬೇರೆಯವರ ಹಿತಮಾಡುವುದಂತೂ ದೂರವುಳಿ ಯಿತು, ಬದಲಿಗೆ ಬೇರೆಯವರಿಂದ ತನ್ನದೇ ಸ್ವಾರ್ಥವನ್ನು ಸಿದ್ಧಿಸಲು ಬಯಸುತ್ತಾರೆ. ಇಷ್ಟು ಸ್ವಾರ್ಥದ ಕಾರಣದಿಂದ ನಾವುಗಳು ಅಜ್ಞಾನದಿಂದ ಕುರಡರಾಗಿದ್ದೇವೆ; ಇದು ದುಃಖದ ಮಾತಾಗಿದೆ. ಈಗ ಕಂಡುಬರುವ ಸ್ವಾರ್ಥಪರತೆಯಷ್ಟು ಸ್ವಲ್ಪ ಸಮಯದ ಹಿಂದೆ ಇರಲಿಲ್ಲ. ಹಾಗಿರುವಾಗ ದ್ವಾಪರ, ತ್ರೇತಾ, ಕೃತಯುಗದ ಮಾತಾದರೂ ಏನಿದೆ? ಈ ಸಮಯದಲ್ಲಿ ಸ್ವಾರ್ಥಸಿದ್ಧಿಗಾಗಿ ಮನುಷ್ಯನು ಸುಳ್ಳು, ಕಪಟ, ಕಳ್ಳತನ, ವಂಚನೆ, ವಿಶ್ವಾಸಘಾತ ಮುಂತಾದವುಗಳನ್ನು ಮಾಡಲೂ ಹಿಂಜರಿಯುವುದಿಲ್ಲ. ತನ್ನ ಸ್ವಾರ್ಥಸಿದ್ಧಿಗಾಗಿ ದೇವರನ್ನು, ಧರ್ಮವನ್ನು ಬಿಟ್ಟು ಬಿಟ್ಟಿರುವರು. ಇಂತಹ ಪರಿಸ್ಥಿತಿಯಲ್ಲಿ ಮನುಷ್ಯನ ಶ್ರೇಯಸ್ಸಾದರೂ ಹೇಗಾಗಬಲ್ಲದು?</p>
<p class="Text">ಬೇರೆಯವರ ಸೊತ್ತಿನಲ್ಲಿ ಸ್ವಾಭಾವಿಕಾಗಿಯೇ ಗ್ಲಾನಿ ಉಂಟಾಗಬೇಕು. ಆದರೆ ನಮಗೆ ಗ್ಲಾನಿಯು ಉಂಟಾಗದೆ ಎಲ್ಲ ಪ್ರಕಾರದಿಂದ ಅದನ್ನು ಕಬಳಿಸಲೆಂದೇ ಪ್ರಯತ್ನ ನಡೆಯುತ್ತಿದೆ. ಇದು ತುಂಬಾ ಕೆಟ್ಟದಾದ ಅಭ್ಯಾಸವಾಗಿದೆ. ಬೇರೆಯವರ ಹಕ್ಕನ್ನು ಯಾವಾಗಲೂ ತ್ಯಾಜ್ಯ ಬುದ್ಧಿಯಿಂದಲೇ ನೋಡಬೇಕು. ಅದನ್ನು ಪಡೆಯುವುದು ದೂರವುಳಿಯಿತು, ಪರ-ಸ್ತ್ರೀಯಳ ಸ್ಪರ್ಶದಂತೆ ಅದನ್ನು ಮುಟ್ಟುವುದೂ ಕೂಡ ಪಾಪವೆಂದು ತಿಳಿಯಬೇಕು. ಪರ-ಸ್ತ್ರೀ ಮತ್ತು ಪರಧನವನ್ನು ಅಪಹರಿಸುವವನಿಗೆ, ಅದನ್ನು ಇಚ್ಛಿಸುವವನಿಗೆ, ಪರ-ಅಪವಾದ ಮಾಡುವವನಿಗೆ ಶ್ರೇಯಸ್ಸೆಲ್ಲಿ, ಅವನಿಗೆ ನರಕದಲ್ಲಿಯೂ ಠಾವಿಲ್ಲ.</p>
<p class="Text">ಇಂದಿನ ಕಾಲದಲ್ಲಿ ವ್ಯಾಪಾರದಲ್ಲಿಯೂ ಕೂಡ ನಾವು ಬೇರೆಯವರ ಧನವನ್ನು ಕಬಳಿಸಲಿಕ್ಕಾಗಿ ಯಾವಾಗಲೂ ಸಿದ್ಧರಿರುವಷ್ಟು ಮೋಸ-ವಂಚನೆ ವಿಶ್ವಾಘಾತ ಬೆಳೆದಿದೆ. ಇದನ್ನು ನಾವು ಕಳ್ಳತನವೆಂದು ಹೇಳುವುದೇ? ದರೋಡೆ ಎಂದು ಹೇಳುವುದೆ? ಕೆಲವು ಜನರು ತನ್ನ ಮಾಲನ್ನು ಮಾರುವಾಗಲಾದರೋ ತೂಕದಲ್ಲಿ ಕಡಿಮೆ ಮಾಡಲು ಬಯಸುತ್ತಾರೆ. ಸೆಣಬು, ಅಡಿಕೆ, ಉಣ್ಣೆ, ಹತ್ತಿ ಮುಂತಾದುವನ್ನು ಮಾರುವ ವಸ್ತುವನ್ನು ನೀರಿನಲ್ಲಿ ನೆನೆಸಿ ಅದನ್ನು ಭಾರವಾಗಿಸುತ್ತಾರೆ. ಮಾರುವಾಗ ಪ್ರತಿಯೊಂದು ವಸ್ತುವಿನ ತೂಕ, ಅಳತೆ ಮತ್ತು ಎಣಿಕೆಯಲ್ಲಿ ಎಲ್ಲ ರೀತಿಯಿಂದ ಕಡಿಮೆಮಾಡಿ ಕೊಡಲು ಪ್ರಯತ್ನಿಸುತ್ತಾರೆ. ಆದರೆ ಮಾಲನ್ನು ಖರೀದಿಸುವಾಗ ತಾನಾಗಿ ತೂಕ, ಅಳತೆ, ಎಣಿಕೆಯಲ್ಲಿ ಹೆಚ್ಚೆಚ್ಚು ಪಡೆಯುವ ಚೇಷ್ಟೆ ಮಾಡುತ್ತಾರೆ. ಮಾರುವಾಗ ನಮೂನೆ ಬೇರೆ ತೋರಿಸಿ, ಬೇರೆಯದನ್ನೇ ಕೊಟ್ಟುಬಿಡುತ್ತಾರೆ. ತುಪ್ಪದಲ್ಲಿ ವನಸ್ಪತಿ, ತೆಂಗಿನೆಣ್ಣೆಯಲ್ಲಿ ಸೀಮೆಎಣ್ಣೆ, ಬೇಳೆಗಳಲ್ಲಿ ಮಣ್ಣು ಮುಂತಾದ ವಸ್ತುಗಳಲ್ಲಿ ಬೇರೆಯದನ್ನು ಬೆರೆಸುತ್ತಾರೆ. ಈ ಪ್ರಕಾರ ಎಲ್ಲ ರೀತಿಯಿಂದ ಮೋಸಮಾಡಿ ಸ್ವಾರ್ಥಸಿದ್ಧಿಸಿಕೊಂಡು ತಮ್ಮ ಪರಲೋಕವನ್ನು ಕೆಡಿಸಿಕೊಳ್ಳುತ್ತಾರೆ. ಕೆಲ-ಕೆಲವು ವ್ಯಾಪಾರಿಗಳಾದರೋ ಸರಕಾರ, ರೈಲ್ವೆ, ಮಿಲಿಟರಿ ಇವುಗಳಿಗೆ ಯಾವುದೇ ಮಾಲನ್ನು ಮಾರುವಾಗ ಮೋಸಮಾಡುವ ಪ್ರಯತ್ನ ಮಾಡುತ್ತಾರೆ. ಅವರಿಂದ ಮಾಲನ್ನು ಖರೀದಿಸುವಾಗಲಾದರೋ ಸ್ವಲ್ಪ ಖರೀದಿಸಿ, ಅವರ ಅಧಿಕಾರಿಗಳೊಂದಿಗೆ ಸೇರಿ ಖರೀಸಿದಕ್ಕಿಂತ ತುಂಬಾ ಹೆಚ್ಚು ಮಾಲನ್ನು ಎತ್ತಿಹಾಕುತ್ತಾರೆ. ಇದು ರಾಜಾರೋಶವಾದ ಕಳ್ಳತನವಾಗಿದೆ. ಇದು ತುಂಬಾ ಅನ್ಯಾಯದ ಕೆಲಸವಾಗಿದೆ. ಈ ಅನರ್ಥದಿಂದ ಖಂಡಿತವಾಗಿ ಬದುಕುಳಿಯಬೇಕು.</p>
<p class="Text">ತನ್ನ ಶ್ರೇಯಸ್ಸನ್ನು ಬಯಸುವ ಮನುಷ್ಯನು ತನ್ನ ಸಮಸ್ತ ಕ್ರಿಯೆಗಳನ್ನು ನಿಷ್ಕಾಮಭಾವದಿಂದಲೇ ಮಾಡಬೇಕು. ಈಶ್ವರ-ದೇವತೆ, ಋಷಿ-ಮುನಿ, ಸಾಧು-ಮಹಾತ್ಮರ ಪೂಜೆ-ಸತ್ಕಾರ ಹಾಗೂ ಯಜ್ಞ-ದಾನ, ಜಪ-ತಪ, ತೀರ್ಥ-ವ್ರತ, ಅನುಷ್ಠಾನ ಮತ್ತು ಪೂಜನೀಯ ಪುರುಷರು, ದುಃಖಿ ಅನಾಥರು, ಆತುರ ಪ್ರಾಣಿಗಳು ಇವರ ಸೇವೆ ಮುಂತಾದ ಯಾವುದೇ ಧಾರ್ಮಿಕ ಕಾರ್ಯವಿರಲಿ, ಅದನ್ನು ಕರ್ತವ್ಯವೆಂದು ತಿಳಿದು ಮಮತೆ, ಆಸಕ್ತಿ, ಅಹಂಕಾರ ರಹಿತನಾಗಿ ನಿಷ್ಕಾಮಭಾವದಿಂದ ಮಾಡಬೇಕು. ಯಾವುದೇ ಪ್ರಕಾರದ ಕಾಮನೆಯ ಸಿದ್ಧಿಗಾಗಿ ಅಥವಾ ಸಂಕಟ ನಿವಾರಣೆಗಾಗಿ ಮಾಡಬಾರದು. ಎಲ್ಲಾದರೂ ಲೋಕ ಮರ್ಯಾದೆಯಲ್ಲಿ ತೊಂದರೆ ಬರುವುದಿದ್ದರೆ ರಾಗ-ದ್ವೇಷರಹಿತನಾಗಿ, ಲೋಕಸಂಗ್ರಹಕ್ಕಾಗಿ ಮಾಡಿದರೆ ಅದು ಸಕಾಮವಾಗಲಾರದು.</p>
<p class="Text">ಮೇಲೆ ಹೇಳಿದ ಧಾರ್ಮಿಕ ಕಾರ್ಯಗಳನ್ನು ಮಾಡುವ ಮೊದಲು ಇಂತಹ ಕಾಮನೆಯು ಸಿದ್ಧಿಯಾದರೆ ಇಂತಹ ಅನುಷ್ಠಾನ ಮಾಡುವೆನು ಎಂದು ಇಚ್ಛಿಸುವವನಿಗಿಂತ ಆ ಧಾರ್ಮಿಕ ಕಾರ್ಯಗಳನ್ನು ಮಾಡುವಾಗಲೇ ಇಚ್ಛಿತ ಕಾಮನೆಯ ಉದ್ದೇಶವಿರಿಸಿಕೊಂಡು ಮಾಡುವವನು ಒಳ್ಳೆಯನಾಗಿದ್ದಾನೆ. ಅವರಿಗಿಂತ ಧಾರ್ಮಿಕ ಕಾರ್ಯಗಳನ್ನು ನೆರವೇರಿಸಿದ ಬಳಿಕ ಈಶ್ವರ, ದೇವತೆ, ಮಹಾತ್ಮಾ ಮುಂತಾದವರಲ್ಲಿ ನನ್ನ ಕಾರ್ಯವು ಸಿದ್ಧವಾಗಲಿ ಎಂದು ಪ್ರಾರ್ಥಿಸುವವನು ಶ್ರೇಷ್ಠನಾಗಿದ್ದಾನೆ. ಇವರಿಗಿಂತ ಯಾವುದೇ ಕಾಮನೆಯ ಸಿದ್ಧಿಯ ಉದ್ದೇಶದಿಂದಲೂ ಕಾರ್ಯಮಾಡುವುದಿಲ್ಲ, ಆದರೆ ಯಾವುದಾದರು ಆಪತ್ತು ಬಂದಾಗ ಅದರ ನಿವಾರಣೆಗಾಗಿ ಅವರಲ್ಲಿ ಬೇಡಿ ಕೊಳ್ಳುವವನು ಶ್ರೇಷ್ಠನಾಗಿದ್ದಾನೆ. ಇವರಿಗಿಂತಲೂ ಆತ್ಮನ ಶ್ರೇಯಸ್ಸಿಗಾಗಿ ಧಾರ್ಮಿಕ ಅನುಷ್ಠಾನಾದಿಗಳನ್ನು ಮಾಡುವವನು ಶ್ರೇಷ್ಠನಾಗಿದ್ದಾನೆ. ಆದರೆ ಕೇವಲ ನಿಷ್ಕಾಮಭಾವದಿಂದ ಕರ್ತವ್ಯವೆಂದು ತಿಳಿದು ಮಾಡುವವನು ಹಾಗೂ ಬೇಡದೆಯೂ ಯಾವುದಾದರೂ ಪದಾರ್ಥ ಕೊಟ್ಟರೂ ತೆಗೆದುಕೊಳ್ಳದವನು ಎಲ್ಲರಿಂದ ಶ್ರೇಷ್ಠನಾಗಿದ್ದಾನೆ. ಕೇವಲ ಯಾರಾದರು ಪ್ರಸನ್ನತೆಗಾಗಿ ರಾಗ-ದ್ವೇಷಗಳಿಂದ ಶೂನ್ಯನಾಗಿ ತೆಗೆದುಕೊಂಡರೆ ಅದರಲ್ಲಿ ಯಾವ ದೋಷವೂ ಇಲ್ಲ.</p>
<p class="Text">ಹೀಗೆಯೇ ಜಡ ಪದಾರ್ಥಗಳಿಂದಲೂ ಎಂದೂ ಯಾವುದೇ ಸ್ವಾರ್ಥಸಿದ್ಧಿಯ ಕಾಮನೆ ಮಾಡಬಾರದು. ಹೇಗೆಂದರೆ ರೋಗನಿವೃತ್ತಿಗಾಗಿ ಶಾಸ್ತ್ರವಿಹಿತ ಔಷ, ಹಸಿವಿಗಾಗಿ ಅನ್ನ, ಬಾಯಾರಿಕೆಗಾಗಿ ನೀರು, ಛಳಿಯ ನಿವೃತ್ತಿಗಾಗಿ ವಸ್ತ್ರ ಮುಂತಾದವುಗಳನ್ನು ಸೇವಿಸುವುದರಲ್ಲಿ ಅನುಕೂಲತೆ-ಪ್ರತಿಕೂಲತೆಯಾಗುವುದು ಸ್ವಾಭಾವಿಕವಾಗಿದೆ, ಆದರೆ ಅದರಲ್ಲಿಯೂ ರಾಗ-ದ್ವೇಷ, ಹರ್ಷ-ಶೋಕ ಇವುಗಳಿಂದ ಶೂನ್ಯವಾಗಿ ನಿಷ್ಕಾಮಭಾವದಿಂದಲೇ ಅವನ್ನು ಸೇವಿಸಬೇಕು. ಎಲ್ಲಾದರೂ ಅನುಕೂಲತೆಯಲ್ಲಿ ಪ್ರೀತಿ, ಹರ್ಷ; ಪ್ರತಿಕೂಲತೆಯಲ್ಲಿ ದ್ವೇಷ, ಶೋಕ ಉಂಟಾದರೆ ಅವನೊಳಗೆ ಕಾಮನೆ ಅಡಗಿದೆ ಎಂದು ತಿಳಿಯಬೇಕು.</p>
<p class="Text">ಹೀಗೆಯೇ ಯಾರಿಂದಲೂ ಎಂದೂ ಸೇವೆಯನ್ನು ಸ್ವೀಕರಿಸಬಾರದು. ಸಾಧ್ಯವಾದಷ್ಟು ತನ್ನಿಂದಾದ ತನು, ಮನ, ಧನ ಮುಂತಾದ ಪದಾರ್ಥಗಳಿಂದ ಬೇರೆಯವರ ಸೇವೆ ಮಾಡುವುದು ಉಚಿತವಾಗಿದೆ. ಆದರೆ ಯಾರಿಂದಲೂ ಎಂದಿಗೂ ಸೇವೆ ಮಾಡಿಸಿಕೊಳ್ಳಬಾರದು. ಒಂದೊಮ್ಮೆ ರೋಗಗ್ರಸ್ತವಾದಾಗ, ಆಸತ್ಕಾಲದಲ್ಲಿ ಪತ್ನೀ, ಪುತ್ರ, ಆಳು, ಸ್ನೇಹಿತ, ಬಂಧು-ಬಾಂಧವರು ಮುಂತಾದವರಿಂದ ಸೇವೆ ಮಾಡಿಸಿಕೊಳ್ಳದಿದ್ದರೆ ಅವರಿಗೆ ದುಃಖವಾಗುವುದಾದರೆ ಇಂತಹ ಸ್ಥಿತಿಯಲ್ಲಿ ಅವರ ಸಂತೋಷಕ್ಕಾಗಿ ಕನಿಷ್ಟ ಪ್ರಮಾಣದಲ್ಲಿ ಸೇವೆ ಪಡೆಯುವುದು ಸಕಾಮವಾಗಲಾರದು.</p>
<p class="Text">ಜನರು ವರದಕ್ಷಿಣೆ ಪಡೆಯುವಾಗ ಹೆಚ್ಚೆಚ್ಚು ತೆಗೆದುಕೊಳ್ಳಲು ಪ್ರಯತ್ನಿಸುತ್ತಾರೆ. ಕೊಡುವವರು ನಮ್ಮ ಮನಸ್ಸಿನಂತೆ ಕೊಡದಿದ್ದರೆ ಅವರ ಸಂಬಂಧವನ್ನೇ ತ್ಯಜಿಸಿಬಿಡುತ್ತಾರೆ. ಒಂದು ರೀತಿಯಿಂದ ನೋಡಿದರೆ ವರದಕ್ಷಿಣೆಯು ಒಂದು ಪ್ರತಿಗ್ರಹವೇ ಆಗಿದೆ. ಅದನ್ನು ಪ್ರತಿಗ್ರಹವೆಂದು ತಿಳಿದು ಹೆಚ್ಚಾಗಿ ಅದನ್ನು ತ್ಯಜಿಸಬೇಕು. ವರದಕ್ಷಿಣೆ ಮುಂತಾದವುಗಳನ್ನು ಕೊಡುವ ಇಚ್ಛೆಯಾದರೋ ಇರಿಸಿಕೊಳ್ಳಬೇಕು, ಆದರೆ ಪಡೆಯಬಾರದು. ಅವರಿಂದ ತೆಗೆದುಕೊಳ್ಳದಿದ್ದರೆ ಅವರು ಬೇಸರಪಡುವುದಾದರೆ ಅವರ ಸಂತೋಷಕ್ಕಾಗಿ ಅತಿ ಕನಿಷ್ಟಾಗಿ ಸ್ವೀಕರಿಸುವುದರಲ್ಲಿ ಸಕಾಮತೆಯು ಇಲ್ಲ.</p>
<p class="Text">ಹೀಗೆಯೇ ಯಾವುದೋ ಸಂಸ್ಥೆಯಿಂದ ಅಥವಾ ವ್ಯಕ್ತಿಯಿಂದ ಎಂದೂ ಯಾವುದೇ ರೀತಿಯಿಂದ ಏನನ್ನೂ ತೆಗೆದುಕೊಳ್ಳಬಾರದು. ಒಂದೊಮ್ಮೆ ತೆಗೆದುಕೊಳ್ಳುವುದಿದ್ದರೆ ಮೊದಲೇ ತೆಗೆದುಕೊಳ್ಳುವಾಗ ಅಥವಾ ತೆಗೆದುಕೊಂಡ ಬಳಿಕ ಅದರ ಬದಲಿಗೆ ನಾವು ಪಡೆದುದಕ್ಕಿಂತ ಹೆಚ್ಚೇ ಬೆಲೆಯ ವಸ್ತುವನ್ನು ಯಾವ ರೀತಿಯಿಂದಲಾದರೂ ಕೊಡುವ ಪ್ರಯತ್ನವಿರಿಸಿಕೊಳ್ಳಬೇಕು.</p>
<p class="Text">ಹಿಂದಿನ ಕಾಲದಲ್ಲಿ ಬ್ರಹ್ಮಚಾರೀ, ವಾನಪ್ರಸ್ಥಿ, ಸಂನ್ಯಾಸಿ ಇವರ ಮಾತೇನು! ಗೃಹಸ್ಥನಿಗೂ ಕೂಡ ಯಾವುದೇ ವಸ್ತುವನ್ನು ಯಾರಲ್ಲಿಯೂ ಬೇಡಬೇಕಾಗುತ್ತಿರಲಿಲ್ಲ. ಕೇಳದೆಯೇ ವಿವಾಹಾದಿ ಅವಕಾಶದಲ್ಲಿ ಮಿತ್ರರು, ಬಂಧು-ಬಾಂಧವರು, ನೆಂಟರು ಆವಶ್ಯಕತೆಗನುಸಾರ ಖರ್ಚಿಗೆ ವಸ್ತುಗಳನ್ನು ಕಳಿಸಿಕೊಡುತ್ತಿದ್ದರು ಹಾಗೂ ಇದರಿಂದ ತಮ್ಮ ಅಹೋಭಾಗ್ಯವೆಂದು ತಿಳಿಯುತ್ತಿದ್ದರು. ಅವರ ಬಳಿಯಲ್ಲಿ ಯಾವುದೇ ವಸ್ತುಗಳು ಇಲ್ಲದಿದ್ದರೆ ಬೇರೆ ಪರಿಚಿತದಿಂದ ಪಡೆದು ಕಳಿಸಿಕೊಡುತ್ತಿದ್ದರು. ಇದರಿಂದ ಯಾರಿಗೂ ತನಗಾಗಿ ಯಾಚಿಸಬೇಕಾಗುತ್ತಿರಲಿಲ್ಲ. ಇದರಲ್ಲಿ ಸ್ವಾರ್ಥದ ತ್ಯಾಗವೇ ಪ್ರಧಾನ ಕಾರಣವಾಗಿದೆ.</p>
<p class="Text">ಅದಕ್ಕಾಗಿ ನಾವೂ ಕೂಡ ಎಲ್ಲರೊಂದಿಗೆ ನಿಃಸ್ವಾರ್ಥಭಾವದಿಂದ ಉದಾರಪೂರ್ವಕ ತ್ಯಾಗದ ವ್ಯವಹಾರ ಮಾಡಿದರೆ ನಮಗಾಗಿ ಇಂದೂ ಕೂಡ ಕೃತಯುಗವೇ ಇದೆ. ಅರ್ಥಾತ್ ಹಿಂದಿನಕಾಲದಂತೆ ನಮ್ಮ ಕೆಲಸವೂ ಯಾಚಿಸದೇ ನಡೆಯಬಲ್ಲದು. ಆದ್ದರಿಂದ ನಾವು ಯಾವುದೇ ವಸ್ತುವನ್ನು ಯಾಚಿಸಬಾರದು ಹಾಗೂ ಬೇಡದೆಯೇ ಯಾರಾದರೂ ಕೊಡಲಿ ಎಂಬ ಇಚ್ಛೆ ಆಸೆಯನ್ನೂ ಇರಿಸಿಕೊಳ್ಳಬಾರದು. ಇಂತಹ ಇಚ್ಛೆಯೂ ಇಲ್ಲದಿದ್ದರೂ ಯಾರಾದರು ಕೊಟ್ಟರೂ ಕೂಡ ಇಟ್ಟುಕೊಳ್ಳುವ ಇಚ್ಛೆಯು ಕಾಮನೆಯೇ ಆಗಿದೆ. ಆ ರೀತಿಯ ಕಾಮನೆ ಇರಿಸಿಕೊಳ್ಳದಿದ್ದರೂ ಯಾರಾದರೂ ಆಗ್ರಹಪೂರ್ವಕ ಕೊಟ್ಟುಹೋದರೆ ಅದನ್ನು ಸ್ವೀಕರಿಸುವಾಗ ಚಿತ್ತದಲ್ಲಿ ಸ್ವಾರ್ಥದಿಂದಾಗಿ ಆಗುವ ಪ್ರಸನ್ನತೆಯೂ ಅಡಗಿಕೊಂಡಿರುವ ಕಾಮನೆಯೇ ಆಗಿದೆ. ಅದಕ್ಕಾಗಿ ಅತಿದೊಡ್ಡ ಆಪತ್ತು ಇದಿರಾದರೂ ತನ್ನ ವ್ಯಕ್ತಿಗತ ಸ್ವಾರ್ಥದ ಸಿದ್ಧಿಗಾಗಿ ಬೇರೆಯವರ ಸೇವೆ ಹಾಗೂ ಸೊತ್ತನ್ನು ಸ್ವೀಕರಿಸಬಾರದು, ತನ್ನ ನಿಶ್ಚಯದಲ್ಲಿ ನಿಶ್ಚಲವಾಗಿರಬೇಕು. ಪ್ರಾಣವೇ ಹೋಗುವುದಿದ್ದರೂ ಗೌರವ ಮತ್ತು ಶರೀರಕ ಕಷ್ಟದ ಮಾತೇನು ಧೈರ್ಯವನ್ನು ಮಾತ್ರ ಎಂದೂ ತ್ಯಜಿಸಬಾರದು. ಆದರೆ ಸ್ವಲ್ಪವೇ ಕಷ್ಟಬಂದರೂ ತನ್ನ ನಿಶ್ಚಯದಿಂದ ವಿಚಲಿತರಾಗುವಷ್ಟು ದೌರ್ಬಲ್ಯ ನಮ್ಮಲ್ಲಿ ಬಂದು ಬಿಟ್ಟಿದೆ. ಕಾಮನೆಯ ಮಾತೇನು, ಸಾಧಾರಣ ಕಾರ್ಯಕ್ಕಾಗಿಯೂ ಯಾಚಿಸಿಬಿಡುತ್ತೇವೆ. ಇಂತಹ ಸ್ಥಿತಿಯಲ್ಲಿ ನಿಷ್ಕಾಮ ಕರ್ಮದ ಸಿದ್ಧಿಯು ಹೇಗೆ ಸಂಭವವಿದೆ?</p>
<p class="Text">ಬ್ರಹ್ಮಚಾರೀ, ಸಂನ್ಯಾಸಿಯು ಭಿಕ್ಷೆಗಾಗಿ ಭೋಜನವನ್ನು ಯಾಚಿಸಿದರೆ ಆ ಯಾಚನೆ ಅವರಿಗಾಗಿ ಸಾಕಾಮವಲ್ಲ ಎಂಬುದನ್ನು ನೆನಪಿನಲ್ಲಿಟ್ಟುಕೊಳ್ಳಬೇಕು. ಬ್ರಹ್ಮಚಾರಿ ಯಾದರೋ ಗುರುವಿಗಾಗಿ ಭಿಕ್ಷೆ ಬೇಡುತ್ತಾನೆ ಮತ್ತು ಗುರುವು ತಂದಿರುವ ಆ ಭಿಕ್ಷೆಯಿಂದ ಏನಾದರೂ ಕೊಟ್ಟುದನ್ನೇ ಪ್ರಸಾದವೆಂದು ತಿಳಿದು ಸ್ವೀಕರಿಸುತ್ತಾನೆ. ಸಂನ್ಯಾಸಿಯಾದರೋ ತನಗಾಗಿ ಹಾಗೂ ಗುರುವಿಗಾಗಿ ಅಥವಾ ಗುರುವು ಇಲ್ಲದಿದ್ದರೆ ಕೇವಲ ತನಗಾಗಿಯೇ ಭಿಕ್ಷೆ ಬೇಡಬಲ್ಲನು. ಏಕೆಂದರೆ, ಭಿಕ್ಷೆ ಬೇಡುವುದು ಅವನ ಧರ್ಮವೆಂದೇ ತಿಳಿಸಲಾಗಿದೆ. ಒಂದೊಮ್ಮೆ ಯಾರಲ್ಲಿಯೂ ಬೇಡದೆ ಭಿಕ್ಷೆ ಕೊಟ್ಟರೆ ಅದನ್ನು ಸ್ವೀಕರಿಸುವುದು ಅವನಿಗಾಗಿ ಅಮೃತತುಲ್ಯವಾಗಿದೆ. ಈ ಪ್ರಕಾರ ಬೇಡಿ ತಂದ ಮತ್ತು ಬೇಡದೆ ತಾನಾಗಿ ದೊರೆತ ಭಿಕ್ಷೆಯೂ ರಾಗ-ದ್ವೇಷದಿಂದ ರಹಿತನಾಗಿಯೇ ತೆಗೆದುಕೊಳ್ಳಬೇಕು.</p>
<p class="Text">ಎಲ್ಲಿ ಆದರ-ಸತ್ಕಾರ, ಪೂಜ್ಯಭಾವದಿಂದ ಭಿಕ್ಷೆ ಸಿಗುವಲ್ಲಿ ಭಿಕ್ಷೆ ತೆಗೆದುಕೊಳ್ಳಬಾರದು; ಏಕೆಂದರೆ, ಅಲ್ಲಿ ಭಿಕ್ಷೆ ತೆಗೆದುಕೊಳ್ಳುವುದರಿಂದ ಅಭಿಮಾನವನ್ನು ಬೆಳೆಸುವ ಅವಕಾಶವಿದೆ ಹಾಗೂ ಅನಾದರದಿಂದ ಭಿಕ್ಷೆ ಕೊಡುವಲ್ಲಿಯೂ ಭಿಕ್ಷೆ ತೆಗೆದುಕೊಳ್ಳಬಾರದು; ಏಕೆಂದರೆ, ಅಲ್ಲಿ ಕೊಡುವವನು ಕ್ಲೇಶದಿಂದ ನೀಡುತ್ತಾನೆ; ಆದ್ದರಿಂದ ಅದು ಗ್ರಾಹ್ಯವಲ್ಲ. ಅದಕ್ಕಾಗಿ ಮಾನ-ಅಪಮಾನ, ನಿಂದಾ-ಸ್ತುತಿಯಿಂದ ಹಾಗೂ ಭೋಜನದಲ್ಲಿ ಇದು ಚೆನ್ನಾಗಿಲ್ಲ, ಇದು ಚೆನ್ನಾಗಿದೆ ಹೀಗೆ ಅನುಕೂಲತೆಯಲ್ಲಿ ರಾಗ ಮತ್ತು ಪ್ರತಿಕೂಲತೆಯಲ್ಲಿ ದ್ವೇಷಶೂನ್ಯನಾಗಿ ಪಡೆದಿರುವ ಭಿಕ್ಷೆಯು ಅಮೃತಕ್ಕೆ ಸಮಾನವಾಗಿದೆ. ಅದರಲ್ಲಿಯೂ ಶಾಸ್ತ್ರಕ್ಕೆ ವಿಪರೀತವಾದ ಪದಾರ್ಥವನ್ನು ತ್ಯಜಿಸಿಬಿಡಬೇಕು. ಯಾವುದಾದರೂ ಮದ್ಯ, ಮೊಟ್ಟೆ, ಮಾಂಸ, ಬೆಳ್ಳುಳ್ಳಿ, ಈರುಳ್ಳಿ ಮುಂತಾದವುಗಳನ್ನು ಶಾಸ್ತ್ರನಿಷಿದ್ಧವೆಂದು ತಿಳಿದು ಅದನ್ನು ತ್ಯಜಿಸುವುದೇ ಉಚಿತವಾಗಿದೆ. ಹಾಗೆಯೇ ತುಪ್ಪ, ಹಾಲು, ಬಾದಾಮಿ-ಗೋಡಂಬಿ, ಮೃಷ್ಟಾನ್ನ ಇವುಗಳನ್ನು ಯಾರಾದರು ಕೊಟ್ಟರೆ ಶಾಸ್ತ್ರ ಮತ್ತು ಸ್ವಾರ್ಥಕ್ಕೆ ಅನುಕೂಲವಾಗಿದ್ದರೂ ವೈರಾಗ್ಯದ ಕಾರಣ ಮನಸ್ಸಿಗೆ ವಿಪರೀತವಾಗಿ ತೋರುವ ಇವನ್ನು ತ್ಯಜಿಸುವುದರಲ್ಲಿ ಯಾವ ದೋಷವೂ ಇಲ್ಲ. ಬ್ರಹ್ಮಚಾರೀ, ಸಂನ್ಯಾಸಿಗೆ ವಿಶೇಷ ಆವಶ್ಯಕ ಬಿದ್ದರೆ ಕೌಪೀನ, ಕಮಂಡಲು, ಛಳಿಯ ನಿವಾರಣೆಗಾಗಿ ವಸ್ತ್ರ ಇವನ್ನು ಯಾಚಿಸುವುದರಲ್ಲಿ ಯಾವ ದೋಷವೂ ಇಲ್ಲ.</p>
<p class="Text">ವಾನಪ್ರಸ್ಥಿಗಾಗಿ ತಪಸ್ಸು, ಅನುಷ್ಠಾನಾದಿಗಳು; ಬ್ರಾಹ್ಮಣನಿಗಾಗಿ ಯಾಜನ, ಅಧ್ಯಾಪನ, ಕ್ಷತ್ರಿಯನಿಗಾಗಿ ಪ್ರಜಾರಕ್ಷಣೆ, ನ್ಯಾಯಪ್ರಾಪ್ತಯುದ್ಧ;<span class="char-style-override-3">*</span> ವೈಶ್ಯನಿಗಾಗಿ ಕೃಷಿ, ವಾಣಿಜ್ಯ; ಸ್ತ್ರೀ, ಶೂದ್ರಾದಿಗಳಿಗಾಗಿ ಸೇವೆ-ಶುಶ್ರೂಷೆ ಮುಂತಾದವುಗಳೆಲ್ಲ ಶಾಸ್ತ್ರವಿಹಿತ ಕರ್ಮಗಳಾಗಿವೆ ಅವು ಸಂಪನ್ನವಾಗುವುದು, ವಾಗದಿರುವುದು ಹಾಗೂ ಅವುಗಳ ಫಲದಲ್ಲಿ ರಾಗ - ದ್ವೇಷ, ಹರ್ಷ - ಶೋಕ ಇವುಗಳಿಂದ ರಹಿತನಾಗಿ ಅವನ್ನು ನಿಷ್ಕಾಮಭಾವದಿಂದ ಆಚರಿಸಬೇಕು. ಎಲ್ಲಾದರೂ ಅವುಗಳ ಸಿದ್ಧಿಯಲ್ಲಿ ಪ್ರೀತಿ, ಹರ್ಷ ಮತ್ತು ಅಸಿದ್ಧಿಯಲ್ಲಿ ದ್ವೇಷ, ಶೋಕ ಉಂಟಾದರೆ ಅವನೊಳಗೆ ಕಾಮನೆ ಅಡಗಿದೆ ಎಂದು ತಿಳಿಯಬೇಕು.</p>
<p class="Footnotes"><span class="char-style-override-4">* </span>ಶ್ರೀ ಭಗವಂತನು ಗೀತೆಯಲ್ಲಿ ಹೇಳಿರುವನು —</p>
<p class="Footnote-Shloka">ಸುಖದುಃಖೇ ಸಮೇ ಕೃತ್ವಾ ಲಾಭಾಲಾಭೌ  ಜಯಾಜಯೌ ।</p>
<p class="Footnote-Shloka">ತತೋ ಯುದ್ಧಾಯ ಯುಜ್ಯಸ್ವ ನೈವಂ ಪಾಪಮವಾಪ್ಸ್ಯಸಿ ॥</p>
<p class="Footnotes-Right">(ಗೀತೆ 2/38)</p>
<p class="Footnotes">ಜಯ-ಪರಾಜಯ, ಲಾಭ-ಹಾನಿ ಮತ್ತು ಸುಖ-ದುಃಖಗಳನ್ನು ಸಮಾನವಾಗಿ ತಿಳಿದುಕೊಂಡು, ಅನಂತರ ಯುದ್ಧಕ್ಕೆ ಸಿದ್ಧನಾಗು, ಈ ಪ್ರಕಾರ ಯುದ್ಧಮಾಡುವುದರಿಂದ ನೀನು ಪಾಪವನ್ನು ಹೊಂದುವುದಿಲ್ಲ.</p>
<p class="Text para-style-override-2">ಅದಕ್ಕಾಗಿ ಮನುಷ್ಯನು ಸಮಸ್ತ ಕಾಮನೆ, ಆಸಕ್ತಿ, ಮಮತೆ, ಅಹಂಕಾರ ಇವುಗಳನ್ನು ತ್ಯಜಿಸಿ ಕೇವಲ ಲೋಕೋಪಕಾರದ ಉದ್ದೇಶದಿಂದ ನಿಷ್ಕಾಮಭಾವಪೂರ್ವಕ ಶಾಸ್ತ್ರವಿಹಿತ ಸಮಸ್ತ ಕರ್ಮಗಳನ್ನು ಕರ್ತವ್ಯ ಬುದ್ಧಿಯಿಂದ ಆಚರಿಸಬೇಕು. ಹೀಗೆ ಮಾಡುವುದರಿಂದ ಅವನಲ್ಲಿ ದುರ್ಗುಣ-ದುರಾಚಾರಗಳು ಅತ್ಯಂತ ಅಭಾವವಾಗಿ ಸ್ವಾಭಾವಿಕವಾಗಿಯೇ ವಿವೇಕ-ವೈರಾಗ್ಯ, ಶ್ರದ್ಧೆ-ವಿಶ್ವಾಸ, ಶಮ-ದಮ ಮುಂತಾದ ಸದ್ಗುಣಗಳು ವೃದ್ಧಿಯಾಗುತ್ತೆ. ಅವರ ಅಂತಃಕರಣವು ಶುದ್ಧವಾಗಿ ಅವನಲ್ಲಿ ಭಾರೀ ದೊಡ್ಡ ಸಂಕಟ ಬಂದರೂ ಅವನು ಯಾವ ರೀತಿಯಿಂದಲೂ ವಿಚಲಿತನಾಗದಷ್ಟು ನಿರ್ಭಯನಾಗುತ್ತಾನೆ. ಧೈರ್ಯ, ಶೌರ್ಯ, ಗಂಭೀರತೆಯ ಅಸೀಮ ಸಾಗರವಾಗಿ ಹೋಗುತ್ತಾನೆ ಹಾಗೂ ಪರಮಶಾಂತಿ, ಪರಮ ಆನಂದ ಸ್ವರೂಪ ಪರಮಾತ್ಮನನ್ನು ಪಡೆದುಕೊಳ್ಳುತ್ತಾನೆ.<span></span></p>


<p class="Page-Break"> </p>
<p class="Chapter-Heading" id="toc_marker-15">13. ಸಮತೆ ಅಮೃತ-ವಿಷಮತೆ ವಿಷವಾಗಿದೆ</p>
<p class="Text">ರಾಜಾಸ್ಥಾನದ ಯಾವುದೋ ಊರಿನಲ್ಲಿ ಓರ್ವ ಬಡವ ವೈಶ್ಯನಿದ್ದನು. ದೈವಯೋಗದಿಂದ ಅಲ್ಲಿ ಒಮ್ಮೆ ಭಯಾನಕ ಬರಗಾಲ ಬಿತ್ತು. ಅನ್ನದ ಅಭಾವದಿಂದ ಜನರು ತಳಮಳಿಸಿ ಸಾಯತೊಡಗಿದರು. ಬಡ ವೈಶ್ಯನ ಮೇಲೆಯೂ ಆಪತ್ತು ಬಂದೊದಗಿತು. ಕೆಲದಿನ ಅವನು ಹೇಗೋ ದಿನಗಳೆದ. ಕೊನೆಗೆ ಪರಿವಾರವನ್ನು ಸಾಕುವ ಯಾವ ಉಪಾಯವನ್ನೂ ಕಾಣದೆ, ಮನೆಯವರಿಗೆ ಕೆಲದಿನಗಳವರೆಗೆ ಹೇಗೋ ವ್ಯವಸ್ಥೆಮಾಡಿ ಅವನು ಹೊರಟುಬಿಟ್ಟನು. ಅವನಿಗೆ ಒಬ್ಬ ಬಾಲ್ಯದ ಧರ್ಮ-ಮಿತ್ರನಿದ್ದನು. ಅವನು ಆಸ್ಸಾಮಿನಲ್ಲಿ ವ್ಯಾಪಾರಮಾಡುತ್ತಿದ್ದನು. ತುಂಬಾ ಶ್ರೀಮಂತನಾಗಿದ್ದನು. ಅವನಿಗೆ ಭಾರೀ ವ್ಯಾಪಾರ ನಡೆಯುತ್ತಿತ್ತು. ಬಡವೈಶ್ಯನಿಗೆ ಅವನ ನೆನಪಾಗಿ ‘‘ಆಪತ್ಕಾಲದಲ್ಲಿ ನೂರುಪಟ್ಟು ಪ್ರೀತಿಸಬೇಕು’’ ಎಂಬ ಮಿತ್ರನ ಈ ಲಕ್ಷಣವನ್ನು ನೆನೆದು ಅವನು ಹೇಗೋ ಆಸ್ಸಾಮಿಗೆ ತಲುಪಿದನು. ಮಿತ್ರನ ವ್ಯಾಪರವಿದ್ದಲ್ಲಿಗೆ ಹೋಗಿ ಅವನು ಮಿತ್ರನನ್ನು ಭೇಟ್ಟಿಯಾದನು. ಮಿತ್ರನಲ್ಲಿ ಸಹಜವಾಗಿ ಆದರ ದೊರೆತು, ದುಃಖದ ದಿನಗಳು ಚೆನ್ನಾಗಿ ಕಳೆದು ಹೋದಾವು ಎಂಬ ಪೂರ್ಣ ಭರವಸೆ ಅವನಿಗಿತ್ತು. ಮಿತ್ರನು ಅವನನ್ನು ಸ್ವಾಗತಿಸಿದನು. ಆದರೆ ಅವನ ಮುಖದಲ್ಲಿ ಪ್ರಸನ್ನತೆಯ ಬದಲಿಗೆ ಭಾರೀ ಹೊರೆಯ ರೇಖೆಗಳೇ ಮೂಡಿದ್ದವು. ಬಡ ವೈಶ್ಯನಾದರೋ ದುಃಖಿಯಾಗಿದ್ದನು. ಅವನು ಸಂಕ್ಷೇಪವಾಗಿ ತನ್ನ ಕರುಣ ಕಥೆಯನ್ನು ಹೇಳಿ ಆಶ್ರಯ ಕೇಳಿದನು. ‘ಅಯ್ಯಾ! ಮನೆಯಲ್ಲಿ ನಿಮ್ಮ ಅತ್ತಿಗೆ ಮತ್ತು ಮಕ್ಕಳು ಹಸಿವಿನಿಂದ ಸಾಯುತ್ತಿದ್ದಾರೆ. ಅವರಿಗಾಗಿ ಇಂದೇ ಸ್ವಲ್ಪ ಖರ್ಚಿಗೆ ಹಣ ಕಳಿಸುವುದು ಆವಶ್ಯಕವಾಗಿದೆ. ಜೊತೆಗೆ ನನಗಾಗಿಯೂ ಯಾವುದಾದರು ಕೆಲಸದ ವ್ಯವಸ್ಥೆಯಾಗಬೇಕು. ಅದರಿಂದ ನನ್ನ ಈ ದುಃಖದ ದಿನಗಳು ಕಳೆದು, ಮಕ್ಕಳಿಗೂ ಪ್ರತಿ ತಿಂಗಳು ಏನಾದರು ಕಳಿಸಬಹುದು.’</p>
<p class="Text">ಶ್ರೀಮಂತ ಮಿತ್ರನು ನಿಟ್ಟುಸಿರು ಬಿಟ್ಟು ಹೇಳಿದನು - ಅಯ್ಯಾ! ಮಾತು ಸರಿಯಾಗಿದೆ. ನನಗೆ ಈಗ ನಿನ್ನ ಏನಾದರು ಸೇವೆಯೂ ಮಾಡಬೇಕಾಗಿದೆ. ಆದರೆ ನನ್ನಲ್ಲಾದರೋ ನಿನಗೆ ಸಹಾಯಮಾಡುವಷ್ಟು ಸಂಪಾದನೆಯೂ ಇಲ್ಲ ಈಗಂತೂ ನಿನಗೆ ಕೊಡುವಂತಹ ಯಾವ ಕೆಲಸವೂ ನನ್ನ ಬಳಿ ಇಲ್ಲ. ಮೂಲಭಂಡವಾಳದ ಬಡ್ಡಿ, ಮನೆಗಳ ಬಾಡಿಗೆಗಳು, ವ್ಯಾಪಾರದ ಲಾಭ ಎಲ್ಲ ಸೇರಿ ನಲವತ್ತು-ಐವತ್ತು ಸಾವಿರ ಬರುತ್ತದೆ. ಇಂದಿನ ದಿನಗಳಲ್ಲಿ ಎಲ್ಲವೂ ದುಬಾರಿಯಾಗಿದೆ ನಿನಗೆ ತಿಳಿದೇ ಇದೆ. ಮತ್ತೆ ನಮ್ಮ ಅಂತಸ್ತಿಗೆ ಅನುಸಾರ ಖರ್ಚುಮಾಡಬೇಕಾಗುತ್ತದೆ. ಪರಿವಾರವಿದೆ, ಆಳು-ಗುಮಾಸ್ತರು ಇದ್ದಾರೆ. ಕಷ್ಟದಿಂದ ಹೇಗೋ ಸಾಗುತ್ತಿದೆ. ಹೀಗಿರುವಾಗ ನಿನ್ನ ಮತ್ತು ನಿನ್ನ ಪರಿವಾರವನ್ನು ಸಾಕುವ ಶಕ್ತಿ ನನಗೆಲ್ಲಿದೆ? ನೀನೇ ಹೇಳು. ನನಗೆ ಬೇಸರವಾಗುತ್ತಿದೆ, ನನ್ನಿಂದ ಈಗ ಏನೂ ಆಗಲಾರದು ಎಂದು ಹೇಳಬೇಕಾಯಿತಲ್ಲ. ನೀವು ಯಾವುದಾದರೂ ಬೇರೆ ದಾರಿ ಯೋಚಿಸಿರಿ.</p>
<p class="Text">ಬಡ ವೈಶ್ಯನು ಬೇಸರಪಟ್ಟು ಹೇಳಿದನು — ‘ಅಯ್ಯಾ ನಾನಾದರೋ ಇಲ್ಲಿ ಯಾರನ್ನೂ ತಿಳಿಯುತ್ತಿಲ್ಲ. ಕೇವಲ ನಿನ್ನ ಭರವಸೆಯಿಂದಲೇ ಬಂದಿರುವೆನು. ಮತ್ತೆ ನನ್ನ ಖರ್ಚಾದರೂ ಏನು ಮಹಾ ಇದೆ. ಐವತ್ತು ರೂಪಾಯಿ ಈಗ ರಾಜಸ್ಥಾನಕ್ಕೆ ಕಳಿಸಬೇಕು. ಮತ್ತೆ ಐವತ್ತು-ಅರವತ್ತು ರೂಪಾಯಿ ತಿಂಗಳ ಸಂಬಳದಲ್ಲಿ ನನಗೆ ಕೆಲಸ ಸಿಕ್ಕಿದರೆ ಕೆಲಸ ಸಾಗಿಸಬಹುದು. ಸ್ವಲ್ಪ ನನ್ನ ಖರ್ಚಿಗಾಗಿ ಬೇಕಾಗುವುದು, ಉಳಿದುದನ್ನು ಮಕ್ಕಳಿಗಾಗಿ ಕಳಿಸಿಕೊಡುತ್ತೇನೆ. ಸಾವಿರಾರು ರೂಪಾಯಿಗಳು ಸಂಪಾದನೆ ಇರುವಲ್ಲಿ ಇಷ್ಟು ಖರ್ಚು ನಿಮಗೆ ಭಾರವಾಗಿ ಕಾರಣಬಾರದು. ಮತ್ತೆ ನಾನಾದರೋ ಕೆಲಸ ಮಾಡಿ ಸಂಬಳದ ಹಣ ಪಡೆದುಕೊಳ್ಳುತ್ತೇನೆ. ‘ಹೀಗೆ ಹೇಳುತ್ತಾ-ಹೇಳುತ್ತಾ ಅವನ ಕಣ್ಣಿಂದ ನೀರೇ ಹರಿಯಿತು. ಮಿತ್ರನ ನಿರಾಶಾಜನಕ ಮಾತುಗಳಿಂದ ಅವನಿಗೆ ತುಂಬಾ ದುಃಖವಾಗುತ್ತಿತ್ತು. ಶ್ರೀಮಂತ ಮಿತ್ರನು ಅವನ ಮುಖವನ್ನು ನೋಡಿದರೂ ಅವನ ಹೃದಯ ಕರಗಲಿಲ್ಲ. ಅವನು ಪುನಃ ಕಪಟ-ವಿನಯದಿಂದ ಅದನ್ನೆ ಹೇಳಿದನು - ‘ಅಯ್ಯಾ! ನೀವು ಹೇಳುವುದು ನಿಜವಾಗಿದೆ. ನಾನು ಅಸಮರ್ಥನಾಗಿದ್ದೇನೆ. ನಿಮಗೆ ಬೇರೆ ಯಾವುದಾದರೂ ಉಪಾಯ ಯೋಚಿಸಬೇಕಾದೀತು. ಹೌದು ! ನಾಲ್ಕಾರು ದಿನಗಳವರೆಗೆ ನಿಮ್ಮ ಕೆಲಸದ ಯಾವುದಾದರು ವ್ಯವಸ್ಥೆ ಆಗುವ ತನಕ ನೀವು ಇಲ್ಲೆ ಇರಿ. ಊಟ-ತಿಂಡಿ ಮನೆಯಲ್ಲೇ ಆಗುವುದು. ಈಗ ಶೌಚ-ಸ್ನಾನಾದಿಗಳನ್ನು ಮಾಡಿರಿ. ಊಟ ತಯಾರಿರಬಹುದು’ ಎಂದು ಹೇಳಿ ಶ್ರೀಮಂತನು ತನ್ನ ಕೆಲಸದಲ್ಲಿ ತೊಡಗಿದನು. ಬಡ ವೈಶ್ಯನು ಮನದಲ್ಲೆ ಏನೋ ಯೋಚಿಸುತ್ತಾ, ಶೌಚ-ಸ್ನಾನಾದಿಗಳಲ್ಲಿ ತೊಡಗಿದನು.</p>
<p class="Text">ಶ್ರೀಮಂತನ ಸ್ವಭಾವ ಒರಟು ಮತ್ತು ಲೋಭಿಯಾಗಿಯೇ ಇತ್ತು. ಅವನ ಪತ್ನಿಯು ಅವನಿಂದಲೂ ಮಿಗಿಲಾಗಿಯೇ ಇದ್ದಳು. ಅವಳಿಗೆ ಬೇರೆ ಯಾರೂ ಸಹನೆಯಾಗುತ್ತಿರಲಿಲ್ಲ. ಪತಿಯಾದರೋ ಸಭ್ಯತೆಗೆ ವಶವಾಗಿ ಕೆಲ-ಕೆಲವನ್ನು ಸಹಿಸುತ್ತಿದ್ದನು. ಆದರೆ ಪತ್ನಿಯಾದರೋ ಪತಿಯನ್ನೇ ಗದರಿಸುತ್ತಿದ್ದಳು. ಮನೆಗೆ ಬಂದಿರುವ ಬಾಲ್ಯದ ಪರಿಚಿತ ಮಿತ್ರನಿಗೆ ಸಭ್ಯತಾವಶ ಊಟ ಮಾಡಿಸಲೇಬೇಕಾಗಿತ್ತು. ಅವನು ಒಳಗೆ ಹೋಗಿ ಪತ್ನಿಯಲ್ಲಿ ಹೇಳಿದನು - ‘ರಾಜಸ್ಥಾನದಿಂದ ನನ್ನ ಓರ್ವ ಹಳೆಯ ಧರ್ಮಮಿತ್ರನು ಬಂದಿರುವನು. ಅವನಿಗೆ ಊಟ ಮಾಡಿಸಬೇಕು. ಸಾಧ್ಯವಾದಷ್ಟು ಅವನಿಗೆ ಒಳ್ಳೆಯ ಪದಾರ್ಥಗಳನ್ನು ಮಾಡಿ ಆದರದಿಂದ ತಿನ್ನಿಸಬೇಕು. ಮಿತ್ರನಿದ್ದಾನೆ, ಮತ್ತೆ ಅತಿಥಿಯಾಗಿದ್ದಾನೆ’. ಪರಂಪರೆಯಿಂದ ಅತಿಥಿಸತ್ಕಾರದ ಮಾತು ಕೇಳಿದ್ದನು. ಪತ್ನಿಯು ಕೆರಳದಹಾಗೆ ಅವನು ಈ ನೆಪ ಮುಂದೊಡ್ಡಿದ್ದನು. ಆದರೆ ಅವಳ ಮೇಲೆ ಇದರ ಯಾವ ಪರಿಣಾಮವನ್ನು ಬೀರಲಿಲ್ಲ. ಅವಳು ಸಟೆದು ನುಡಿದಳು - ‘ಹಳ್ಳಕ್ಕೆ ಬೀಳಲಿ ನಿಮ್ಮ ಈ ಮಿತ್ರ ಮತ್ತು ಅತಿಥಿ, ಒಲೆ ಊದಿ-ಊದಿ ನನ್ನ ಕಣ್ಣುಗಳು ಒಡೆದು ಹೋಗಿವೆ. ಇಂದು ಮಿತ್ರ, ನಾಳೆ ಅತಿಥಿ, ಮತ್ತೆ ವ್ಯಾಪಾರಿ - ಹೀಗೆ ಪ್ರತಿದಿನವೂ ಒಂದಲ್ಲ ಒಂದು ತೊಂದರೆ ಇದ್ದೇ ಇದೆ. ನನಗಾದರೋ ಈ ಸಂಸಾರದಲ್ಲಿ ಬೇಸರ ಬಂದಿದೆ. ನನ್ನಿಂದ ಇದೆಲ್ಲ ಆಗದು. ನೀವು ಬೇರೇನಾದರೂ ವ್ಯವಸ್ಥೆ ಮಾಡಿರಿ. ‘ಪತಿಯು ಸಂಕೋಚದಿಂದ ಮೆಲ್ಲನೆ ಹೇಳಿದನು - ‘ಎಲೆಗೆ ! ಸ್ವಲ್ಪ ಮೆಲ್ಲಗೆ ಮಾತಾಡು. ಅವರು ಹೊರಗೆ ನಿಂತು ಕೇಳಿದರೆ ತುಂಬಾ ದುಃಖವಾದೀತು.’ ಅವಳು ಕೆರಳಿ ಹೇಳಿದಳು - ಹಾಗಾದರೆ ಇನ್ನು ಚೆನ್ನಾಯಿತು, ಬೇಗನೇ ಪೀಡೆ ತೊಲಗೀತು. ಪತಿಯು ಅವಳನ್ನು ಹೊಗಳಿ ಹೇಗಾದರೂ ಒಪ್ಪಿಸಿ ಹೇಳಿದನು - ನೋಡು ! ನನ್ನಿಂದ ಏನೂ ಆಗದು, ನೀವು ಉಪಾಯ ಯೋಚಿಸಿರಿ ಎಂದು ನಾನು ಮೊದಲೇ ಹೇಳಿ ಬಿಟ್ಟಿರುವೆನು. ಎರಡು-ಮೂರು ದಿನಗಳಲ್ಲಿ ಹೊರಟು ಹೋಗುವನು. ಇಷ್ಟು ದಿನ ಹೇಗಾದರೂ ನಮ್ಮ ಗೌರವಕ್ಕನುಸಾರ ಅವನಿಗೆ ಊಟ ಮಾಡಿಸಲೇ ಬೇಕು.’ ಪತ್ನಿಯು ಒಪ್ಪಿಕೊಂಡು ಊಟ ಸಿದ್ಧಪಡಿಸಿದಳು. ಆದರೆ ಮನಸ್ಸಿನಲ್ಲಿ ತುಂಬಾ ಕಷ್ಟವಾಯಿತು. ಇರಲಿ.</p>
<p class="Text">ಭೋಜನವು ತಯಾರಾದಾಗ ಬಡ ಅತಿಥಿಯೊಂದಿಗೆ ಶ್ರೀಮಂತ ಮಿತ್ರನು ಒಳಗೆ ಬಂದಾಗ ಪತ್ನಿಯು ಹೇಳಿದಳು - ‘ಮೊದಲು ನಿಮ್ಮ ಮಿತ್ರನಿಗೆ ಊಟ ಮಾಡಿಸಿರಿ. ಏಕೆಂದರೆ, ಅತಿಥಿಗೆ ಮೊದಲು ಊಟ ಮಾಡಿಸುವುದು ಧರ್ಮವಾಗಿದೆ, ಮತ್ತೆ ನೀವು ಮಾಡುವಿರಂತೆ.’ ಪತಿಯು ಇದನ್ನು ಒಪ್ಪಿಕೊಂಡನು ಮತ್ತು ಅತಿಥಿಗೆ ಚೆನ್ನಾಗಿ ಊಟ ಮಾಡಿಸಲಾಯಿತು. ಊಟದಲ್ಲಿ ಸಕ್ಕರೆ ಹಾಕಿದ ಒಳ್ಳೆಯ ಪಾಯಸ, ಪೂರಿ, ಮೊಸರು ಹಾಗೂ ಅನೇಕ ರೀತಿಯ ಪಲ್ಯಗಳಿದ್ದವು. ಆದರೆ ಊಟ ಮಾಡಿಸುವವನ ಮುಖದಲ್ಲಿ ಯಾವುದೇ ಉಲ್ಲಾಸವಾಗಲೀ, ಆದರವಾಗಲೀ ಇರಲಿಲ್ಲ. ಅಲ್ಲಿ ಪ್ರತ್ಯಕ್ಷವಾಗಿ ಒರಟುತನ, ವಿಷಾದವೇ ತುಂಬಿತ್ತು. ಅವರು ಯಾವುದೋ ತೊಂದೆಯಲ್ಲಿ ಬಿದ್ದಿರುವಂತೆ ಕಾಣುತ್ತಿತ್ತು. ಮನಸ್ಸಿಲ್ಲದೆ ಇದೆಲ್ಲ ಮಾಡಬೇಕಾಗಿ ಬಂದಿತ್ತು. ಬಡ ಅತಿಥಿಯು ಮೌನವಾಗಿ ಊಟವೇನೋ ಮಾಡಿದನು, ಆದರೆ ಅವರ ಮುಖಮುದ್ರೆ ನೋಡಿ ಅವನಿಗೆ ಸಂತೋಷವಾಗಲಿಲ್ಲ. ಸಂತೋಷವಾದರೋ ಪ್ರೇಮದಲ್ಲೇ ತುಂಬಿರುತ್ತದೆ. ಊಟಮಾಡಿದ ಬಳಿಕ ಅವನು ಲಘುಶಂಕೆಗಾಗಿ ಹೊರಗೆ ಹೋದನು. ಇತ್ತ ಮನೆಯ ಒಡತಿಯು ತನ್ನ ಪತಿಗಾಗಿ ಊಟ ಬಡಿಸಿದಳು. ಅದರಲ್ಲಿ ಅತಿಥಿಯಿಂದ ಅಡಗಿಸಿಟ್ಟ ಅನೇಕ ಪದಾರ್ಥಗಳಿದ್ದವು. ಆ ಬಡಪಾಯಿ ಲಘುಶಂಕೆಮುಗಿಸಿ ಕೈಕಾಲು ತೊಳೆಯಲು ಒಳಗೆ ಬಂದಾಗ ಸಹಜವಾಗಿಯೇ ಶ್ರೀಮಂತ ಮಿತ್ರನ ಊಟದ ತಟ್ಟೆಯ ಕಡೆಗೆ ದೃಷ್ಟಿ ಹರಿಯಿತು. ಅದರಲ್ಲಿ ಬಾದಾಮಿಹಲ್ವ ನೋಡಿದನು. ಒಂದು ಬಟ್ಟಲಲ್ಲಿ ಪಾಯಸ, ಇನ್ನೊಂದರಲ್ಲಿ ಕೆನೆ ಮೊಸರು ಇತ್ತು ತುಂಬಾ ಒಳ್ಳೆಯದಾದ ತೆಳ್ಳನೆಯ ಮೆತ್ತನೆಯ ರೊಟ್ಟಿಗಳಿದ್ದು, ಅದಕ್ಕೆ ಹಸನಾದ ಬೆಣ್ಣೆ ಸವರಲಾಗಿತ್ತು. ಅನೇಕ ಒಳ್ಳೊಳ್ಳೆ ತರಕಾರಿ, ಅನೇಕ ರೀತಿಯ ಉಪ್ಪಿನಕಾಯಿಗಳಿದ್ದವು. ಇದೆಲ್ಲ ನೋಡಿಕೊಂಡು ಈ ವಿಷಮತೆಯ ಕಾರಣದಿಂದಲೇ ನನಗೆ ಇವನೊಂದಿಗೆ ಊಟ ಮಾಡಿಸಲಿಲ್ಲವೆಂಬುದು ಸ್ಪಷ್ಟವಾಗಿ ಅರಿವಿಗೆ ಬಂತು. ವೈಶ್ಯಮ್ಯಜನಿತ ಸಂತಾಪವು ಇನ್ನೂ ಹೆಚ್ಚಿತು. ಸುಮ್ಮನೆ ಕೈ ತೊಳೆದು ಹೊರಗೆ ಹೊರಟು ಹೋದನು.</p>
<p class="Text">ರಾತ್ರಿಯಾದಾಗ ಶ್ರೀಮಂತ ಮಿತ್ರನು ಪತ್ನಿಯಲ್ಲಿ ಕೇಳಿದನು — ‘ಅಥಿತಿಗೆ ಮಲಗಲು ಎಲ್ಲಿ ವ್ಯವಸ್ಥೆ ಮಾಡುವುದು?’ ಪತ್ನಿಯು ಕೆರಳಿ ಹೇಳಿದಳು - ನನ್ನ ತಲೆಯ ಮೇಲೆ. ಇದೂ ಒಂದು ಕೇಳುವ ಮಾತೇನು ಮಹಾ. ಎಲ್ಲಿ ಅನುಕೂಲವಾದೀತೋ ಅಲ್ಲಿ ಮಾಡಿದರಾಯಿತು. ಮನೆಗೆ ಬಂದಾಗ ಅವನು ಮಲಗಬೇಕಲ್ಲ.’ ಪತಿಯು ಹೇಳಿದನು — ‘ಒಳ್ಳೆಯದು. ಹೊರಗೆ ಹಾಸಿಗೆ ಹಾಸಿದ್ದೇ ಇದೆ, ಅಲ್ಲೆ ಮಲಗುವನು. ಆದರೆ ಅಲ್ಲಿ ಸೊಳ್ಳೆ ತುಂಬಾ ಇದೆ. ಬಡಪಾಯಿಗೆ ನಿದ್ದೆ ಹೇಗೆ ಬಂದೀತು? ಎರಡು ದಿನಗಳಿಗಾಗಿ ಸೊಳ್ಳೆಪರದೆ ಕೊಟ್ಟರೆ ಚೆನ್ನಾಗಿತ್ತು.’ ಅವಳು ಕೆರಳಿ ಹೇಳಿದಳು - ‘ನನ್ನ ಬಳಿಯಲ್ಲಿ ಒಂದೇ ಸೊಳ್ಳೆಪರದೆ ಇದೆ, ನೀವು ತೆಗೆದುಕೊಳ್ಳಿ ಅಥವಾ ಅವನಿಗೆ ಒಪ್ಪಿಸಿರಿ.’ ಪತ್ನಿಯ ಸ್ವಭಾವ ಅವನು ಅರಿತಿದ್ದನು. ಹೆಚ್ಚು ಮಾತು ಬೆಳೆಸುವುದು ಹಿತಕರವಲ್ಲವೆಂದು ತಿಳಿದು ಮಾತಾಡದೆ ಹೊರಕ್ಕೆ ಹೋದನು. ಅತಿಥಿ ಮಿತ್ರನಲ್ಲಿ - ಅಯ್ಯಾ! ಹಾಸಿಗೆ, ದಿಂಬು ಹಾಕಿದ್ದೇ ಇದೆ. ನೀವು ಇಲ್ಲೆ ಮಲಗಿಕೊಳ್ಳಿ. ಇಲ್ಲೆ ಸರಿಯಾಗಬಹುದು ಎಂದು ಹೇಳಿದನು. ಬಡಪಾಯಿ ಅವನು ವಿನಯ-ವಿನಮ್ರ ಮಾತಿನಿಂದ ಒಪ್ಪಿಕೊಂಡನು. ಶ್ರೀಮಂತನು ಒಳಗೆ ನಡೆದನು, ಅವನು ಅಲ್ಲೇ ಮಲಗಿದನು. ಸೆಕೆಕಾಲವಾಗಿತ್ತು, ಸೊಳ್ಳೆಗಳಾದರೋ ಇದ್ದೇ ಇದ್ದವು, ಹಾಸಿಗೆ ದಿಂಬುಗಳಲ್ಲಿ ತಿಗಣೆಗಳು ಕಡಿಮೆ ಇರಲಿಲ್ಲ. ಒರಗುತ್ತಲೇ ಸಾಲು-ಸಾಲಾಗಿ ಹೊರಟು ತಿಗಣೆಗಳು ಅವನ ಮೇಲೆ ಆಕ್ರಮಿಸಿದವು. ಅವನ್ನು ಹೆಕ್ಕಿ-ಹೆಕ್ಕಿ ಎಸೆಯುವುದರಲ್ಲಿ, ಸೊಳ್ಳೆಗಳನ್ನು ಓಡಿಸುವುದರಲ್ಲೇ ರಾತ್ರೆ ಕಳೆದುಹೋಯಿತು. ಬಡಪಾಯಿ ಒಂದು ಗಳಿಗೆಯೂ ಸುಖವಾಗಿ ನಿದ್ರಿಸಲಾಗಲಿಲ್ಲ.</p>
<p class="Text">ಮರುದಿನ ಬೆಳಿಗ್ಗೆಯೇ ಅವನು ಮನೆಯಿಂದ ಹೊರಟು ಪೇಟೆ ಕಡೆಗೆ ಹೋದನು. ಚೌಕದಲ್ಲಿ ತಲುಪುತ್ತಲೇ ಅವನಿಗೆ ಊರಿನ ಓರ್ವ ಪರಿಚಿತ ಮನುಷ್ಯನನ್ನು ನೋಡಿದನು. ಅವನೂ ಇವನನ್ನೂ ನೋಡಿದನು. ಅವನು ತುಂಬಾ ಬಡವನಾಗಿದ್ದನು. ಆದರೆ ತುಂಬಾ ಸಹೃದಯಿಯಾಗಿದ್ದನು. ನೋಡುತ್ತಲೇ ಓಡಿ ಇವನ ಬಳಿಗೆ ಬಂದು ಉಲ್ಲಾಸದಿಂದ ಕೇಳತೊಡಗಿದನು - ‘ಅಯ್ಯಾ! ನೀವು ಇಲ್ಲಿಗೆ ಯಾವಾಗ ಬಂದಿರಿ? ನನಗೆ ಯಾವ ಸುದ್ದಿಯೂ ತಿಳಿಸಲಿಲ್ಲ. ನಿಮಗೆ ಭಾರೀ ಕಷ್ಟವಾಗಿರಬಹುದು. ಸುದ್ದಿ ತಿಳಿದಿದ್ದರೆ ನಾನು ಸ್ಟೇಶನ್ಗೆ ಬರುತ್ತಿದೆ. ಇಲ್ಲಿಗೆ ಬಂದರೂ ನನಗೆ ಯಾವ ಸಮಾಚಾರವೂ ತಿಳಿಸಲಿಲ್ಲ. ಹೇಳಿ, ನೀವು ಎಲ್ಲಿ ಉಳಿದುಕೊಂಡಿರುವಿರಿ? ನಡಿರೀ, ಮನೆಗೆ. ನಾನು ನಿಮ್ಮ ಸಾಮಾನು ತೆಗೆದುಕೊಂಡು ಬರುತ್ತೇನೆ. ನೀವು ಸಿಕ್ಕಿದುದು ನನ್ನ ದೊಡ್ಡ ಭಾಗ್ಯವೇ ಸರಿ. ವಿದೇಶದಲ್ಲಿ ಮನೆಯವರು ಎಲ್ಲಿ ಸಿಗುತ್ತಾರೆ?’</p>
<p class="Text">ಅವನ ಪ್ರೇಮಪೂರ್ಣ ಸರಳ ಮಾತನ್ನು ಕೇಳಿ ಬಡ ವೈಶ್ಯನ ಹೃದಯ ಕರಗಿ ಹೋಯಿತು. ಅವನಿಗೆ ಭಾರೀ ಆಶ್ವಾಸನೆ ದೊರೆಯಿತು. ಮುಳುಗುವವನಿಗೆ ಆಸರೆ ಸಿಕ್ಕಿದಂತಾಯಿತು. ಅವನು ತಾನು ಬಂದ ಎಲ್ಲ ವೃತ್ತಾಂತವನ್ನು ಹೇಳಿದನು - ‘ನನ್ನ ಬಳಿ ಸಾಮಾನು ಆದರೂ ಏನಿದೆ? ಒಂದು ಧೋತಿ-ಅಂಗವಸ್ತ್ರ, ಒಂದು ಜಮಖಾನೆ, ಒಂದು ಚೆಂಬು ಮಾತ್ರವಿದೆ. ಅದನ್ನು ಶ್ರೀಮಂತನ ಮನೆಯಲ್ಲಿ ಇರಿಸಿದ್ದೇನೆ. ‘ಆ ಬಡ ಸೋದರನು ಹೇಳಿದನು - ‘ಅವರಾದರೋ ದೊಡ್ಡ ಮನುಷ್ಯರು. ನೀವು ನನ್ನನ್ನು ನಿಮ್ಮವನೆಂದು ತಿಳಿಯುವಿರಾದರೆ ನೀವು ನಮ್ಮ ಮನೆಗೆ ಬರಬೇಕು. ಮನೆಯಲ್ಲಿ ಸುಖವಾಗಿ ಇರಿ. ಮನೆಯಲ್ಲಿ ಏನು ಒಣ-ಒರಟು ಅಡಿಗೆ ಆಗುತ್ತದೋ ಅದನ್ನೇ ಆನಂದವಾಗಿ ತಿನ್ನಿರಿ. ನಾನು ರೀಟೈಲ ಆಗಿ ಸಾಮಾನು ಖರೀದಿಸಿ ಮಾರುತ್ತೇನೆ. ಎರಡು ರೂಪಾಯಿ ಪ್ರತಿದಿನ ಗಳಿಸುತ್ತೇನೆ. ನಾನೊಬ್ಬನೇ ಇರುವುದು, ನೀವಿದ್ದರೆ ನಾವು ಇಬ್ಬರಾಗುವೆವು. ಎರಡರಷ್ಟು ಕೆಲಸವಾಗಬಹುದು. ಲಾಭವೂ ಎರಡು ಪಟ್ಟಾಗಬಹುದು. ಪರಿಶ್ರಮ ಮತ್ತು ಸತ್ಯತೆಯ ಕೆಲಸವಾಗಿದೆ. ಪರಿಶ್ರಮಪಟ್ಟಷ್ಟು ಗಳಿಕೆ. ಐವತ್ತು ರೂಪಾಯಿ ನೀವು ಮನೆಗೆ ಖಂಡಿತ ಕಳಿಸಬಹುದು. ಹೆಚ್ಚಿಗೆಯೂ ಪ್ರಯತ್ನಿಸಬಹುದು. ನೀವು ಹೆದರಬೇಡಿರಿ. ಭಗವಂತನು ಬಡವರ ಮೊರೆ ಕೇಳುತ್ತಾನೆ. ಐವತ್ತು ರೂಪಾಯಿಗಳಾದರೋ ನನ್ನಲ್ಲಿ ಮೊದಲಿಂದಲೇ ಇವೆ. ಅವನ್ನು ಇಂದೇ ಮನೆಗೆ ಕಳಿಸಿಬಿಡಿರಿ’ ಎಂದು ಹೇಳಿ ಅವನು ಇವನನ್ನು ಮನೆಗೆ ಕರಕೊಂಡು ಹೋದನು. ಸಣ್ಣದಾದ ತಗಡು ಮುಚ್ಚಿದ ಮಣ್ಣಿನ ಮನೆ, ಸ್ವಚ್ಛ ಹಾಗೂ ವ್ಯವಸ್ಥಿತವಾಗಿತ್ತು. ಹೊರಗೆ ಸಣ್ಣದಾದ ಒಂದು ಅಂಗಡಿಯಿತ್ತು. ಮನೆಗೆ ಹೋಗುತ್ತಲೇ ಐವತ್ತು ರೂಪಾಯಿ ತೆಗೆದುಕೊಟ್ಟನು ಹಾಗೂ ಕೂಡಲೇ ಮನಿಯಾರ್ಡರ್ ಮಾಡಿಸಿದನು. ಆಗ ಕ್ಷಾಮಪೀಡಿತ ಬಡಪಾಯಿಗೆ ಎಷ್ಟು ಆಶ್ವಾಸನೆ, ಸುಖ ಸಿಕ್ಕಿತೆಂಬುದು ಹೇಳಲಾಗದು. ಮತ್ತೆ ಆ ಬಡವನು ಅಂಗಡಿಯ ಶ್ರೀಮಂತನಲ್ಲಿಂದ ಅವನ ಸಾಮಾನು ತೆಗೆದುಕೊಂಡು ಬಂದನು.</p>
<p class="Text">ಮನೆಗೆ ಮರಳುತ್ತಲೇ ಪತ್ನಿಯ ಬಳಿ ಹೇಳಿದನು - ‘ನಮ್ಮ ಊರಿನ ಓರ್ವ ಸಜ್ಜನರು ಬಂದಿರುವರು. ನನಗೆ ಪರಿಚಿತರೂ ಆಗಿದ್ದಾರೆ. ಅವರಿಗೂ ಊಟ ಸಿದ್ಧಮಾಡು.’ ಸಾಧ್ವಿಪತ್ನಿಯು ಸಂತೋಷದಿಂದ ಹೇಳಿದಳು - ‘ಇಂದು ನಮ್ಮ ಊರಿನ ಸಜ್ಜನರು ಬಂದಿರುವುದು ನಮ್ಮ ಮಹದ್ಭಾಗ್ಯವಾಗಿದೆ. ಭಗವಂತನು ಇಂತಹ ಅವಕಾಶ ನಮಗೆ ಕೊಟ್ಟನು, ನಾವು ಧನ್ಯರಾಗಿದ್ದೇವೆ. ‘ಅವಳು ತುಂಬು ಪ್ರೇಮದಿಂದ ಅಡಿಗೆ ಮಾಡಿದಳು., ಆಗ ಅಕ್ಕಿ ಸೋವಿಯಾಗಿತ್ತು. ದಪ್ಪ ಅಕ್ಕಿಯ ಅನ್ನ, ಸೊಪ್ಪಿನಸಾರು, ಸಜ್ಜೆರೊಟ್ಟಿ ಮತ್ತು ಮಜ್ಜಿಗೆ. ಮನೆಯಾಕೆಯು ಇಬ್ಬರಿಗೂ ಜೊತೆಗೆ ಪ್ರೇಮಾದರಗಳಿಂದ ಯಾವ ಭೇದಭಾವವಿಲ್ಲದೆ ಸಮಭಾವದಿಂದ ಊಟ ಮಾಡಿಸಿದಳು. ಅಲ್ಲದೆ ಅತಿಥಿಗೆ ಆಗ್ರಹಪೂರ್ವಕ ಪ್ರೇಮದಿಂದ ಬಡಿಸುತ್ತಿದ್ದಳು. ಅವನಿಗೆ ಇಂದು ಊಟಮಾಡಿ ತುಂಬಾ ತೃಪ್ತಿಯಾಯಿತು. ತುಂಬಾ ಸಂತೋಷವಾಯಿತು. ಪ್ರೇಮದ ಒಣರೊಟ್ಟಿಯಲ್ಲಿರುವ ಆನಂದ ಪ್ರೇಮರಹಿತ ಮೃಷ್ಟಾನ್ನದಲ್ಲಿ ಎಂದಿಗೂ ಇರಲಾರದು. ತಿಂದು-ಉಂಡು ಇಬ್ಬರೂ ಅಂಗಡಿ ಕೆಲಸ ನೋಡತೊಡಗಿದರು.</p>
<p class="Text">ರಾತ್ರಿಯಲ್ಲಿ ತಮ್ಮ ಸನ್ಮಾನ್ಯ ಅತಿಥಿಗೆ ಮಲಗಲು ಆ ಬಡ ವ್ಯಾಪಾರಿಯು ಒಂದು ಹಗ್ಗದಿಂದ ನೇಯ್ದ ಹಳೆಯ ಮಂಚ ಸಿದ್ಧಗೊಳಿಸಿದನು. ಅದನ್ನು ಅವನು ಮೂರು ರೂಪಾಯಿಯಲ್ಲಿ ಖರೀದಿಸಿದ್ದನು. ಅದರ ಮೇಲೆ ಗೋಣಿತಾಟು ಹಾಸಿದನು. ಪರದೆಯಾಗಿ ನಾಲ್ಕು ಕಾಲಿಗೆ ಬಿದಿರಿನ ಕಡ್ಡಿ ಕಟ್ಟಿ ಮನೆಯಾಕೆಯ ತೆಳ್ಳನೆಯ ಹಳೆಯ ಸೀರೆಯೇ ಕಟ್ಟಲಾಯಿತು. ಕ್ಷಾಮಪೀಡಿತ ಸೋದರನಿಗೆ ಮೊದಲ ನಿದ್ದೆಯ ರಾತಿಯಾಗಿತ್ತು. ಮಂಚದಲ್ಲಿ ಮಲಗುತ್ತಲೇ ಗಾಢನಿದ್ದೆ ಹತ್ತಿತ್ತು. ರಾತ್ರಿ ಇಡೀ ಸುಖವಾಗಿ ಮಲಗಿದನು. ಎಲ್ಲ ಬಳಲಿಕೆ ದೂರವಾಯಿತು.</p>
<p class="Text">ಮೂರು-ನಾಲ್ಕು ದಿನಗಳ ಬಳಿಕ ಬಡವೈಶ್ಯನಿಗೆ ದಾರಿಯಲ್ಲಿ ಶ್ರೀಮಂತ ಮಿತ್ರನ ಭೆಟ್ಟಿಯಾಯಿತು. ಶ್ರೀಮಂತ ಮಿತ್ರನು ಸಭ್ಯತೆಯಿಂದ ಕೇಳಿದನು - ‘ಏನು, ಎಲ್ಲಾದರೂ ಕೆಲಸದ ವ್ಯವಸ್ಥೆಯಾಯಿತೇ? ಎಲ್ಲಿ ತಂಗಿದ್ದೀಯಾ? ಊಟ-ತಿಂಡಿ ಸಿಗುತ್ತದಲ್ಲ?’ ವೈಶ್ಯನೆಂದ - ‘ತುಂಬಾ ಒಳ್ಳೆಯ ವ್ಯವಸ್ಥೆ ಆಗಿದೆ. ನಾನು ನಮ್ಮ ಊರಿನ ಇಂತಹ ಅಂಗಡಿಯವನ ಮನೆಯಲ್ಲಿ ನಿಂತಿದ್ದೇನೆ. ಪತಿ-ಪತ್ನಿಯರಿಬ್ಬರೂ ತುಂಬಾ ಸಜ್ಜನರಾಗಿದ್ದಾರೆ. ಅಂಗಡಿಯಲ್ಲಿ ನನ್ನನ್ನು ಪಾಲುದಾರನನ್ನಾಗಿಸಿದ್ದಾನೆ. ಐವತ್ತು ರೂಪಾಯಿಗಳಾದರೋ ಅಂದೇ ಕಳಿಸಲಾಯಿತು. ಭವಿಷ್ಯದ ಬಗ್ಗೆಯು - ಊಟದ ಯಾವ ಮಾತೇ ಇಲ್ಲ. ಮನೆಯಲ್ಲಿ ಒಟ್ಟಿಗೆ ಆಗುತ್ತದೆ. ಕನಿಷ್ಟ ಐವತ್ತು ರೂಪಾಯಿ ಪ್ರತಿತಿಂಗಳು ಮನೆಗೆ ಕಳಿಸಬಹುದು ಎಂಬ ಆಶ್ವಾಸನೆಯನ್ನು ಕೊಟ್ಟಿರುವನು. ಊಟ-ತಿಂಡಿಯ ಒಳ್ಳೆಯ ವ್ಯವಸ್ಥೆ ಇದೆ. ಅವನಲ್ಲಿ ಅಮೃತತುಲ್ಯ ಭೋಜನ ಮಾಡಿ ನನಗೆ ತುಂಬಾ ತೃಪ್ತಿ ಸಿಗುತ್ತಿದೆ. ನಾನಾದರೋ ಅವನ ಅತಿ ಉಚ್ಚವಾದ ಪ್ರೇಮಪೂರ್ಣ ಸಮತೆಯ ವ್ಯವಹಾರವನ್ನು ಜೀವನವಿಡೀ ಮರೆಯಲಾರೆನು.’ ಅವನ ಈ ಮಾತುಗಳನ್ನು ಕೇಳಿ ಶ್ರೀಮಂತನ ಗರ್ವಕ್ಕೆ ಸ್ವಲ್ಪ ಆಘಾತವಾದಂತಾಯಿತು. ಆದರೆ ಮಾತು ಸತ್ಯವಾಗಿತ್ತು. ಅವನಿಗೆ ತನ್ನ ವರ್ತನೆಯ ಪೂರ್ಣ ಅರಿವಿತ್ತು. ಏನು ಮಾತಾಡುವನು! ಒಂದು ಮಾತು ಹೊಳೆಯಿತು - ನಮ್ಮ ಮನೆಯಲ್ಲಿ ಉತ್ತಮವಾದ ಅಡಿಗೆ ಆಗುತ್ತದೆ ಎಂಬ ಗರ್ವವಿತ್ತು. ತುಂಬಾ ಅಲಂಕೃತ ಮನೆಯಿದೆ, ಅನೇಕ ಹಾಸಿಗೆ-ದಿಂಬುಗಳು, ಆಸನಗಳು ಜೋಡಿಸಿವೆ. ಆ ಬಡವನಲ್ಲಿ ಇಂತಹ ವಸ್ತುಗಳು ಎಲ್ಲಿರುವವು? ಆದುದರಿಂದ ಅವನು ತನ್ನ ಅಂತಸ್ತನ್ನು ಎತ್ತರವಾಗಿಸಲು ಹಾಗೂ ಆ ಬಡ ಅಂಗಡಿಯವನ ನಿಂದೆ ಮಾಡುವ ಇಚ್ಛೆಯಿಂದ ಹೇಳಿದನು - ‘ಅಲ್ಲಿ ನಿಮಗೆ ಏನು ಊಟ ಸಿಗಬಹುದು? ಅದೇ ದಪ್ಪಕ್ಕಿ ಅನ್ನ, ಒಣರೊಟ್ಟಿ, ಸೊಪ್ಪಿನಸಾರು, ಮಜ್ಜಿಗೆ, ಮಲಗಲಿಕ್ಕೆ ಎಲ್ಲೊ ನೆಲದಮೇಲೆ ಅಥವಾ ಹೆಚ್ಚೆಂದರೆ ಯಾವುದಾದರೂ ಹಳೆಯ ಮಂಚಸಿಗಬಹುದು. ಆ ಬಡವನ ಮನೆಯಲ್ಲಿ ಇನ್ನೇನು ಇದ್ದೀತು? ನಮ್ಮಲ್ಲಿಯ ಸ್ವಾದಿಷ್ಟ ಊಟ, ಅಲಂಕೃತ ಮನೆಯನ್ನು ಬಿಟ್ಟು ನೀವು ಅಲ್ಲಿಗೆ ಹೋದಿರಿ. ಈಗ ಮನಸ್ಸಿನಲ್ಲಿ ಪಶ್ಚಾತ್ತಾಪ ಪಡಬಹುದು.’ ಅವನು ನಗುತ್ತಾ ಹೇಳಿದನು - ಅಯ್ಯಾ! ನೀವು ನಿಮ್ಮ ಮನೆಯಲ್ಲಿ ಶ್ರೀಮಂತರಾಗಿದ್ದೀರಿ. ನಿಮ್ಮಲ್ಲಿ ಹಾಸಿಗೆ-ದಿಂಬು, ಆಸನಗಳೂ ಇವೆ. ಅಲಂಕೃತ ಮನೆ ಇದೆ. ನನಗಾದರೋ ಇದೆಲ್ಲ ವಿಷಕ್ಕೆ ಸಮಾನವಾಗಿದೆ. ಉತ್ತಮ ಅಡಿಗೆಯು ಆಗುತ್ತದೆ. ಆದರೆ ನನಗೆ ಇದರಿಂದೇನು ಆಗಬೇಕು?</p>
<p class="Text">ನಿಮ್ಮಲ್ಲಿ ನನಗೆ ಊಟದ್ದಾಗಲೀ, ಮಲಗಿದ್ದಾಗಲಿ ಸುಖ ಸಿಗಲಿಲ್ಲ. ನಾನಾದರೋ ತಿಗಣೆ, ಸೊಳ್ಳೆಗಳಿಂದ ಬಳಲಿಹೋದೆ. ಇಡೀ ರಾತ್ರಿ ನಿದ್ದೆ ಬರಲಿಲ್ಲ. ನನಗಾದರೋ ಆ ಹಗ್ಗದ ಮಂಚ ಒರಟಾದ ಹಾಸಿಗೆ, ಹಳೆಯ ಸೀರೆಗಳ ಸೊಳ್ಳೆ ಪರದೆ ಇವುಗಳೇ ಪರಮ ಸುಖಪ್ರದವಾಗಿದೆ. ಅದರಿಂದ ನಾನು ರಾತ್ರೆಯಲ್ಲಿ ಸುಖವಾಗಿ ಮಲಗುತ್ತೇನೆ. ಊಟದ ಬಗ್ಗೆ ಏನು ಹೇಳಲಿ? ಅಲ್ಲಿ ನನಗೆ ದಪ್ಪಕ್ಕಿ ಅನ್ನ, ಒಣರೊಟ್ಟಿ, ಸೊಪ್ಪಿನ ಸಾರು, ಮಜ್ಜಿಗೆ ಇವುಗಳಲ್ಲಿ ಸಿಗುವ ಸುಖವು ಎಲ್ಲಿಯೂ ಸಿಗಲಾರದು. ನಿಮ್ಮ ಊಟವಂತೂ ವಿಷದಂತೆ ಇತ್ತು. ಅವನದು ಸಾಕ್ಷಾತ್ ಅಮೃತದಂತಿದೆ. ನಿಮ್ಮ ಮನಸ್ಸಿನಲ್ಲಿ ಹೊರೆಯಂತ್ತಿತ್ತು. ನಾನು ಬಂದಿರುವುದು ನೀವು ತೊಂದರೆ ಎಂದು ತಿಳಿಯುತ್ತಿದ್ದಿರಿ. ನಿನ್ನ ಮನಸ್ಸಿನಲ್ಲಿ ವಿಷಮತೆ ತುಂಬಿತ್ತು. ‘‘ವಿಷಮತೆ ವಿಷವಾಗಿದೆ, ಸಮತೆಯೇ ಅಮೃತವಾಗಿದೆ’’ ಎಂದು ಮಹಾತ್ಮರು ಹೇಳುತ್ತಾರೆ. ಆದ್ದರಿಂದ ನಿಮ್ಮ ಮೃಷ್ಟಾನ್ನವೂ ವಿಷಯಮತೆಯ ಕಾರಣ ವಿಷತುಲ್ಯವಾಗಿತ್ತು. ಅವನ ಒಣ ಭೋಜನದಲ್ಲಿ ಸಮತೆ ಇದ್ದುದರಿಂದ ಅದು ಅಮೃತತುಲ್ಯವಾಗಿದೆ. ಇಷ್ಟೇ ಅಲ್ಲ ಅವನ ವರ್ತನೆಯೂ ಅಮೃತಕ್ಕೆ ಸಮಾನವಾಗಿದೆ. ನಿಮ್ಮ ಬಳಿಯಲ್ಲಿ ಲಕ್ಷ ರೂಪಾಯಿಗಳಿವೆ ಹಾಗೂ ಲಕ್ಷಾಂತರದ ಆದಾಯವೂ ಇದೆ. ನೀವು ನನ್ನ ಬಾಲ್ಯಸ್ನೇಹಿತರಾಗಿದ್ದೀರಿ, ಆದರೆ ಹಸಿವೆಯಿಂದ ತತ್ತರಿಸುವ ತನ್ನ ಮಕ್ಕಳಿಗಾಗಿ ಏನಾದರೂ ಕಳಿಸಲು ಸ್ವೀಕರಿಸಲಿಲ್ಲ, ನನಗಾಗಿ ಐವತ್ತು-ಅರವತ್ತು ರೂಪಾಯಿಗಳ ಸಂಬಳದ ಕೆಲಸವನ್ನೂ ಕೊಡಲಿಲ್ಲ. ಆ ಬಡಪಾಯಿ ಬಡ ಅಂಗಡಿಯವನೊಂದಿಗೆ ಕೇವಲ ನನ್ನ ಊರಿನವನಾದ ಸಂಬಂಧದಿಂದ ಸಾಧಾರಣ ಪರಿಚಯಮಾತ್ರವಿತ್ತು. ಅವನು ನಿರ್ಧನ - ಬಡವನಾಗಿದ್ದರೂ ನನಗೆ ಆಶ್ರಯ ನೀಡಿದನು. ನನಗೆ ಸಹಾಯಮಾಡಿದನು. ಐವತ್ತು ರೂಪಾಯಿ ಕೂಡಲೇ ಕಳಿಸಿಕೊಟ್ಟನು. ನನ್ನನ್ನು ತನ್ನ ಕೆಲಸದಲ್ಲಿ ಸಮಾನವಾದ ಪಾಲುದಾರನನ್ನಾಗಿಸಿಬಿಟ್ಟನು. ಅವನ ಉಪಕಾರವನ್ನು ನಾನು ಹೇಗೆ ಮರೆಯಲಿ? ನೀನೇ ಹೇಳು. ಅವನು ಇಷ್ಟೆಲ್ಲಾ ಮಾಡಿದುದು ಉಪಕಾರದ ಭಾವನೆಯಿಂದ ಅಲ್ಲ. ವಿಶುದ್ಧ ಪ್ರೇಮದಿಂದ ಮತ್ತು ಕರ್ತವ್ಯ ಭಾವನೆಯಿಂದ ಮಾಡಿದನು. ಅವನು ನನ್ನ ಮೇಲೆ ದಯೆತೋರಲು ಮಾಡುತ್ತಿಲ್ಲ. ಬದಲಿಗೆ ನನಗೆ ಸುಖನೀಡಿ ಅವನು ನನಗೆ ಕೃತಜ್ಞನಾಗಿದ್ದಾನೆ. ಇದರಿಂದ ತನ್ನನ್ನು ಧನ್ಯನೆಂದು ತಿಳಿದು ಸುಖಿಯಾಗುತ್ತಾನೆ. ಅವರ ಧರ್ಮಪತ್ನಿಯಲ್ಲಿಯೂ ಹೀಗೆಯೇ ಉಚ್ಚಭಾವವಿದೆ. ಅವರಿಬ್ಬರ ಮುಖದಲ್ಲಿ ಅದರಿಂದಾಗಿ ಪ್ರಫುಲ್ಲತೆ, ಉಲ್ಲಾಸ ತಾಂಡವವಾಡುತ್ತದೆ.’</p>
<p class="Text">ಶ್ರೀಮಂತ ಮಿತ್ರನು ಕೇಳಿದನು - ನನ್ನ ಮನೆಯಲ್ಲಿ ನಿಮಗೆ ಯಾವ ಮಾತಿನಲ್ಲಿ ವಿಷಮತೆ ಕಂಡುಬಂತು? ಮತ್ತು ಅವನಲ್ಲಿ ಸಮತೆ ಏನಿತ್ತು? ಅದಕ್ಕೆ ವೈಶ್ಯನೆಂದ - ‘ನಿಮ್ಮಲ್ಲಿ ನನಗೆ ತುಂಬಾ ಭಾರೀ ಊಟವೇ ಸಿಕ್ಕಿತು, ಇದರಲ್ಲಿ ಸಂದೇಹವೇ ಇಲ್ಲ. ಆದರೆ ನನಗಾಗಿ ಅದು ವಿಷತುಲ್ಯವಾಯಿತು. ನಿಮಗೆ ನೆನಪಿರಬಹುದು, ನನ್ನನ್ನು ಅತಿಥಿಯೆಂದು ಹೇಳಿ ಮೊದಲಿಗೆ ಊಟ ಮಾಡಿಸಲಾಯಿತು. ಭೋಜನಾನಂತರ ನಾನು ಲಘುಶಂಕೆಗಾಗಿ ಹೊರಗೆಹೋದೆ. ನಾನು ಕೈತೊಳೆಯಲು ಮರಳಿದಾಗ ನನ್ನ ದೃಷ್ಟಿಯು ಸಹಜವಾಗಿ ನಿನ್ನ ಊಟದ ಪದಾರ್ಥಗಳತ್ತ ಹರಿಯಿತು. ನಾನು ನೋಡಿದೆ, ನಿನಗಾಗಿ ಬಾದಾಮಿ ಹಲ್ವ, ಬೆಣ್ಣೆ ಹಚ್ಚಿದ ರೊಟ್ಟಿ, ಪಾಯಸ, ಕೆನೆಮೊಸರು, ಕೋಸು ಮುಂತಾದ ತರಕಾರಿಗಳು, ಉಪ್ಪಿನಕಾಯಿ ಮುಂತಾದವುಗಳು ಇರಿಸಲಾಗಿತ್ತು. ಇವೆಲ್ಲ ವಸ್ತುಗಳು ನನಗೆ ಬಡಿಸಲಿಲ್ಲ. ನನಗೆ ಇವನ್ನು ತಿನ್ನುವ ಪ್ರಬಲ ಆಸೆಯು ಇಲ್ಲ. ಆದರೆ ಈ ವಿಷಮತೆಯನ್ನು ನೋಡಿ ನನಗೆ ದುಃಖವಾಯಿತು. ನಿನಗೆ ಇವೆಲ್ಲ ಪದಾರ್ಥಗಳನ್ನು ವಿಶೇಷವಾಗಿ ತಿನ್ನಿಸುವುದಿತ್ತು, ಅದಕ್ಕಾಗಿ ನಿನ್ನ ಧರ್ಮಪತ್ನಿಯು ಅತಿಥಿಗೆ ಮೊದಲು ಭೋಜನ ಮಾಡಿಸುವ ನೆಪವೊಡ್ಡಿ ನಿಮಗೆ ಮತ್ತೆ ಊಟಮಾಡಿಸಲು ಬಯಸಿದ್ದಳು. ಇಂತಹ ಭೇದ ಮಾಡದೆ ನನಗೂ ನಿಮ್ಮೊಂದಿಗೆ ಊಟ ಮಾಡಿಸಿದ್ದರೆ ಏನು ಆಗುತ್ತಿತ್ತು? ಸ್ವಲ್ಪ ಹಣಹೆಚ್ಚು ಖರ್ಚಾಗುತ್ತಿತ್ತು. ನೀನೂ ಈ ಮಾತಿನಲ್ಲಿ ಯಾವ ವಿಚಾರವನ್ನು ಮಾಡಲಿಲ್ಲ, ಪತ್ನಿಯ ಸೂಚನೆ ಒಪ್ಪಿಕೊಂಡೆ. ಧರ್ಮಮಿತ್ರನೊಂದಿಗೆ ಹೀಗೆ ವರ್ತಿಸುವುದು ಕಲಂಕವಲ್ಲವೇನು? ಈ ವಿಷಮತೆಯ ಕಾರಣ ನಿನ್ನ ಊಟ ವಿಷದಂತೆ ಇತ್ತು.</p>
<p class="Text">ಅತ್ತ ಅವನ ವ್ಯವಹಾರ ನೋಡು. ಆ ಬಡಪಾಯಿ ತುಂಬಾ ಬಡವನಾಗಿದ್ದಾನೆ. ಆದರೆ ಅವನ ಧರ್ಮಪತ್ನಿಯು ದಪ್ಪಕ್ಕಿ ಅನ್ನ, ಒಣರೊಟ್ಟಿ, ಸೊಪ್ಪಿನಸಾರು, ಮಜ್ಜಿಗೆ ಏನೇನು ಮನೆಯಲ್ಲಿತ್ತೋ ನಮ್ಮಿಬ್ಬರಿಗೂ ಒಟ್ಟಿಗೆ ಕುಳ್ಳಿರಿಸಿ ಸಮಾನಭಾವದಿಂದ ತುಂಬಾ ಆದರ-ಪ್ರೇಮ, ಉಲ್ಲಾಸದೊಂದಿಗೆ ಭೋಜನ ಮಾಡಿಸಿದಳು. ರಾತ್ರೆ ಮಲಗುವಾಗ ತಾವು ಮಲಗಲು ಇದ್ದ ಒಂದೇ ಹಳೆಮಂಚವನ್ನು ಹಾಕಿಕೊಟ್ಟನು. ಹಾಸಲು ಗೋಣಿತಾಟು ಕೊಟ್ಟರು. ಸೊಳ್ಳೆಗಳ ಉಪದ್ರವಗಳಿಂದ ಬದುಕುಳಿಯಲು ತನ್ನ ಹಳೆಯ ಸೀರೆಯನ್ನೇ ಸೊಳ್ಳೆ ಪರದೆಯಾಗಿಸಿದರು. ಅವನ ಇಂತಹ ನಿಷ್ಕಾಮಪ್ರೇಮ ಮತ್ತು ಸಮತೆಯ ವ್ಯವಹಾರದಿಂದ ನನ್ನ ಮೇಲೆ ಬೀರಿದ ಪ್ರಭಾವವನ್ನು ನಾನೇ ಬಲ್ಲೆ. ನಾನದರೋ ಅಲ್ಲಿ ಇದರಿಂದ ಅಮೃತವನ್ನೇ ಪಡೆಯುತ್ತಿದ್ದೇನೆ. ಅವನ ವ್ಯವಹಾರವನ್ನು ನೆನೆದು ನಾನು ಪದೇ-ಪದೇ ಪ್ರಫುಲ್ಲಿತನಾಗಿ, ಹರ್ಷದಿಂದ ಗದ್ಗದಿತನಾಗುತ್ತೇನೆ.</p>
<p class="Text">ಶ್ರೀಮಂತ ಮಿತ್ರನು ಒಂದು ನೆಪವೊಡ್ಡಿ ಹೇಳಿದನು - ‘ನನಗೆ ಕಾಯಿಲೆ ಇದೆ. ನನಗೆ ಮಂದಾಗ್ನಿ (ಅಜೀರ್ಣ) ಆಗಿದೆ. ಇದರಿಂದ ವೈದ್ಯರು ಇವೆಲ್ಲವನ್ನು ತಿನ್ನಲು ನನಗೆ ಹೇಳಿರುವರು.’ ವೈಶ್ಯನೆಂದ - ‘ಮೊದಲಿಗೆ ಮಂದಾಗ್ನಿಯ ಕಾಯಿಲೆಯಲ್ಲಿ ಈ ವಸ್ತುಗಳನ್ನು ತಿನ್ನಲು ಕೊಡುವುದಿಲ್ಲ., ಒಂದೊಮ್ಮೆ ಹೀಗಿದ್ದರೆ ನನಗೂ ಇವನ್ನು ಬಡಿಸಿದ್ದರೆ ಏನು ಹಾನಿಯಾಗುತ್ತಿತ್ತು?</p>
<p class="Text">ಶ್ರೀಮಂತ ಮಿತ್ರನಲ್ಲಿ ಯಾವ ಉತ್ತರವೂ ಇರಲಿಲ್ಲ. ಅವನು ಅತ್ಯಂತ ಲಜ್ಜಿತನಾಗಿ ತನ್ನ ವ್ಯವಹಾರದ ವಿಷಮತೆ ಮತ್ತು ಪ್ರೇಮಹೀನತೆಯ ಬಗ್ಗೆ ಮನಸ್ಸಿನಲ್ಲೇ ಪಶ್ಚಾತ್ತಾಪಪಟ್ಟನು. ಮತ್ತೆ ತಲೆ ಕೆಳಗೆ ಹಾಕಿ ಅಲ್ಲಿಂದ ಹೊರಟು ಹೋದನು.</p>
<p class="Text para-style-override-2">ಇದೊಂದು ಕಾಲ್ಪನಿಕ ದೃಷ್ಟಾಂತವಾಗಿದೆ. ಇದರಿಂದ ನಾವು - ಎಲ್ಲರೊಂದಿಗೆ ಪ್ರೇಮ, ವಿನಯದೊಂದಿಗೆ ತ್ಯಾಗ ಹಾಗೂ ಉದಾರತೆಯಿಂದ ವರ್ತಿಸಬೇಕೆಂಬುದನ್ನು ಕಲಿಯಬೇಕು. ಊಟ-ತಿಂಡಿಯ ವ್ಯವಹಾರದಲ್ಲಿ ಪೂರ್ಣವಾಗಿ ಸಮತೆ ಇರಲಿ. ಇದರ ಅರ್ಥ-ವಿಧರ್ಮಿ, ವಿಜಾತಿಯರೊಂದಿಗೆ ಒಂದೇ ಪಂಕ್ತಿಯಲ್ಲಿ ಕುಳಿತು ಅವರಂತೆ ನಿಷಿದ್ಧ ಆಹಾರ ಸೇವಿಸಬೇಕೆಂಬುದಲ್ಲ. ಭಾವವಿಷ್ಟೆ! ವಿಧರ್ಮಿ, ವಿಜಾತೀಯ ಯಾರೇ ಆಗಿರಲಿ, ಎಲ್ಲರೊಂದಿಗೆ ಯಥಾಯೋಗ್ಯ ಶಾಸ್ತ್ರಾನುಕೂಲ ಆದರ-ಸತ್ಕಾರದೊಂದಿಗೆ, ವಿನಯ-ಪ್ರೇಮಪೂರ್ವಕ ಯಾವುದೇ ಭೇದ-ಭಾವವಿಲ್ಲದೆ ತನಗಾಗಿ ತಯಾರಿಸಿದ ಭೋಜನವನ್ನೇ ಮಾಡಿಸಬೇಕು. ಮೊದಲಿಗೆ ಅವರಿಗೆ ಊಟಮಾಡಿಸಿ ಬಳಿಕ ತಾನು ಉಣ್ಣಬೇಕು. ನಿಯತ್ತು ಶುದ್ಧವಾಗಿರಬೇಕು ಅರ್ಥಾತ್-ಮನಸ್ಸಿನಲ್ಲಿ ಸ್ವಲ್ಪವೂ ವೈಶಮ್ಯವಿರಬಾರದು.<span></span></p>


<p class="Page-Break"> </p>
<p class="Chapter-Heading" id="toc_marker-16">14. ಕೆಲವು ಉಪಯೋಗೀ ಸಾಧನೆಗಳು</p>
<p class="Text">ಸಾಧನೆ ಶಬ್ದದ ಅರ್ಥ ಬಹಳ ವ್ಯಾಪಕವಾಗಿದೆ. ಆದರೆ ನಿಜವಾದ ಸಾಧನೆ ಯಾದರೋ ಪರಮಾತ್ಮನ ಪ್ರಾಪ್ತಿಯಾಗಿಸುವಂತಹುದೇ ಆಗಿದೆ ಎಂದು ತಿಳಿಯಬೇಕು. ಪರಮಾತ್ಮನ ಪ್ರಾಪ್ತಿಗಾಗಿ ಶಾಸ್ತ್ರಗಳಲ್ಲಿ ಅನೇಕ ಪ್ರಕಾರದ ಸಾಧನೆಗಳನ್ನು ಹೇಳಲಾಗಿವೆ. ಅವುಗಳಲ್ಲಿ ಸುಗಮವಾಗಿ ಆಗುವಂತಹ ಕೆಲವು ಸರಳ ಸಾಧನೆಗಳ ಉಲ್ಲೇಖ ಇಲ್ಲಿ ಮಾಡಲಾಗಿದೆ. ವಿವೇಕ ದೃಷ್ಟಿಯಿಂದ ವಿಚಾರಮಾಡಿದಾಗ ಎಲ್ಲ ಸಾಧನೆಗಳು ಜ್ಞಾನನಿಷ್ಠೆ ಮತ್ತು ಯೋಗನಿಷ್ಠೆ ಎಂಬ ಎರಡೇ ನಿಷ್ಠೆಯೊಳಗೆ ಅಂತರ್ಗತ ಬಂದುಬಿಡುತ್ತವೆ. ಜೀವಾತ್ಮಾ ಮತ್ತು ಪರಮಾತ್ಮ ಇವರ ಏಕತೆಯ ಆಧಾರದ ಮೇಲೆ ಆಗುವ ಎಲ್ಲ ಸಾಧನೆಗಳು ಜ್ಞಾನನಿಷ್ಠೆಯ ಅಂತರ್ಗತವಾಗಿವೆ. ಜೀವಾತ್ಮ ಹಾಗೂ ಪರಮಾತ್ಮನ ಭೇದದ ಆಧಾರದ ಮೇಲೆ ಆಗುವ ಸಾಧನೆಗಳು ಯೋಗನಿಷ್ಠೆಯ ಅಂತರ್ಗತವಾಗಿವೆ. ಇದೇ ಮಾತನ್ನು ಲಕ್ಷ್ಯದಲ್ಲಿಟ್ಟುಕೊಂಡು ಭಗವಾನ್ ಶ್ರೀಕೃಷ್ಣನು ಗೀತೆಯಲ್ಲಿ ಅಭೇದನಿಷ್ಠೆಯನ್ನು ಸಾಂಖ್ಯ, ಸಂನ್ಯಾಸ ಅಥವಾ ಜ್ಞಾನಯೋಗದ ಹೆಸರಿನಿಂದ ಹೇಳಿರುವನು. ಭೇದನಿಷ್ಠೆಯನ್ನು ಯೋಗ, ಕರ್ಮಯೋಗ, ಭಕ್ತಿಯೋಗ ಮುಂತಾದ ಹೆಸರುಗಳಿಂದ ಹೇಳಿರುವನು. ಶ್ರೀಮದ್ಭಾಗವತದಲ್ಲಿಯೂ ಅಭೇದ ಮತ್ತು ಭೇದನಿಷ್ಠೆಗಳ ವಿಶದ ವರ್ಣನೆ ಇದೆ. ಹೀಗೆಯೇ ಗೋಸ್ವಾಮಿ ತುಲಸೀದಾಸರೂ ಕೂಡ ಶ್ರೀರಾಮಚರಿತಮಾನಸದ ಉತ್ತರ ಕಾಂಡದಲ್ಲಿ ಜ್ಞಾನದೀಪದ ಹೆಸರಿನಿಂದ ಅಭೇದನಿಷ್ಠೆಯನ್ನು ಮತ್ತು ಭಕ್ತಿಮಣಿಯ ಹೆಸರಿನಿಂದ ಭೇದ ನಿಷ್ಠೆಯನ್ನು ವರ್ಣಿಸಿರುವರು.</p>
<p class="Text">ವೇದ ಮತ್ತು ಉಪನಿಷತ್ತುಗಳ <span class="char-style-override-2">‘ಅಹಂ ಬ್ರಹ್ಮಾಸ್ಮಿ’</span> (ಬೃಹ-ಉ-1/4/10), <span class="char-style-override-2">‘ತತ</span><span class="char-style-override-2">್ತ್ವಮಸಿ’ </span>(ಛಾಂದೋಗ್ಯ 6/8/7) ಮುಂತಾದ ಮಹಾಕಾವ್ಯಗಳು ಅಭೇದನಿಷ್ಠೆ (ಅಭೇದ ಜ್ಞಾನ) ಯನ್ನು ಪ್ರತಿಪಾದಿಸುತ್ತವೆ. <span class="char-style-override-2">‘ದ</span><span class="char-style-override-2">್ವಾ ಸುಪರ್ಣಾ’</span><span class="char-style-override-3">*</span> ಮುಂತಾದ ಶ್ರುತಿಗಳು ಭೇದನಿಷ್ಠೆಯನ್ನು ಪ್ರತಿಪಾದಿಸುತ್ತವೆ. ಈ ಪ್ರಕಾರ ಶ್ರುತಿ, ಸ್ಮೃತಿ, ಇತಿಹಾಸ, ಪುರಾಣ ಮುಂತಾದ ವೈದಿಕ ಸನಾತನಧರ್ಮದ ಸಾಧಾರಣ ಎಲ್ಲ ಆರ್ಷ ಗ್ರಂಥಗಳಲ್ಲಿ ಭೇದನಿಷ್ಠೆ ಮತ್ತು ಅಭೇದನಿಷ್ಠೆ ಇವನ್ನೇ ಭೇದೋಪಾಸನೆ ಹಾಗೂ ಅಭೇದೋಪಾಸನೆ ಮುಂತಾದ ಹೆಸರುಗಳಿಂದ ವರ್ಣಿಸಲಾಗಿದೆ. ಇವೆರಡೇ ನಿಷ್ಠೆಗಳ ಆಧಾರದಲ್ಲಿ ಇಲ್ಲಿ ಕೆಲವು ಸಾಧನೆಗಳನ್ನು ವರ್ಣಿಸಲಾಗುತ್ತದೆ.</p>
<p class="Footnote-Shloka">* ದ್ವಾ ಸುಪರ್ಣಾ ಸಯುಜಾ ಸಖಾಯಾ ಸಮಾನಂ ವೃಕ್ಷಂ ಪರಿಷಸ್ವಜಾತೇ ।</p>
<p class="Footnote-Shloka">ತಯೋರನ್ಯಃ ಪಿಪ್ಪಲಂ ಸ್ವಾದ್ವತ್ತ್ಯನಶ್ನನ್ನನ್ಯೋ ಅಭಿಚಾಕಶೀತಿ ।। </p>
<p class="Footnotes-Right">(ಮುಂಡಕ 3/1/1)</p>
<p class="Sub-Heading" id="toc_marker-16-1">ಅಂಚಿತ್ಯ ಬ್ರಹ್ಮನ ಉಪಾಸನೆ</p>
<p class="Text">ಕಣ್ಣು ಮೊದಲಾದ ಇಂದ್ರಿಯಗಳಿಂದ ಅನುಭವಿಸಲಾಗುವುದೆಲ್ಲವೂ ಹಾಗೂ ಮನಸ್ಸಿನಿಂದ ಚಿಂತಿಸಲಾಗುವುದೆಲ್ಲವೂ, ಅನುಭವಿಸುವ, ಚಿಂತಿಸುವ ಇಂದ್ರಿಯಗಳು ಮತ್ತು ಮನಸ್ಸಿನ ಸಹಿತ ಸಮಸ್ತ ದೃಶ್ಯವನ್ನು ನಾಶವುಳ್ಳ, ಕ್ಷಣಭಂಗುರ, ಸ್ವಪ್ನದಂತೆ ತಿಳಿದುಕೊಂಡು ಅದನ್ನು ಅಭಾವವಾಗಿಸುವುದು ಅರ್ಥಾತ್ ಅದನ್ನು ಅನಿತ್ಯವಾದ ಕಾರಣ ಅಸತ್ತೆಂದು ತಿಳಿದು ಅದರಿಂದ ರಹಿತನಾಗುವುದು ಮತ್ತು ಯಾವ ಬುದ್ಧಿವೃತ್ತಿಯಿಂದ ಎಲ್ಲದರ ಅಭಾವಮಾಡಲಾಗುತ್ತದೋ ಆ ವೃತ್ತಿಯನ್ನು ತ್ಯಜಿಸಿ, ಅದರಿಂದಲೂ ರಹಿತನಾದಾಗ ದ್ರಷ್ಟಾನ ಯಾವ ಕೇವಲ ಚಿನ್ಮಯಸ್ವರೂಪ ಉಳಿಯುತ್ತದೋ, ಅರ್ಥಾತ್- ಎಲ್ಲ ದೃಶ್ಯದ ಅಭಾವವಾಗಿ ಹೋದ ಮೇಲೆ ಚಿಂತಿಸುವ ಯಾವ ದ್ರಷ್ಟಾ ಶೇಷವಾಗಿ ಉಳಿಯುವನೋ, ಅದರಲ್ಲಿ ಸ್ಥಿತನಾಗುವುದೇ ಅಚಿಂತ್ಯ ಬ್ರಹ್ಮನ ಉಪಾಸನೆಯಾಗಿದೆ. ಈ ಅಭೇದ ಉಪಾಸನಾರೂಪೀ ಸಾಧನೆಯಿಂದ ದೃಶ್ಯ, ದರ್ಶನದ ನಿರಾಕರಣೆಯಾಗುತ್ತದೆ ಹಾಗೂ ದ್ರಷ್ಟಾನು ಪರಬ್ರಹ್ಮ ಪರಮಾತ್ಮನೊಂದಿಗೆ ತಾದಾತ್ಮ್ಯನಾಗಿ ಹೋಗುತ್ತಾನೆ. ಇದೇ ಪರಮಾತ್ಮನ ಪ್ರಾಪ್ತಿಯಾಗಿದೆ. ಘಟಾಕಾಶ ಮತ್ತು ಮಹಾಕಾಶದ ನಡುವೆ ವ್ಯವಧಾನರೂಪೀ ಕೇವಲ ಘಟದ ಆಕೃತಿಯೇ ಭೇದ-ದರ್ಶನದಲ್ಲಿ ಹೇತುವಾಗಿದೆ. ಹೀಗೆಯೇ ಜಡ ಮಾಯಾಮಯ ದೃಶ್ಯಮಾತ್ರವೇ ಜೀವಾತ್ಮಾ ಮತ್ತು ಪರಮಾತ್ಮರ ಭೇದ-ದರ್ಶನದಲ್ಲಿ ಹೇತುವಾಗಿದೆ. ತತ್ತ್ವಜ್ಞಾನದ ಮೂಲಕ ಸಮಸ್ತ ದೃಶ್ಯ ಮತ್ತು ದರ್ಶನದ ನಿರಾಕರಣವಾದಾಗ ಸ್ವಭಾವತಃ ಜೀವಾತ್ಮನು ಪರಮಾತ್ಮನನ್ನು ಪಡೆದುಕೊಳ್ಳುವನು. ಘಟವು ಒಡೆದು ಹೋದಾಗ ಘಟಾಕಾಶವು ಮಹಾಕಾಶದಲ್ಲಿ ಒಂದಾಗುವಂತೆ, ಜೀವಾತ್ಮನಿಗೆ ಸಚ್ಚಿದಾನಂದಘನ ಪರಮಾತ್ಮನೊಂದಿಗೆ ಏಕೀಭಾವ ಉಂಟಾಗುತ್ತದೆ. ಅರ್ಥಾತ್ - ಅವನು ಅಭೇದರೂಪದಿಂದ ಬ್ರಹ್ಮನನ್ನು ಪಡೆದುಕೊಳ್ಳುವನು.</p>
<p class="Sub-Heading" id="toc_marker-16-2">ಚರಾಚರರೂಪೀ ಬ್ರಹ್ಮನ ಉಪಾಸನೆ</p>
<p class="Text">ಇರುವ ಚರ-ಅಚರ, ಜಡ-ಚೇತನ ಪ್ರಪಂಚವೆಲ್ಲವೂ ಪರಮಾತ್ಮನಿಂದಲೇ ಉಂಟಾಗಿದೆ, ಪರಮಾತ್ಮನಲ್ಲೇ ಸ್ಥಿತವಾಗಿದೆ, ಪರಮಾತ್ಮನಲ್ಲೇ ಲೀನವಾಗಿ ಹೋಗುತ್ತದೆ. ಅದಕ್ಕಾಗಿ ವಸ್ತುತಃ ಪರಮಾತ್ಮ ಸ್ವರೂಪವೇ ಆಗಿದೆ.</p>
<p class="Text">ಈ ಸಮಸ್ತ ಪ್ರಪಂಚವನ್ನು ಪರಮಾತ್ಮನ ಸ್ವರೂಪವೆಂದು ತಿಳಿದು ಪರಮಾತ್ಮ ಭಾವದಿಂದ ಉಪಾಸನೆ ಮಾಡುವವನು ಪರಮಾತ್ಮನನ್ನೇ ಪಡೆದುಕೊಳ್ಳುವನು.</p>
<p class="Text">ಈ ಉಪಾಸನೆಯು ಭೇದ ಮತ್ತು ಅಭೇದ ಎರಡೂ ದೃಷ್ಟಿಯಿಂದಲೂ ಮಾಡಬಹುದಾಗಿದೆ. ಭೇದದೃಷ್ಟಿಯುಳ್ಳ ಸಾಧಕನು ಇರುವುದೆಲ್ಲವೂ ಪರಮಾತ್ಮನೇ ಆಗಿದ್ದಾನೆ, ನಾನು ಅವನ ಸೇವಕನಾಗಿದ್ದೇನೆ ಎಂದು ತಿಳಿಯುತ್ತಾನೆ. ಗೋಸ್ವಾಮಿ ತುಲಸೀದಾಸರು ಹೇಳಿರುವರು —</p>
<p class="Shlok">ಸೋ ಅನನ್ಯ ಜಾಕೆ<span class="char-style-override-4">ಂ </span>ಅಸಿ ಮತಿ ನ ಟರಇ ಹನುಮಂತ ।</p>
<p class="Shlok">ಮೈ<span class="char-style-override-4">ಂ</span> ಸೇವಕ ಸಚರಾಚರ ರೂಪ ಸ್ವಾಮಿ ಭಗವಂತ ॥</p>
<p class="TXT-Right">(ರಾ.ಚ.ಮಾ. ಕಿಷ್ಕಿಂಧಾ-3)</p>
<p class="Text">ಓ ಹನುಮಂತಾ! ನಾನು ಸೇವಕನು, ಈ ಜಡ-ಚೇತನ, ಚರಾಚರ ಜಗತ್ತು ನನ್ನ ಒಡೆಯನಾದ ಭಗವಂತನ ರೂಪ’ ಎಂಬ ನಿಶ್ಚಯ ಬುದ್ಧಿಯಿಂದ ದೃಢವಾಗಿರುವವನೇ ‘ಅನನ್ಯ ಸೇವಕ’ನೆಂದು ಹೇಳುತ್ತಾರೆ.</p>
<p class="Text">ಅಭೇದ ದೃಷ್ಟಿಯುಳ್ಳ ಸಾಧಕನು ಇಡೀ ಪ್ರಪಂಚವನ್ನು ಹಾಗೂ ತನ್ನನ್ನೂ ಕೂಡ ಪರಮಾತ್ಮನ ಸ್ವರೂಪವೆಂದು ತಿಳಿಯುತ್ತಾನೆ. ಶ್ರೀಮದ್ಭಗವದ್ಗೀತೆಯಲ್ಲಿ ಭಗವಾನ್ ಶ್ರೀಕೃಷ್ಣನು ಹೇಳಿರುವನು —</p>
<p class="Shlok">ಬಹಿರಂತಶ್ಟ ಭೂತಾನಾಮಚರಂ ಚರಮೇವ ಚ ।</p>
<p class="TXT-Right">(13/15)</p>
<p class="Text">‘ಪರಮಾತ್ಮನು ಚರಾಚರ ಎಲ್ಲ ಪ್ರಾಣಿಗಳ ಒಳಗೆ-ಹೊರಗೆ ಪರಿಪೂರ್ಣನಾಗಿದ್ದಾನೆ ಮತ್ತು ಚರ-ಅಚರರೂಪನೂ ಅವನೇ ಆಗಿದ್ದಾನೆ.’</p>
<p class="Shlok">ಯದಾ ಭೂತಪೃಥಗ್ಭಾವಮೇಕಸ್ಥಮನುಪಶ್ಯತಿ ।</p>
<p class="Shlok">ತತ ಏವ ಚ ವಿಸ್ತಾರಂ ಬ್ರಹ್ಮ ಸಂಪದ್ಯತೇ ತದಾ ॥</p>
<p class="TXT-Right">(ಗೀತೆ 13/30)</p>
<p class="Text">‘ಯಾವ ಕ್ಷಣದಲ್ಲಿ ಈ ಪುರುಷನು ಪ್ರಾಣಿಗಳ ಬೇರೆ ಬೇರೆ ಭಾವಗಳನ್ನು ಒಬ್ಬ ಪರಮಾತ್ಮನಲ್ಲೇ ಸ್ಥಿತನಿರುವುದಾಗಿ ಹಾಗೂ ಆ ಪರಮಾತ್ಮನಿಂದಲೇ ಸಮಸ್ತ ಭೂತಗಳ ವಿಸ್ತಾರವನ್ನು ನೋಡುತ್ತಾನೋ ತತ್ಕ್ಷಣ ಅವನು ಸಚ್ಚಿದಾನಂದಘನ ಬ್ರಹ್ಮನನ್ನು ಪಡೆಯುತ್ತಾನೆ.’</p>
<p class="Text">ಹೀಗೆ ಈ ಸಮಸ್ತ ದೃಶ್ಯಮಾತ್ರವನ್ನು ಪರಮಾತ್ಮನ ಸ್ವರೂಪವೆಂದು ತಿಳಿದು ಅವನ ಉಪಾಸನೆ ಮಾಡುತ್ತಾ-ಮಾಡುತ್ತಾ ಸಾಧಕನಿಗೆ ಸರ್ವತ್ರ ಸಮಬುದ್ಧಿ ಉಂಟಾಗುತ್ತದೆ ಹಾಗೂ ಅವನು ರಾಗ-ದ್ವೇಷಗಳಿಂದ ರಹಿತನಾಗಿ ಪರಬ್ರಹ್ಮ ಪರಮಾತ್ಮನನ್ನು ಪಡೆದುಕೊಳ್ಳುತ್ತಾನೆ.</p>
<p class="Sub-Heading" id="toc_marker-16-3">ಸಂಕಲ್ಪಬ್ರಹ್ಮನ ಉಪಾಸನೆ</p>
<p class="Text">ಸಂಕಲ್ಪಬ್ರಹ್ಮನ ಉಪಾಸನೆಯಲ್ಲಿ ಮನಸ್ಸಿನಲ್ಲಿ ಏಳುವ ಒಳ್ಳೆಯ-ಕೆಟ್ಟ ಸಂಕಲ್ಪಗಳೆಲ್ಲವನ್ನು ಬ್ರಹ್ಮವೆಂದು ತಿಳಿದು ಉಪಾಸನೆ ಮಾಡಲಾಗುತ್ತದೆ. ಹೀಗೆ ಮನಸ್ಸಿನಲ್ಲಿ ಏಳುವ ಪ್ರತಿಯೊಂದು ಸಂಕಲ್ಪವನ್ನು ಬ್ರಹ್ಮವೆಂದು ತಿಳಿದು ಉಪಾಸನೆ ಮಾಡುವವನಿಗೆ ಯಾವುದೇ ಸಂಕಲ್ಪ (ಸುರಣೆ)ಗಳು ವಿಘ್ನಕಾರಕವಾಗುವುದಿಲ್ಲ ಹಾಗೂ ಅವುಗಳಲ್ಲಿ ಸಮಬುದ್ಧಿ ಉಂಟಾದ ಕಾರಣ ಅನುಕೂಲ-ಪ್ರತಿಕೂಲ ಸಂಕಲ್ಪಗಳಲ್ಲಿ ರಾಗ-ದ್ವೇಷಗಳು ಉಂಟಾಗುವುದಿಲ್ಲ.</p>
<p class="Text">ಎಲ್ಲಾ ಸಂಕಲ್ಪಗಳಲ್ಲಿ ನಿರಂತರ ಬ್ರಹ್ಮಾಕಾರ ವೃತ್ತಿಯಾಗಿ ಇರುವ ಕಾರಣ ಸಾಧಕನಿಗೆ ವಿಜ್ಞಾನಾನಂದಘನ ಬ್ರಹ್ಮನ ಪ್ರಾಪ್ತಿಯಾಗುತ್ತದೆ.</p>
<p class="Sub-Heading" id="toc_marker-16-4">ಶಬ್ದಬ್ರಹ್ಮನ ಉಪಾಸನೆ</p>
<p class="Text">ಶಬ್ದ ಬ್ರಹ್ಮನ ಉಪಾಸನೆ ಮಾಡುವವನಿಗೆ ಕೇಳಿಬರುವ ಒಳ್ಳೆಯ-ಕೆಟ್ಟ ಎಲ್ಲ ಶಬ್ದಗಳನ್ನು ಅವನು ಬ್ರಹ್ಮನೆಂದು ತಿಳಿದು ಉಪಾಸನೆ ಮಾಡುತ್ತಾನೆ. ಬ್ರಹ್ಮವು ಸಮ ಮತ್ತು ಏಕನಾಗಿದ್ದಾನೆ, ಅದಕ್ಕಾಗಿ ಸಾಧಕನಿಗೆ ಎಲ್ಲ ಶಬ್ದಗಳಲ್ಲಿ ಸಮಬುದ್ಧಿ ಉಂಟಾಗುತ್ತದೆ. ಆದ್ದರಿಂದ ಅವನು ಅನುಕೂಲ-ಪ್ರತಿಕೂಲ ಶಬ್ದಗಳಲ್ಲಿ ರಾಗ-ದ್ವೇಷ, ಹರ್ಷ-ಶೋಕ ಇವುಗಳಿಂದ ರಹಿತನಾಗುತ್ತಾನೆ. ಯಾರಾದರು ಅವನ ಸ್ತುತಿ ಅಥವಾ ನಿಂದೆ ಮಾಡಿದರೆ ಇದರಿಂದ ಅವನ ಚಿತ್ತದಲ್ಲಿ ಯಾವ ವಿಕಾರವೂ ಆಗುವುದಿಲ್ಲ. ಎಲ್ಲ ಶಬ್ದಗಳನ್ನು ಬ್ರಹ್ಮನೆಂದು ತಿಳಿದ ಕಾರಣ ವೃತ್ತಿಯೂ ಯಾವಾಗಲೂ ಬ್ರಹ್ಮಾಕಾರವಾಗಿರುತ್ತದೆ. ಅದರಿಂದ ಅವನ ಅಂತಃಕರಣ ಶುದ್ಧವಾದ್ದರಿಂದ ಅವನಿಗೆ ಪರಮಶಾಂತಿ, ಪರಮಾನಂದದ ಪ್ರಾಪ್ತಿ ಬೇಗನೆ ಆಗಿಹೋಗುತ್ತದೆ.</p>
<p class="Sub-Heading" id="toc_marker-16-5">ನಿಃಸ್ವಾರ್ಥ ಕರ್ಮ-ಸಾಧನೆ</p>
<p class="Text">ಸ್ವಾರ್ಥ (ಸ್ವ-ಅರ್ಥ)ದ ಅಭಿಪ್ರಾಯ - ‘ತನಗಾಗಿ’ ತನ್ನ ವ್ಯಕ್ತಿಗತ ಲಾಭಕ್ಕಾಗಿ ಎಂಬುದಾಗಿದೆ. ನಿಃಸ್ವಾರ್ಥ ಅರ್ಥ - ‘ತನಗಾಗಿ ಅಲ್ಲ ‘ಅರ್ಥಾತ್-ಬೇರೆ (ಸಮಷ್ಟಿ)ಯವರ ಹಿತಕ್ಕಾಗಿ ಎಂಬುದಾಗಿದೆ. ಸಾಧಾರಣ ಮನುಷ್ಯನು ಯಜ್ಞ, ದಾನ, ತಪಸ್ಸು, ಸೇವೆ, ತೀರ್ಥಯಾತ್ರೆ, ವ್ರತ, ಉಪವಾಸ, ಕೃಷಿ, ವಾಣಿಜ್ಯ, ಊಟ-ತಿಂಡಿ, ಶೌಚ-ಸ್ನಾನ, ಕೊಟ್ಟು-ಕೊಳ್ಳುವುದು ಮುಂತಾದ ಮಾಡುವ ಕರ್ಮಗಳಿಂದ ಯಾವುದಾದರೂ ವ್ಯಕ್ತಿಗತ ಸ್ವಾರ್ಥದಿಂದಲೇ ಮಾಡುತ್ತಾನೆ. ವ್ಯಾಪಾರ ಮಾಡುವ ಲೋಭಿ ವ್ಯಾಪಾರಿಯು ಅಂಗಡಿ ತೆರೆಯುವುದರಿಂದ ಹಿಡಿದು ಮುಚ್ಚುವ ತನಕ ದಿನವಿಡೀ ಏನೆಲ್ಲ ಕ್ರಯ-ವಿಕ್ರಯ, ಕೊಟ್ಟು-ಕೊಳ್ಳುವುದು ಮುಂತಾದ ವ್ಯಾಪಾರಮಾಡುತ್ತಾನೋ, ಎಲ್ಲದರಲ್ಲಿ ಅವನ ಗಮನ ಯಾವಾಗಲೂ ಹೆಚ್ಚೆಚ್ಚು ರೂಪಾಯಿ ಗಳಿಸುವ ಕಡೆಗೆ ಇರುತ್ತದೆ. ಸ್ವಲ್ಪವಾದರೂ ಹಣದ ಹಾನಿಯಾಗು ವಂತಹುದನ್ನು ಅವನು ತಿಳಿದು-ತಿಳಿದು ಯಾವ ಕೆಲಸವನ್ನೂ ಮಾಡುವುದಿಲ್ಲ. ಹೀಗೆಯೇ ಯಜ್ಞ, ದಾನ, ತಪಸ್ಸು ಇತ್ಯಾದಿ ಕಾರ್ಯಮಾಡುವ ಸಕಾಮಿ ಜನರು ಧನ, ಪತ್ನೀ, ಪುತ್ರ ಮುಂತಾದ ಇಹಲೌಕಿಕ ಮತ್ತು ಸ್ವರ್ಗಾದಿ ಪಾರಲೌಕಿಕ ಭೋಗಗಳ ಕಾಮನೆಯಿಂದಲೇ ಆ ಕೆಲಸಗಳಲ್ಲಿ ಪ್ರವೃತ್ತರಾಗುತ್ತಾರೆ.</p>
<p class="Text">ಯಾವುದೇ ಸಣ್ಣ-ಪುಟ್ಟ ಕೆಲಸವನ್ನು ಪ್ರಾರಂಭಿಸುವಾಗಲೂ ಮನುಷ್ಯನು ಇದನ್ನು ಮಾಡುವುದರಿಂದ ನನಗೆ ವ್ಯಕ್ತಿಗತ ಯಾವ ಲಾಭವಾದೀತು ಎಂದು ಯೋಚಿಸುವಷ್ಟು ಈ ಸ್ವಾರ್ಥ ವ್ಯಾಪಕವಾಗಿದೆ. ಯಾವುದಾದರೂ ಲಾಭವನ್ನು ನಿಶ್ಚಯಿಸಿಕೊಂಡೇ ಅವನು ಕಾರ್ಯದಲ್ಲಿ ಪ್ರವೃತ್ತನಾಗುತ್ತಾನೆ. ಪ್ರಯೋಜನವಿಲ್ಲದೆ ಒಂದು ಹೆಜ್ಜೆಯೂ ನಡೆಯಲು ಬಯಸುವುದಿಲ್ಲ. ಅವನ ಮನಸ್ಸಿನಲ್ಲಿ ಹೆಜ್ಜೆ-ಹೆಜ್ಜೆಗೆ ಸ್ವಾರ್ಥದ ಭಾವನೆ ತುಂಬಿರುತ್ತದೆ. ಇದೇ ಸ್ವಾರ್ಥಬುದ್ಧಿಯಿಂದ ಮನುಷ್ಯನಿಗೆ ಪದೇ-ಪದೇ ದುಃಖರೂಪೀ ಸಂಸಾರಚಕ್ರದಲ್ಲಿ ಅಲೆಯಬೇಕಾಗುತ್ತದೆ. ಆದ್ದರಿಂದ ನಿಜವಾಗಿ ಶ್ರೇಯಸ್ಸನ್ನು ಬಯಸುವ ಮನುಷ್ಯನು ಸ್ವಾರ್ಥರಹಿತನಾಗಿ ಲೋಕಹಿತಕ್ಕಾಗಿಯೇ ಕರ್ಮಮಾಡಬೇಕು. ಸ್ವಾರ್ಥಿ ಮನುಷ್ಯನು ಪ್ರತಿಯೊಂದು ಕೆಲಸದ ಪ್ರಾರಂಭದಲ್ಲಿ ನನಗೆ ಇದರಲ್ಲಿ ಏನು ಲಾಭವಾದೀತು ಎಂದು ಯೋಚಿಸುವಂತೆ, ನಿಃಸ್ವಾರ್ಥಿ ಪುರುಷನ ಮನಸ್ಸಿನಲ್ಲಿ ಇದರಿಂದ ಬೇರೆ ಪ್ರಾಣಿಗಳ ಯಾವ ಹಿತವಾಗಬಹುದು ಎಂಬ ಭಾವವಿರಬೇಕು. ಪ್ರತಿಯೊಂದು ಕೆಲಸದ ಪ್ರಾರಂಭದಲ್ಲಿ ಪ್ರಪಂಚದ ಹಿತವನ್ನು ಯೋಚಿಸಿ ಪ್ರವೃತ್ತನಾಗುವುದೇ ನಿಷ್ಕಾಮ ಕರ್ಮವಾಗಿದೆ.</p>
<p class="Text">ಅನೇಕ ಸಜ್ಜನರು ಲೋಕೋಪಕಾರದ ಕರ್ಮಗಳಲ್ಲಿ ಧನ-ಸಂಪತ್ತನ್ನು, ಶರೀದ ವಿಶ್ರಾಂತಿಯನ್ನು ತ್ಯಾಗ ಮಾಡುತ್ತಾರೆ, ಇದು ಬಹಳ ಉತ್ತಮವಾಗಿದೆ. ಆದರೆ ಅವರು ಇದರ ಬದಲಿಗೆ ಮಾನ-ದೊಡ್ಡಸ್ತಿಕೆ, ಪ್ರತಿಷ್ಠೆ ಬಯಸುತ್ತಾರೆ. ಇದರಿಂದ ಅವರ ಆ ತ್ಯಾಗವು ನಿಃಸ್ವಾರ್ಥವಾಗಿ ಉಳಿಯುವುದಿಲ್ಲ. ಮಾನ-ದೊಡ್ಡಸ್ತಿಕೆ, ಪ್ರತಿಷ್ಠೆಯ ಕಾಮನೆಯಿಂದ ಶುಭಕರ್ಮ ಮಾಡುವ ಜನರು, ಶುಭಕರ್ಮಮಾಡದವರಿಂದ ಅವಶ್ಯವಾಗಿ ಬಹಳ ಒಳ್ಳೆಯವರಾಗಿದ್ದಾರೆ. ಆದರೆ ನಿಜವಾದ ಶ್ರೇಯಸ್ಸಿನಲ್ಲಿ ಅವರ ಈ ಕಾಮನೆಯೂ ಬಾಧಕವಾಗುತ್ತದೆ. ಎಲ್ಲಾದರು ರಾಗ-ದ್ವೇಷಗಳಿಗೆ ವಶವಾದರಂತೂ ಈ ಕಾಮನೆಯಿಂದ ಪತನವೇ ಆಗಬಲ್ಲದು. ಆದ್ದರಿಂದ ನಿಜವಾದ ಹಿತವನ್ನು ಬಯಸುವವರು ಮಾನ-ದೊಡ್ಡಸ್ತಿಕೆ, ಪ್ರತಿಷ್ಟೆ ಇವುಗಳ ಇಚ್ಛೆಯನ್ನೂ ಸರ್ವಥಾ ತ್ಯಾಗಗೈದು ವಿಶುದ್ಧ ನಿಃಸ್ವಾರ್ಥಭಾವದಿಂದಲೇ ಲೋಕಹಿತಾರ್ಥ ಕರ್ಮಮಾಡಬೇಕು.</p>
<p class="Text">ಕೆಲವು ಸಜ್ಜನರು ಮಾನ-ದೊಡ್ಡಸ್ತಿಕೆ, ಪ್ರತಿಷ್ಠೆ, ಸ್ವರ್ಗದ ಇಚ್ಛೆಯನ್ನು ತ್ಯಾಗಮಾಡಿ ಕೇವಲ ತನ್ನ ಆತ್ಮೋದ್ಧಾರದ ಇಚ್ಛೆಯಿಂದ ಯಜ್ಞ, ದಾನ, ತಪಸ್ಸು, ಸೇವೆ, ಸತ್ಸಂಗ, ವ್ಯಾಪಾರಾದಿ ಶಾಸವಿಹಿತ ಕರ್ಮಮಾಡುತ್ತಾರೆ. ಹೀಗೆ ಕರ್ಮ ಮಾಡುವ ಜನರು ಮೇಲೆ ಹೇಳಿದ ಎಲ್ಲ ಸಾಧಕರಿಂದ ಶ್ರೇಷ್ಠರಾಗಿದ್ದಾರೆ, ಆದರೂ ಕೇವಲ ತನ್ನದೇ ಆತ್ಮೋದ್ಧಾರದ ಈ ಇಚ್ಛೆಯೂ ಮುಕ್ತಿರೂಪೀ ಸ್ವಾರ್ಥಬುದ್ಧಿಯ ಕಾರಣ ಎಂದಾದರು ಮೋಹದಲ್ಲಿ ಕೆಡಹಿ ಸಾಧಕನನ್ನು ಕರ್ತವ್ಯಚ್ಯುತ ಮಾಡಿಬಿಡುತ್ತದೆ. ಕೆಲವೆಡೆಗಳಲ್ಲಿ ಇದು ರಾಗ-ದ್ವೇಷ ಉಂಟುಮಾಡಿ ಸಾಧಕನ ಪತನವನ್ನೂ ಮಾಡಿಬಿಡುತ್ತದೆ. ಅದಕ್ಕಾಗಿ ಕೇವಲ ತನ್ನ ಉದ್ಧಾರದ ಇಚ್ಛೆಯನ್ನಿರಿಸದೆ ಸಮಸ್ತ ಪ್ರಾಣಿಗಳ ಶ್ರೇಯಸ್ಸಿನ ಉದ್ದೇಶ ದಿಂದಲೇ ಮನುಷ್ಯನು ಶಾಸ್ತ್ರವಿಹಿತ ಕರ್ಮಗಳಲ್ಲಿ ಪ್ರವೃತ್ತನಾಗಬೇಕು. ಹೀಗೆ ನಿಃಸ್ವಾರ್ಥ ಭಾವದಿಂದ ಕರ್ಮಮಾಡುವ ಮನುಷ್ಯನು ಸಹಜವಾಗಿಯೇ ಪರಮಾತ್ಮನನ್ನು ಪಡೆದುಕೊಳ್ಳುತ್ತಾನೆ.</p>
<p class="Text">ಪ್ರಪಂಚದ ಹಿತವನ್ನು ಬಯಸುವ ಇಂತಹ ದಯಾಳು ನಿಷ್ಕಾಮಿ ಭಕ್ತರ ಸಂಬಂಧದಲ್ಲಿ ಗೋಸ್ವಾಮಿ ತುಳಸೀದಾಸರು ಇಲ್ಲಿಯವರೆಗೆ ಹೇಳಿಬಿಟ್ಟಿರುವರು.</p>
<p class="Shlok">ಮೋರೇ<span class="char-style-override-4">ಂ</span> ಮನ ಪ್ರಭು ಅಸ ಬಿಸ್ವಾಸಾ ರಾಮ ತೇ ಅಕ ರಾಮ ಕರ ದಾಸಾ ॥</p>
<p class="TXT-Right">(ರಾ.ಚ.ಮಾ. ಉತ್ತರ 120/8)</p>
<p class="Text">‘ಪ್ರಭೋ! ಶ್ರೀರಾಮನಿಗಿಂತಲೂ ಅವನ ದಾಸರೇ ದೊಡ್ಡವರೆಂಬುದು ನನ್ನ ನಂಬಿಕೆ.’</p>
<p class="Text">ಇದರ ಸ್ವಲ್ಪ ರಹಸ್ಯವನ್ನು ಕೆಳಗೆ ಬರೆದ ದೃಷ್ಟಾಂತದ ಮೂಲಕ ತಿಳಿದುಕೊಳ್ಳಬೇಕು.</p>
<p class="Text">ಭಗವಂತನ ಓರ್ವ ನಿಷ್ಕಾಮಿ ಭಕ್ತನು ಜಗತ್ತಿನ ಪರಮ ಹಿತೈಷಿಯಾಗಿದ್ದನು. ಅವನು ಸದಾಕಾಲ ಜಗತ್ತಿನ ಹಿತದಲ್ಲೇ ರತನಾಗಿರುತ್ತಿದ್ದನು. ಇದರ ಫಲವಾಗಿ ಒಂದು ದಿನ ಭಗವಂತನು ಸ್ವತಃ ಅವನಿಗೆ ದರ್ಶನ ಕೊಡಲು ಅವನ ಇದಿರಿಗೆ ಪ್ರಕಟನಾಗಿ ಹೇಳಿದನು. ‘ನಿನಗೆ ಇಚ್ಛೆ ಇರುವ ವರವನ್ನು ಬೇಡು’ ಎಂದು.</p>
<p class="Text"><span class="char-style-override-2">ಭಕ್ತನೆಂದನು — </span>‘ಭಗವಂತಾ! ನೀನು ನನ್ನ ಮೇಲೆ ಗೈದ ಅನಂತ ಕೃಪೆಗಿಂತ ಮಿಗಿಲಾದ ವಸ್ತು ಬೇರೆನಿದೆ? ಯಾವುದನ್ನು ನಾನು ಯಾಚಿಸಲಿ! ನಿನ್ನ ಕೃಪೆಯಿಂದ ನನಗೆ ಯಾವ ವಸ್ತುವಿನ ಆವಶ್ಯಕತೆಯೂ ಇಲ್ಲ.’</p>
<p class="Text"><span class="char-style-override-2">ಭಗವಂತನು ವಿಶೇಷ ಆಗ್ರಹದಿಂದ ಹೇಳಿದನು — </span>‘ನನ್ನ ಸಂತೋಷಕ್ಕಾಗಿಯಾದರೂ ನೀನು ಏನಾದರೂ ಅವಶ್ಯವಾಗಿ ಕೇಳಲೇಬೇಕು.’</p>
<p class="Text"><span class="char-style-override-2">ಭಕ್ತನೆಂದ — </span>ಸ್ವಾಮಿ! ನಿನಗೆ ಇಷ್ಟೊಂದು ಆಗ್ರಹವಿದ್ದರೆ, ನನ್ನ ಮನಸ್ಸಿನಲ್ಲಿ ಏನಾದರೂ ಬೇಡುವ ಇಚ್ಛೆ ಇದ್ದರೆ, ಅದನ್ನು ನೀನು ಸರ್ವಥಾ ವಿನಾಶಮಾಡಿಬಿಡು. ಇಷ್ಟೇ ನಾನು ಬಯಸುತ್ತೇನೆ.</p>
<p class="Text"><span class="char-style-override-2">ಭಗವಂತನೆಂದ — </span>‘ಇದಾದರೋ ನೀನು ಏನು ಬೇಡಲೇ ಇಲ್ಲ. ನನ್ನ ಸಂತೋಷಕ್ಕಾಗಿ ನಿನಗೆ ಏನಾದರೂ ಬೇಡಬೇಕಾದೀತು ನೀನು ಬಯಸಿದ್ದನ್ನು ಬೇಡಿಕೋ.’</p>
<p class="Text"><span class="char-style-override-2">ಭಕ್ತನೆಂದ —</span> ನೀನು ಇಷ್ಟು ಒತ್ತಾಯಿಸುವುದಾದರೆ, ‘ನೀನು ಪ್ರಪಂಚದ ಎಲ್ಲ ಜೀವಿಗಳನ್ನು ಉದ್ಧರಿಸಿ ಬಿಡು’ ಇದನ್ನೇ ನಾನು ಬೇಡುತ್ತೇನೆ.</p>
<p class="Text"><span class="char-style-override-2">ಭಗವಂತನೆಂದ —</span> ಎಲ್ಲ ಜೀವಿಗಳನ್ನು ಉದ್ಧರಿಸಿ ಬಿಟ್ಟರೆ, ಅವರು ಮಾಡಿರುವ ಪಾಪಗಳ ಫಲವನ್ನು ಯಾರು ಭೋಗಿಸುವರು?</p>
<p class="Text"><span class="char-style-override-2">ಭಕ್ತನೆಂದ —</span> ಪ್ರಭೋ! ಎಲ್ಲರ ಪಾಪಗಳ ಫಲ ನಾನು ಭೋಗಿಸುವಂತೆ ಮಾಡು.</p>
<p class="Text"><span class="char-style-override-2">ಭಗವಂತನೆಂದ —</span> ನಿನ್ನಂತಹ ಭಕ್ತರಿಗೆ ಎಲ್ಲ ಜೀವಿಗಳ ಪಾಪಗಳ ಶಿಕ್ಷೆಯನ್ನು ಭೋಗಿಸುವಂತೆ ಹೇಗೆ ಮಾಡಬಹುದು?</p>
<p class="Text"><span class="char-style-override-2">ಭಕ್ತನೆಂದ —</span> ಹಾಗಾದರೆ ಎಲ್ಲರನ್ನು ಕ್ಷಮಿಸಿಬಿಡು.</p>
<p class="Text"><span class="char-style-override-2">ಭಗವಂತನೆಂದ —</span> ಹೀಗೆ ಎಲ್ಲರ ಪಾಪಗಳ ಫಲಗಳನ್ನು ಭೋಗಿಸದೆ ಅವರನ್ನು ಕ್ಷಮಿಸುವುದು ಅಸಂಭವವಾಗಿದೆ.</p>
<p class="Text"><span class="char-style-override-2">ಭಕ್ತನೆಂದ —</span> ಭಗವಂತಾ! ನೀನಾದರೋ ಅಸಂಭವವನ್ನು ಸಂಭವ ಮಾಡುವ ಸರ್ವಶಕ್ತಿವಂತನಾದ ಪರಮೇಶ್ವರನಾಗಿರುವೆ. ನಿನಗಾಗಿ ಯಾವುದೂ ಅಸಂಭವವಿಲ್ಲ.</p>
<p class="Text"><span class="char-style-override-2">ಭಗವಂತನೆಂದ —</span> ಈ ಪ್ರಕಾರ ಮಾಡಲು ನಾನು ಅಸಮರ್ಥನಾಗಿದ್ದೇನೆ.</p>
<p class="Text"><span class="char-style-override-2">ಭಕ್ತನೆಂದ —</span> ‘ನೀನು ತನ್ನನ್ನು ಅಸಮರ್ಥನೆಂದು ಹೇಳುವೆಯಾದರೆ ಮತ್ತೆ ನೀನು ಇಚ್ಛಾನುಸಾರ ವರ ಬೇಡಲು ಇಷ್ಟೊಂದು ಆಗ್ರಹ ಏಕೆ ಮಾಡಬೇಕಾಗಿತ್ತು? ನಿನ್ನಲ್ಲಿ ಪತ್ನೀ, ಪುತ್ರ, ಧನ, ಮಾನ-ದೊಡ್ಡಸ್ತಿಕೆ, ಸ್ವರ್ಗ, ಮೋಕ್ಷ ಮುಂತಾದ ಯಾವುದಾದರೂ ಒಂದು ವಸ್ತುವನ್ನು ಬೇಡಲು ಹೇಳಬೇಕಾಗಿತ್ತು. ಇಚ್ಛೆ ಇರುವುದನ್ನು ಬೇಡುವ ವಚನ ಕೊಟ್ಟಮೇಲೆ ಯಾಚಕರ ಬೇಡಿಕೆ ಪೂರ್ಣಮಾಡಲೇ ಬೇಕಲ್ಲ!’</p>
<p class="Text"><span class="char-style-override-2">ಭಗವಂತನೆಂದ — </span>ಅಯ್ಯಾ! ನಾನು ಸೋತೆ, ನೀನು ಗೆದ್ದೆ. ನಾನು ಸದಾಕಾಲ ಭಕ್ತರ ಮುಂದೆ ಸೋತವನೇ ಆಗಿದ್ದೇನೆ.</p>
<p class="Text"><span class="char-style-override-2">ಭಕ್ತನೆಂದ —</span> ಪ್ರಭೋ! ಸೋಲಾದರೋ ನನ್ನದಾಯಿತು. ನೀನು ಎಲ್ಲರ ಉದ್ಧಾರಮಾಡಿಬಿಟ್ಟಾಗಲೇ ನನ್ನ ಗೆಲವು.</p>
<p class="Text"><span class="char-style-override-2">ಭಗವಂತನೆಂದ —</span> ನಿನ್ನ ಈ ನಿಃಸ್ವಾರ್ಥಭಾವದಿಂದ ನಾನು ತುಂಬಾ ಪ್ರಸನ್ನನಾಗಿರುವೆನು. ‘ಯಾರೇ ಆಗಲಿ ನಿನ್ನ ದರ್ಶನ, ಸ್ಪರ್ಶ, ಚಿಂತನೆ ಮಾಡುವನೋ ಅವನ ಉದ್ಧಾರವೂ ಆಗಿ ಹೋದೀತು.’ ಈ ವರವನ್ನು ನಾನು ನಿನಗೆ ಕರುಣಿಸುತ್ತೇನೆ.</p>
<p class="Text">ಹೀಗೆ ಪ್ರಪಂಚದ ಶ್ರೇಯಸ್ಸನ್ನು ಬಯಸುವ ನಿಃಸ್ವಾರ್ಥ ಭಕ್ತನನ್ನು ವಿನೋದದಲ್ಲಿ ಭಗವಂತನಿಂದ ಮಿಗಿಲಾದವನು ಎಂದು ಹೇಳುವುದು ಅತಿಶಯೋಕ್ತಿಯಾಗಲಾರದು. ಆದುದರಿಂದ ಶ್ರೇಯೋಕಾಮಿ ಪುರುಷನು ನಿಃಸ್ವಾರ್ಥಭಾವದಿಂದ ಲೋಕಹಿತಾರ್ಥವೇ ಎಲ್ಲ ಕರ್ಮಗಳನ್ನು ಮಾಡಬೇಕು.</p>
<p class="Sub-Heading" id="toc_marker-16-6">ಸೇವಾ ಸಾಧನೆ</p>
<p class="Text">ಧನ, ಸಂಪತ್ತು, ಶಾರೀರಿಕ ಸುಖ, ಮಾನ-ದೊಡ್ಡಸ್ತಿಕೆ, ಪ್ರತಿಷ್ಠೆ ಮುಂತಾದುವನ್ನು ಬಯಸದೆ, ಮಮತೆ, ಆಸಕ್ತಿ, ಅಹಂಕಾರದಿಂದ ರಹಿತನಾಗಿ, ಮನ, ವಾಣಿ, ಶರೀರ, ಧನದ ಮೂಲಕ ಸಮಸ್ತ ಪ್ರಾಣಿಗಳ ಹಿತದಲ್ಲಿ ರತನಾಗಿ, ಅವರಿಗೆ ನಿಷ್ಕಾಮ ಭಾವದಿಂದ ಸುಖ ನೀಡಲು ಪ್ರಯತ್ನಿಸುವುದು ‘ಸೇವಾ ಸಾಧನೆ’ಯಾಗಿದೆ. ಈ ಸಾಧನೆಯಿಂದ ಸಾಧಕನ ಚಿತ್ತದಲ್ಲಿ ನಿರ್ಮಲತೆ, ಪ್ರಸನ್ನತೆ ಉಂಟಾಗಿ ಅವನಿಗೆ ಭಗವತ್ ಪ್ರಾಪ್ತಿಯಾಗಿ ಹೋಗುತ್ತದೆ.</p>
<p class="Text">ಮೇಲೆ ಹೇಳಿದ ಪ್ರಕಾರದ ಸೇವಾ ಸಾಧನೆಯನ್ನು ಎಲ್ಲರೂ ಈಶ್ವರನ ಸಂತಾನವಾದ ಕಾರಣ ಎಲ್ಲರನ್ನು ತನ್ನ ‘ಬಂಧು’ ಎಂದು ತಿಳಿಯುತ್ತಾ, ಆತ್ಮದೃಷ್ಟಿಯಿಂದ ಎಲ್ಲರನ್ನು ತನ್ನ ‘ಸ್ವರೂಪ’ವೆಂದು ತಿಳಿಯುತ್ತಾ, ಪರಮಾತ್ಮನೇ ಎಲ್ಲ ಪ್ರಾಣಿಗಳ ಹೃದಯದಲ್ಲಿ ಸ್ಥಿತನಾಗಿದ್ದಾನೆ, ಅದಕ್ಕಾಗಿ ಎಲ್ಲರನ್ನು ಸಾಕ್ಷಾತ್ ‘ಪರಮೇಶ್ವರ’ನೆಂದು ತಿಳಿಯುತ್ತಾ ಹೀಗೆ ಮೂರು ರೀತಿಯ ಭಾವಗಳಿಂದ ಮಾಡಲಾಗುತ್ತದೆ. ಈ ಮೂರೂ ಭಾವಗಳಲ್ಲಿ ಉತ್ತರೋತ್ತರ ಶ್ರೇಷ್ಠತೆ ಇದೆ. ಬಂಧುಭಾವದಿಂದ ಆಗುವ ಸೇವೆಯಲ್ಲಿ ಒಬ್ಬೊಬ್ಬರ ಕುರಿತು ಪರ-ಬುದ್ಧಿ ಇರುವ ಕಾರಣ ರಾಗ-ದ್ವೇಷವಶರಾಗಿ ಎಂದಾದರು ಜಗಳವೂ ಆಗಬಲ್ಲದು. ಆದರೆ ಆತ್ಮಭಾವದಲ್ಲಿ ಇದರ ಸಂಭವವಿಲ್ಲ. ಆದ್ದರಿಂದ ಬಂಧುಭಾವದಿಂದ ಗೈದ ಸೇವೆಗಿಂತ ಆತ್ಮಭಾವದಿಂದ ಗೈದ ಸೇವೆ ಉತ್ತಮವಾಗಿದೆ. ಆತ್ಮಭಾವದಿಂದ ಗೈದ ಸೇವೆಗಿಂತಲೂ ಪರಮಾತ್ಮಭಾವದಿಂದ ಗೈದ ಸೇವೆಯು ಉತ್ತಮವಾಗಿದೆ. ಏಕೆಂದರೆ, ಮನುಷ್ಯನು ತನ್ನ ಇಷ್ಟದ ಸೇವೆಗಾಗಿ ಸಂತೋಷದಿಂದ ತನ್ನ ಪ್ರಾಣಗಳ ಬಲಿದಾನವನ್ನು ಮಾಡಬಲ್ಲನು. ಮೂರು ಪ್ರಕಾರದ ಭಾವಗಳಿಂದ ಮಾಡಲಾದ ಸೇವೆಯ ಪರಿಣಾಮ ಒಂದೇಯಾಗಿದ್ದರೂ ಭಗವತ್ ಪ್ರಾಪ್ತಿಯಲ್ಲಿ ಶೀಘ್ರತೆಯ ದೃಷ್ಟಿಯಿಂದಲೇ ಉತ್ತರೋತ್ತರ ಶ್ರೇಷ್ಠತೆಯ ಪ್ರತಿಪಾದನೆ ಮಾಡಲಾಗಿದೆ.</p>
<p class="Text">ಉತ್ತಮದೇಶ, ಕಾಲ, ಪಾತ್ರವು ದೊರೆತಾಗ ನ್ಯಾಯಾನುಕೂಲವಾಗಿ ಮಾಡಲಾಗುವ ಸೇವೆಯೇ ಮಹತ್ವ ಪೂರ್ಣವಾಗುತ್ತದೆ. ಹೇಗೆಂದರೆ - ಬೇರೆ ದೇಶಗಳಿಗಿಂತ ಆರ್ಯಾವರ್ತ ದೇಶ ಉತ್ತಮವೆಂದು ತಿಳಿಯಲಾಗಿದೆ. ಅದರಲ್ಲಿಯೂ ಕಾಶಿಯೇ ಮುಂತಾದ ಕ್ಷೇತ್ರ ಹೆಚ್ಚು ಉತ್ತಮವೆಂದು ತಿಳಿಯಲಾಗಿದೆ. ಆದರೆ ಕಾಶೀ ಮೊದಲಾದ ಕ್ಷೇತ್ರಗಳಲ್ಲಿ ಧಾನ್ಯದ ಸಲು ಚೆನ್ನಾಗಿದ್ದು ಮಗಧ ಮೊದಲಾದ ದೇಶಗಳಲ್ಲಿ ಭಯಂಕರ ಕ್ಷಾಮ ತಲೆದೋರಿದ್ದರೆ, ಅನ್ನದಾನಕ್ಕಾಗಿ ಕಾಶಿಗಿಂತ ಮಗಧ ದೇಶವೇ ಉಪಯುಕ್ತ ದೇಶವಾಗಿದೆ. ಹೀಗೆಯೇ ಸಾಧಾರಣ ಕಾಲಕ್ಕಿಂತ ಏಕಾದಶೀ, ಪೌರ್ಣಮಿ, ಸೋಮವತಿ, ವ್ಯತೀಪತಿ, ಗ್ರಹಣ, ಪರ್ವಕಾಲ ಇವುಗಳ ದಾನಕ್ಕೆ ಶ್ರೇಷ್ಠವಾಗಿವಾದ್ದರೂ, ಬೇರೆ ಕಾಲದಲ್ಲಿ ಅನ್ನವಿಲ್ಲದೆ ಪ್ರಾಣಿಗಳು ಸಾಯುತ್ತಿದ್ದರೆ ಪರ್ವಕಾಲಕ್ಕಿಂತ ಆ ಪರ್ವಾತಿರಿಕ್ತ ಕಾಲವು ಅನ್ನದಾನಕ್ಕಾಗಿ ಶ್ರೇಷ್ಠಕಾಲವಾಗಿದೆ. ಪಾತ್ರದ ವಿಷಯದಲ್ಲಿಯೂ ಹೀಗೆಯೇ ತಿಳಿಯಬೇಕು. ಯಾವ ಪ್ರಾಣಿಯಿಂದ ಎಷ್ಟು ಹೆಚ್ಚು ಉಪಕಾರವಾಗುತ್ತದೋ, ಅಷ್ಟೇ ಅದು ಸೇವೆಗೆ ಹೆಚ್ಚು ಪಾತ್ರವಾಗಿದೆ. ಹುಳ-ಹಪ್ಪಟೆಗಿಂತ ಪಶು-ಪಕ್ಷಿಗಳು, ಪಶುಗಳಲ್ಲಿಯೂ ಬೇರೆ ಪಶುಗಳಿಗಿಂತ ಹಸುವೇ ಮುಂತಾದವುಗಳು, ಪಶುಗಳಿಗಿಂತ ಮನುಷ್ಯನು, ಮನುಷ್ಯರಲ್ಲಿಯೂ ಉತ್ತಮಗುಣ, ಆಚರಣೆಯುಳ್ಳ ಪುರುಷನೇ ಸೇವೆಗೆ ವಿಶೇಷ ಪಾತ್ರನಾಗಿದ್ದಾನೆ. ಉದಾಹರಣೆಗಾಗಿ - ಊರಿನಲ್ಲಿ ನೆರೆ ಅಥವಾ ಕ್ಷಾಮ ಬಂದ ಕಾರಣ ಪ್ರಾಣಿಗಳು ಹಸಿವಿನಿಂದ ಸಾಯುತ್ತಿದ್ದಾರೆ, ಸಾಧಕನ ಬಳಿ ಸ್ವಲ್ಪವೇ ಪರಿಮಿತ ಅನ್ನವಿದ್ದರೆ, ಇಂತಹ ಸ್ಥಿತಿಯಲ್ಲಿ ಹಿಂದೆ ಹೇಳಿದ ಪ್ರಾಣಿಗಳಿಗಿಂತ ಮತ್ತೆ ಹೇಳಿದುದು ಉತ್ತರೋತ್ತರ ಸೇವೆಗಾಗಿ ಹೆಚ್ಚು ಪಾತ್ರರಾಗಿದ್ದಾರೆ. ಏಕೆಂದರೆ, ಅವರ ಮೂಲಕ ಉತ್ತರೋತ್ತರ ಲೋಕೋಪಕಾರವು ಹೆಚ್ಚು ಆಗುತ್ತದೆ. ಆದರೆ ಇದರಲ್ಲಿಯೂ ಯಾರ ಬಳಿಯಲ್ಲಿ ಅನ್ನವು ಎಷ್ಟು ಹೆಚ್ಚು ಅಭಾವವಿದೆಯೋ ಅವನನ್ನು ಅಷ್ಟೇ ಹೆಚ್ಚು ಪಾತ್ರವೆಂದು ತಿಳಿಯಬೇಕು. ಯಾವುದೋ ಊರಿನಲ್ಲಿ ಕ್ಷಾಮವಿದ್ದರೂ ಹಸುಗಳಿಗಾಗಿ ಮೇವಿನ ಕೊರತೆ ಇಲ್ಲದೆ, ನಾಯಿಗಳು ಹಸಿವಿನಿಂದ ಸಾಯುತ್ತಿದ್ದರೆ, ಅಲ್ಲಿ ನಾಯಿಗಳೇ ಹೆಚ್ಚು ಪಾತ್ರವಾಗಿವೆ. ಹೀಗೆಯೇ ಕಾಯಿಲೆಯವನಿಗೆ ಔಷ, ಹೆದರಿದವನಿಗೆ ಅಭಯದಾನ ಮುಂತಾದ ವಿಷಯದಲ್ಲಿ ಹೀಗೆಯೇ ತಿಳಿಯಬೇಕು.</p>
<p class="Text">ಆದರೆ ಸೇವಾ-ಸಾಧನೆಯಲ್ಲಿ ಕ್ರಿಯೆಗಿಂತ ಭಾವದ ಪ್ರಧಾನತೆ ಇದೆ ಎಂಬುದರ ಕಡೆಗೆ ವಿಶೇಷ ಗಮನಕೊಡುವ ಮಾತಾಗಿದೆ. ಪತ್ನೀ-ಪುತ್ರರು, ಧನ-ಮಾನ, ದೊಡ್ಡಸ್ತಿಕೆ-ಪ್ರತಿಷ್ಠೆ, ಸ್ವರ್ಗಾದಿಗಳ ಪ್ರಾಪ್ತಿಯ ಉದ್ದೇಶದಿಂದ ತತ್ಪರತೆಯಿಂದ ಜೀವನವಿಡೀ ಮಾಡಿರುವ ವಿಶಾಲ ಸೇವಾಕಾರ್ಯಕ್ಕಿಂತ ಮಮತೆ, ಆಸಕ್ತಿ, ಅಹಂಕಾರ ರಹಿತನಾಗಿ ನಿಃಸ್ವಾರ್ಥಭಾವದಿಂದ ಗೈದಿರುವ ಸ್ವಲ್ಪ ಸೇವೆಯೂ ಹೆಚ್ಚು ಬೆಲೆಬಾಳುತ್ತದೆ.</p>
<p class="Sub-Heading" id="toc_marker-16-7">ಪಂಚಮಹಾಯಜ್ಞ-ಸಾಧನೆ</p>
<p class="Text">ಪಂಚ ಮಹಾಯಜ್ಞಗಳಿಂದ ನಮ್ಮ ನಿತ್ಯದ ಪಾಪಗಳ ಪ್ರಾಯಶ್ಚಿತ್ತವೇನೋ ಆಗಿಯೇ ಆಗುವುದು. ಸ್ವಾರ್ಥತ್ಯಾಗಪೂರ್ವಕ ನಿಷ್ಕಾಮಭಾವದಿಂದ ಕೇವಲ ಭಗವತ್ ಪ್ರೀತ್ಯರ್ಥ ಇವುಗಳನ್ನು ಸಾಧನೆಮಾಡಿದರೆ ಇವುಗಳಿಂದ ಭಗವತ್ ಪ್ರಾಪ್ತಿಯೂ ಆಗುತ್ತದೆ.</p>
<p class="Text">ಬ್ರಹ್ಮಯಜ್ಞ (ಋಷಿಯಜ್ಞ), ಪಿತೃಯಜ್ಞ, ದೇವಯಜ್ಞ, ಭೂತಯಜ್ಞ (ಬಲಿವೈಶ್ವದೇವ), ಮನುಷ್ಯಯಜ್ಞ - ಇವುಗಳನ್ನು ಪಂಚಮಹಾಯಜ್ಞಗಳೆಂದು ಹೇಳುತ್ತಾರೆ.<span class="char-style-override-3">*</span> ಅನೇಕರ ತೃಪ್ತಿಯಾಗುವಂತಹ ಕರ್ಮವನ್ನು ಯಜ್ಞವೆಂದು ಹೇಳುತ್ತಾರೆ. ಈ ದೃಷ್ಟಿಯಿಂದ ಇವುಗಳ ಮಹತ್ವ ಬಹಳ ಹೆಚ್ಚಾಗಿದೆ.</p>
<p class="Footnote-Shloka">* ಅಧ್ಯಾಪನಂ ಬ್ರಹ್ಮಯಜ್ಞಃ ಪಿತೃಯಜ್ಞಸ್ತು ತರ್ಪಣಮ್ ।</p>
<p class="Footnote-Shloka">ಹೋಮೋ ದೈವೋ ಬಲಿರ್ಭೌತೋ ನೃಯಜ್ಞೋಽತಿಥಿಪೂಜನಮ್ ॥</p>
<p class="Footnotes-Right">(ಮನು 3/70)</p>
<p class="Footnotes">ವೇದಶಾಸ್ತ್ರಗಳ ಅಧ್ಯಯನ-ಅಧ್ಯಾಪನ, ಸಂಧ್ಯೋಪಾಸನೆ, ಗಾಯತ್ರೀ ಜಪ ಆದಿ ಬ್ರಹ್ಮಯಜ್ಞ (ಋಷಿಯಜ್ಞ)ವಾಗಿದೆ. ನಿತ್ಯ ಶ್ರಾದ್ಧತರ್ಪಣ ಪಿತೃಯಜ್ಞವಾಗಿದೆ. ಹೋಮ ದೇವಯಜ್ಞವಾಗಿದೆ. ಬಲಿ ವೈಶ್ವದೇವ ಭೂತಯಜ್ಞವಾಗಿದೆ. ಅತಿಥಿ ಸತ್ಕಾರ ಮನುಷ್ಯಯಜ್ಞವಾಗಿದೆ.</p>
<p class="Text">ದೇವಯಜ್ಞದಿಂದ ಮುಖ್ಯವಾಗಿ ದೇವತೆಗಳ, ಋಷಿಯಜ್ಞದಿಂದ ಋಷಿಗಳ, ಪಿತೃಯಜ್ಞದಿಂದ ಪಿತೃಗಳ, ಮನುಷ್ಯಯಜ್ಞದಿಂದ ಮನುಷ್ಯರ, ಭೂತಯಜ್ಞದಿಂದ ಪಶು-ಪಕ್ಷಿ ಮುಂತಾದ ಪ್ರಾಣಿಗಳ ತೃಪ್ತಿಯಾಗುತ್ತದೆ. ಗೌಣವಾಗಿ ಇವುಗಳ ಮೂಲಕ ಇಡೀ ಪ್ರಪಂಚದ ತೃಪ್ತಿಯಾಗುತ್ತದೆ. ವೈದಿಕ ಸನಾತನಧರ್ಮದ ಈ ಮಹಾಯಜ್ಞಗಳಿಂದ ಸಮಸ್ತ ಪ್ರಪಂಚದ ಜೀವಿಗಳ ಹಿತಕ್ಕಾಗಿ ದಯೆ ಹಾಗೂ ಉದಾರತಾಪೂರ್ಣ ಸ್ವಾರ್ಥತ್ಯಾಗದ ಭಾವತುಂಬಿದೆಯೋ ಹಾಗೆ ಬೇರೆ ಧರ್ಮಗಳಲ್ಲಿ ಕಂಡುಬರುವುದಿಲ್ಲ.</p>
<p class="Text">ವೇದ-ಶಾಸ್ತ್ರಗಳ ಅಧ್ಯಯನ-ಅಧ್ಯಾಪನ ಜಗತ್ತಿನ ಹಿತಕ್ಕಾಗಿ, ಋಷಿಗಳಿಗೆ ಸಂತುಷ್ಟಗೊಳಿಸಲೆಂದೇ ಮಾಡಲಾಗುತ್ತದೆ, ತನ್ನ ಸ್ವಾರ್ಥಕ್ಕಾಗಿ ಅಲ್ಲ. ಸಂಧ್ಯಾವಂದನೆಯಲ್ಲಿಯೂ ‘ಪಶ್ಯೇಮ ಶರದಃ’ ಮುಂತಾದವುಗಳಲ್ಲಿ ಎಲ್ಲರ ಹಿತದ ಪ್ರಾರ್ಥನೆಯೇ ಮಾಡಲಾಗಿದೆ. ಹೀಗೆಯೇ ಗಾಯತ್ರೀ ಮಂತ್ರದಲ್ಲಿ ಸ್ತುತಿ ಮತ್ತು ಧ್ಯಾನ ಹೇಳಿ ಎಲ್ಲರ ಬುದ್ಧಿಗಳನ್ನು ಸತ್ಕಾರ್ಯದಲ್ಲಿ ತೊಡಗಿಸಲು ಪ್ರಾರ್ಥನೆ ಮಾಡಲಾಗಿದೆ.</p>
<p class="Text">ಪಿತೃತರ್ಪಣಗಳಲ್ಲಿಯೂ ದೇವತೆ, ಋಷಿ, ಮನುಷ್ಯ, ಪಿತೃಗಳು ಹಾಗೂ ಸಮಸ್ತ ಭೂತಪ್ರಾಣಿಗಳಿಗೆ ತರ್ಪಣ (ಜಲದಾನ) ಮಾಡುವವಿಯಿದೆ. ಎಲ್ಲಿಯವರೆಗೆಂದರೆ - ಪರ್ವತ, ವನಸ್ಪತಿ, ಶತ್ರು ಇವುಗಳಿಗೂ ನೀರನ್ನಿತ್ತು ತೃಪ್ತಿಪಡಿಸಲಾಗುತ್ತದೆ.</p>
<p class="Text">ದೇವಯಜ್ಞದಲ್ಲಿ ಅಗ್ನಿಯಲ್ಲಿ ಆಹುತಿ ಕೊಡಲಾಗುತ್ತದೆ. ಅದು ಸೂರ್ಯನಿಗೆ ತಲುಪಿ, ಸೂರ್ಯನಿಂದ ಮಳೆ, ಮಳೆಯಿಂದ ಬೆಳೆ ಮತ್ತು ಪ್ರಜೆಯ ಉತ್ಪತ್ತಿಯಾಗುತ್ತದೆ.<span class="char-style-override-3">*</span></p>
<p class="Footnote-Shloka">* ಅಗ್ನೌ ಪ್ರಾಸ್ತಾಹುತಿಃ ಸಮ್ಯಗಾದಿತ್ಯ ಮುಪತಿಷ್ಠತೇ ।</p>
<p class="Footnote-Shloka">ಆದಿತ್ಯಾಜ್ಜಾಯತೇ ವೃಷ್ಟಿರ್ವೃಷ್ಟೇರನ್ನಂ ತತಃ ಪ್ರಜಾಃ ॥ </p>
<p class="Footnotes-Right">(ಮನು-3/76)</p>
<p class="Text">ಭೂತಯಜ್ಞದಲ್ಲಿಯೂ ಎಲ್ಲ ಪ್ರಾಣಿಗಳ ತೃಪ್ತಿಯಾಗುತ್ತದೆ. ಇದನ್ನು ಬಲಿವೈಶ್ವ- ದೇವವೆಂದೂ ಹೇಳುತ್ತಾರೆ. ಏಕೆಂದರೆ ಇಡೀ ವಿಶ್ವಕ್ಕಾಗಿ ಅನ್ನ ಕೊಡಲಾಗುತ್ತದೆ.</p>
<p class="Text">ಮನುಷ್ಯಯಜ್ಞದಲ್ಲಿ ತಾನಾಗಿ ಮನೆಗೆ ಬಂದ ಅತಿಥಿಯ ಸತ್ಕಾರಗೈದು ಅವನನ್ನು ವಿಧಿಪೂರ್ವಕ ಯಥಾಶಕ್ತಿ ಭೋಜನ ಮಾಡಿಸಲಾಗುತ್ತದೆ.<span class="char-style-override-3">‡</span> ಭೋಜನ ಮಾಡಿಸುವ ಸಾಮರ್ಥ್ಯವಿಲ್ಲದಿದ್ದರೆ, ಅವನಿಗೆ ಕುಳಿತುಕೊಳ್ಳಲು ಆಸನ, ನೀರು ಮತ್ತು ಸಿಹಿಯಾದ ಮಾತುಗಳ ದಾನವಾದರೋ ಗೃಹಸ್ಥನು ಅವಶ್ಯವಾಗಿ ಮಾಡಬೇಕು.<span class="char-style-override-3">§</span></p>
<p class="Footnote-Shloka"><span class="char-style-override-7">‡</span><span class="char-style-override-8"> </span>ಸಂಪ್ರಾಪ್ತಾಯ ತ್ವತಿಥಯೇ ಪ್ರದದ್ಯಾದಾಸನೋದಕೇ ।</p>
<p class="Footnote-Shloka">ಅನ್ನಂ ಚೈವ ಯಥಾಶಕ್ತಿ ಸತ್ಕೃತ್ಯ ವಿಧಿಪೂರ್ವಕಮ್ ॥</p>
<p class="Footnotes-Right">(ಮನು-3/99)</p>
<p class="Footnote-Shloka"><span class="char-style-override-7">§</span><span class="char-style-override-8"> </span>ತೃಣಾದಿ ಭೂಮಿರುದಕಂ ವಾಕ್ಚತುರ್ಥೀ ಚ ಸೂನೃತಾ ।</p>
<p class="Footnote-Shloka">ಏತಾನ್ಯಪಿ ಸತಾಂ ಗೇಹೇ ನೋಚ್ಛಿದ್ಯಂತೇ ಕದಾಚನ ॥</p>
<p class="Footnotes-Right">(ಮನು-3/11)</p>
<p class="Text">ಮೇಲೆ ಹೇಳಿದ ಐದು ರೀತಿಯ ಮಹಾಯಜ್ಞಗಳ ಕುರಿತು ಋಷಿಗಳು ತುಂಬಾ ಒತ್ತು ನೀಡಿರುವರು. ಆದುದರಿಂದ ಸ್ವಾಧ್ಯಾಯದಿಂದ ಋಷಿಗಳ, ಹವನದಿಂದ ದೇವತೆಗಳ, ತರ್ಪಣ-ಶ್ರಾದ್ಧದಿಂದ ಪಿತೃಗಳ, ಅನ್ನದಿಂದ ಮನುಷ್ಯರ, ಬಲಿಕರ್ಮದಿಂದ ಸಮಸ್ತ ಭೂತಪ್ರಾಣಿಗಳ ಯಥಾಯೋಗ್ಯ ಸತ್ಕಾರ ಮಾಡಬೇಕು.<span class="char-style-override-3">**</span> </p>
<p class="Footnote-Shloka">** ಸ್ವಾಧ್ಯಾಯೇನಾರ್ಚಯೇತರ್ಷೀನ್ ಹೊಮೈರ್ದೇವಾನ್ ಯಥಾವಿ ।</p>
<p class="Footnote-Shloka">ಪಿತೃನ್ಛ್ರಾದ್ಧೈಶ್ಚ ನೃನನ್ನೈರ್ಭೂತಾನಿ ಬಲಿಕರ್ಮಣಾ ॥</p>
<p class="Footnotes-Right">(ಮನು-3/81)</p>
<p class="Text">ಹೀಗೆ ನಿಷ್ಕಾಮಭಾವದಿಂದ ಪ್ರತಿದಿನ ಎಲ್ಲ ಪ್ರಾಣಿಗಳ ಸತ್ಕಾರಮಾಡುವ ಮನುಷ್ಯನು ತೇಜೋಮಯ ಮೂರ್ತಿಯಾಗಿ ಸರಳವಾದ ಆರ್ಚಿಮಾರ್ಗದಿಂದ ಪರಮಧಾಮವನ್ನು ಹೊಂದುತ್ತಾನೆ.<span class="char-style-override-3">*</span> ಇದಕ್ಕೆ ವಿಪರೀತವಾಗಿ ಬೇರೆಯವರಿಗೆ ಊಟ ಕೊಡದೆ ಕೇವಲ ತನ್ನ ಉದರ ಪೋಷಣೆಗಾಗಿ ಅಡಿಗೆ ಮಾಡುವ ಆ ಪಾಪೀ ಮನುಷ್ಯನು ಪಾಪವನ್ನೇ ತಿನ್ನುತ್ತಾನೆ. ಎಲ್ಲರಿಗೆ ಊಟವನ್ನು ನೀಡಿದ ಬಳಿಕ ಉಳಿದಿರುವ ಅನ್ನವು ಯಜ್ಞಶಿಷ್ಟವಾದ ಕಾರಣ ಅಮೃತತುಲ್ಯವಾಗುತ್ತದೆ. ಅದಕ್ಕಾಗಿ ಇಂತಹ ಅನ್ನವನ್ನೇ ಸಜ್ಜನರು ತಿನ್ನಲು ಯೋಗ್ಯವಾಗಿದೆ ಎಂದು ಹೇಳಲಾಗಿದೆ.<span class="char-style-override-3">‡</span></p>
<p class="Footnote-Shloka">* ಏವಂ ಯಃ ಸರ್ವಭೂತಾನಿ ಬ್ರಾಹ್ಮಣೋ ನಿತ್ಯಮರ್ಚತಿ ।</p>
<p class="Footnote-Shloka">ಸ ಗಚ್ಛತಿ ಪರಂ ಸ್ಥಾನಂ ತೇಜೋಮೂರ್ತಿಃ ಪಥರ್ಜುನಾ ॥</p>
<p class="Footnotes-Right">	(ಮನು-3/93)</p>
<p class="Footnote-Shloka">‡ ಅಘಂ ಸ ಕೇವಲಂ ಭುಂಕ್ತೇ ಯಃ ಪಚತ್ಯಾತ್ಮಕಾರಣಾತ್ ।</p>
<p class="Footnote-Shloka">ಯಜ್ಞಶಿಷ್ಟಾಶನಂ ಹ್ಯೇತತ್ಸತಾಮನ್ನಂ ವೀಯತೇ ॥</p>
<p class="Footnotes-Right">	(ಮನು-3/118)</p>
<p class="Text">ಭಗವಾನ್ ಶ್ರೀಕೃಷ್ಣನು ಗೀತೆಯಲ್ಲಿಯೂ ಪ್ರಾಯಶಃ ಇಂತಹ ಮಾತನ್ನೇ ಹೇಳಿರುವನು.<span class="char-style-override-3">§</span></p>
<p class="Footnote-Shloka"><span class="char-style-override-7">§ </span>ಯಜ್ಞಶಿಷ್ಟಾಶಿನಃ ಸಂತೋ ಮುಚ್ಯಂತೇ ಸರ್ವಕಿಲ್ಬಿಷೈಃ ।</p>
<p class="Footnote-Shloka">ಭುಂಜತೇ ತೇ ತ್ವಘಂ ಪಾಪಾ ಯೇ ಪಚಂತ್ಯಾತ್ಮಕಾರಣಾತ್ ॥</p>
<p class="Footnotes-Right">	(ಗೀತೆ-3/13)</p>
<p class="Text">ಮೇಲೆ ಹೇಳಿದ ಎಲ್ಲ ಮಹಾಯಜ್ಞಗಳ ತಾತ್ಪರ್ಯ-ಸಮಸ್ತ ಭೂತಪ್ರಾಣಿಗಳ ಅನ್ನ, ನೀರಿನಿಂದ ಸೇವೆಮಾಡುವುದು ಹಾಗೂ ಅಧ್ಯಯನ, ಅಧ್ಯಾಪನ, ಜಪ, ಉಪಾಸನೆ ಮುಂತಾದ ಸ್ವಾಧ್ಯಾಯದ ಮೂಲಕ ಎಲ್ಲರ ಹಿತವನ್ನು ಬಯಸುವುದು. ತನ್ನ ಸ್ವಾರ್ಥದ ತ್ಯಾಗದ ಮಾತಾದರೋ ಪದ-ಪದಗಳಲ್ಲಿ ಹೇಳಲಾಗಿದೆ.</p>
<p class="Text">ಹವನದ ಮತ್ತು ಬಲಿವೈಶ್ವದೇವದ ಮಂತ್ರಗಳಲ್ಲಿಯೂ ಸ್ವಾರ್ಥತ್ಯಾಗದ ಮಾತನ್ನೇ ಹೇಳಲಾಗಿದೆ. <span class="char-style-override-2">‘ಓಂ ಬ್ರಹ್ಮಣೇ ಸ್ವಾಹಾ, ಇದಂ ಬ್ರಹ್ಮಣೇ</span><span class="char-style-override-2"> ನ ಮಮ; ಓಂ ಪ್ರಜಾಪತಯೇ ಸ್ವಾಹಾ, ಇದಂ ಪ್ರಜಾಪತಯೇ</span><span class="char-style-override-2"> ನ ಮಮ.’ ‘ಈ ನ ಮಮ’ </span>ಇದರ ಅಭಿಪ್ರಾಯ - ಈ ಆಹುತಿಯನ್ನು ಬ್ರಹ್ಮನಿಗಾಗಿ ಕೊಡಲಾಗುತ್ತದೆ, ಇದರ ಫಲವನ್ನು ನಾನು ಬಯಸುವುದಿಲ್ಲ. ಈ ಆಹುತಿಯನ್ನು ಪ್ರಜಾಪತಿಗೆ ಕೊಡಲಾಗುತ್ತದೆ, ಇದರ ಫಲವನ್ನು ನಾನು ಬಯಸುವುದಿಲ್ಲ. ಬೇರೆ ಮಂತ್ರಗಳಲ್ಲಿಯೂ ಇದೇ ಪ್ರಕಾರ ತ್ಯಾಗದ ಮಾತು ಅಲಲ್ಲಿ ಹೇಳಲಾಗಿದೆ. ಇವೆಲ್ಲವುಗಳಿಂದ ಮನುಷ್ಯನು ತನ್ನ ಸ್ವಾರ್ಥದ ತ್ಯಾಗಗೈದು ಪ್ರಪಂಚದ ಹಿತಕ್ಕಾಗಿಯೇ ಪ್ರಯತ್ನಿಸಬೇಕು ಎಂಬ ಪಾಠ ಕಲಿಯಬೇಕು.</p>
<p class="Text">ಸಮಸ್ತ ಪ್ರಪಂಚದ ಪ್ರಾಣಿಗಳಲ್ಲಿ ಎಲ್ಲ ಪ್ರಾಣಿಗಳ ಸೇವೆ ಮನುಷ್ಯನೊಬ್ಬನೇ ಮಾಡಬಲ್ಲಂತಹ ಪ್ರಾಣಿ ಆಗಿದ್ದಾನೆ. ಬೇರೆ ಪ್ರಾಣಿಗಳ ಮೂಲಕವೂ ಜಗತ್ತಿಗೆ ಬಹಳ ಉಪಕಾರವಾಗುತ್ತದೆ, ಆದರೆ ಎಲ್ಲ ಸೇವೆಯಾದರೋ ಕೇವಲ ಮನುಷ್ಯನೇ ಮಾಡಬಲ್ಲನು. ಮನುಷ್ಯ ಶರೀರವು ಊಟ-ತಿಂಡಿ, ಸುಖ-ವಿಶ್ರಾಂತಿ, ಭೋಗ ಭೋಗಿಸಲು ಸಿಕ್ಕಿದುದಲ್ಲ. ಇವುಗಳಾದರೋ ಬೇರೆ ಯೋನಿಗಳಲ್ಲಿಯೂ ಪ್ರಾಪ್ತವಾಗಬಲ್ಲವು. ಮನುಷ್ಯ ಜನ್ಮವು ಎಲ್ಲ ಪ್ರಾಣಿಗಳ ಹಿತದ ಪ್ರಯತ್ನ ಮಾಡಲೆಂದೇ ಸಿಕ್ಕಿದೆ. ಆದುದರಿಂದ ನಮ್ಮ ತನು, ಮನ, ಧನದಿಂದ ನಿಃಸ್ವಾರ್ಥಭಾವದಿಂದ ಸಮಸ್ತ ಪ್ರಾಣಿಗಳ ಸೇವೆಗಾಗಿ ತತ್ಪರನಾಗಿ ಎಲ್ಲ ಜನರು ಪ್ರಯತ್ನಿಸಲಿ ಮತ್ತು ಈ ವಿಧವಾಗಿ ಎಲ್ಲ ಪ್ರಾಣಿಗಳಲ್ಲಿ ವಿರಾಜಮಾನ ಭಗವಂತನ ಸೇವೆಮಾಡಿ, ಅವನನ್ನು ಪಡೆದುಕೊಂಡು ಜೀವನ ಸಫಲವಾಗಿಸಬೇಕು.</p>
<p class="Sub-Heading" id="toc_marker-16-8">ವಿಷಯ-ಹವನರೂಪೀ ಸಾಧನೆ</p>
<p class="Text">ಇಂದ್ರಿಯಗಳ ವಿಷಯಗಳನ್ನು ರಾಗ-ದ್ವೇಷರಹಿತವಾಗಿಸಿ ಇಂದ್ರಿಯರೂಪೀ ಅಗ್ನಿಯಲ್ಲಿ ಹವನ ಮಾಡುವುದರಿಂದ ಪರಮಾತ್ಮನ ಪ್ರಾಪ್ತಿಯಾಗುತ್ತದೆ. ಶಬ್ದ, ರೂಪ, ಮುಂತಾದವುಗಳ ಶ್ರವಣ, ಸ್ಪರ್ಶ, ದರ್ಶನ ಮುಂತಾದವುಗಳನ್ನು ಮಾಡುವಾಗ ಅನುಕೂಲ-ಪ್ರತಿಕೂಲ ಪದಾರ್ಥಗಳಲ್ಲಿ ರಾಗ-ದ್ವೇಷರಹಿತನಾಗಿ ಅವುಗಳನ್ನು ನ್ಯಾಯೋಚಿತವಾಗಿ ಸೇವಿಸುವುದರಿಂದ ಅಂತಃಕರಣವು ಶುದ್ಧವಾಗುತ್ತದೆ ಹಾಗೂ ಅದರಲ್ಲಿ ಪ್ರಸಾದದ ಅನುಭವವಾಗುತ್ತದೆ. ಆ ಪ್ರಸಾದದಿಂದ ಎಲ್ಲ ದುಃಖಗಳನಾಶವಾಗಿ ಪರಮಾತ್ಮನ ಸ್ವರೂಪದಲ್ಲಿ ಸ್ಥಿತಿ ಉಂಟಾಗುತ್ತದೆ. ಆದರೆ ಇಂದ್ರಿಯಗಳು, ಮನಸ್ಸು ವಶವಾಗುವವರೆಗೆ, ಭೋಗಗಳಲ್ಲಿ ವೈರಾಗ್ಯ ಉಂಟಾಗುವವರೆಗೆ ಅನುಕೂಲ ಪದಾರ್ಥಗಳ ಸೇವನೆಯಿಂದ ರಾಗ, ಹರ್ಷ ಮತ್ತು ಪ್ರತಿಕೂಲದ ಸೇವನೆಯಿಂದ ದ್ವೇಷ, ದುಃಖವಾಗುತ್ತದೆ. ಆದುದರಿಂದ ಸಮಸ್ತ ಪದಾರ್ಥಗಳನ್ನು ನಾಶವುಳ್ಳವುಗಳು, ಕ್ಷಣಭಂಗುರವೆಂದು ತಿಳಿದು, ನ್ಯಾಯದಿಂದ ಪ್ರಾಪ್ತವಾದ ಪದಾರ್ಥಗಳನ್ನು ವಿವೇಕ, ವೈರಾಗ್ಯಯುಕ್ತ ಬುದ್ಧಿಯಿಂದ ಸಮಭಾವದಿಂದ ಗ್ರಹಿಸಬೇಕು. ಶ್ರವಣ, ಸ್ಪರ್ಶ, ದರ್ಶನ, ಭೋಜನಾದಿ ಕಾರ್ಯಗಳಲ್ಲಿ ರಸಬುದ್ಧಿಯನ್ನು ತ್ಯಜಿಸಿ, ಕರ್ತವ್ಯಬುದ್ಧಿಯಿಂದ ಭಗವತ್ ಪ್ರಾಪ್ತಿಗಾಗಿ ಮಾಡಬೇಕು. ಈ ಪದಾರ್ಥಗಳಲ್ಲಿ ಸುಖ-ವಿಶ್ರಾಂತಿ, ಶೋಕಿ, ಸ್ವಾದ, ಇಂದ್ರಿಯತೃಪ್ತಿ, ರಮಣೀಯತೆ ಅಥವಾ ಭೋಗಬುದ್ಧಿಯ ಭಾವನೆಯೇ ಮನುಷ್ಯನ ಮನಸ್ಸಿನಲ್ಲಿ ವಿಕಾರ ಉಂಟುಮಾಡಿ ಅವನ ಪತನವಾಗಿಸುವಂತಹುದಾಗುತ್ತದೆ. ಮೇಲೆ ಹೇಳಿದ ದೋಷಗಳಿಂದ ರಹಿತನಾಗಿ ವಿವೇಕ, ವೈರಾಗ್ಯಯುಕ್ತ ಬುದ್ಧಿಯಿಂದ ಮಾಡಲಾಗುವ ಇಂದ್ರಿಯಗಳ ವಿಷಯ ಸೇವನೆಯಿಂದಲಾದರೋ ಹವನಕ್ಕಾಗಿ ಅಗ್ನಿಯಲ್ಲಿ ಹಾಕಿದ ಇಂಧನದಂತೆ ಅವೆಲ್ಲ ಪದಾರ್ಥಗಳು ತಾನಾಗಿಯೇ ಭಸ್ಮವಾಗಿ ಹೋಗುತ್ತವೆ. ಮತ್ತೆ ಅವುಗಳ ಯಾವುದೇ ಅಸ್ತಿತ್ವ, ಪ್ರಭಾವ ಉಳಿಯುವುದಿಲ್ಲ. ಈ ಪ್ರಕಾರ ಸಾಧನೆ ಮಾಡುತ್ತಾ-ಮಾಡುತ್ತಾ ಅಂತಃಕರಣದ ಶುದ್ಧಿಯಾದಮೇಲೆ ಎಲ್ಲ ದುಃಖ ಮತ್ತು ಪಾಪಗಳು ಅಭಾವವಾಗಿ ಪರಮಾತ್ಮನ ಸ್ವರೂಪದಲ್ಲಿ ಸ್ಥಿರ, ಅಚಲ ಸ್ಥಿತಿ ಉಂಟಾಗುತ್ತದೆ. ಅರ್ಥಾತ್ - ಪರಮಾತ್ಮನ ಪ್ರಾಪ್ತಿಯಾಗುತ್ತದೆ.</p>
<p class="Sub-Heading" id="toc_marker-16-9">ಮಹಾಪುರುಷರ ಆಜ್ಞಾಪಾಲನರೂಪೀ ಸಾಧನೆ</p>
<p class="Text">ಮಹಾತ್ಮರ<span class="char-style-override-3">*</span> ಬಳಿಗೆ ಹೋಗಿ ಅವರ ಉಪದೇಶಗಳನ್ನು ಕೇಳಿಕೊಂಡು, ಅದಕ್ಕನುಸಾರ ಸಾಧನೆ ಮಾಡುವ ಪುರುಷನಿಗೂ ಪರಮಾತ್ಮನ ಪ್ರಾಪ್ತಿಯಾಗುತ್ತದೆ. ಭಗವಂತನು ಗೀತೆಯಲ್ಲಿ ಹೇಳಿರುವನು -</p>
<p class="Shlok">ಅನ್ಯೇ ತ್ವೇವಮಜಾನಂತಃ ಶ್ರುತ್ವಾನ್ಯೇಭ್ಯ ಉಪಾಸತೇ ।</p>
<p class="Shlok">ತೇಽಪಿ ಚಾತಿತರಂತ್ಯೇವ ಮೃತ್ಯುಂ ಶ್ರುತಿಪರಾಯಣಾಃ ॥</p>
<p class="TXT-Right">(ಗೀತೆ 13/25)</p>
<p class="Footnotes"><span class="char-style-override-4">* </span>ಬ್ರಹ್ಮಚಾರೀ, ಗೃಹಸ್ಥ, ವಾನಪ್ರಸ್ಥ ಅಥವಾ ಸಂನ್ಯಾಸೀ ಯಾರೇ ಪುರುಷನು ಗೀತೆಯ ಅಧ್ಯಾಯ 2 ಶ್ಲೋಕ 55 ರಿಂದ 73; ಅಧ್ಯಾಯ 12 ಶ್ಲೋಕ 13 ರಿಂದ 19; ಅಧ್ಯಾಯ 14 ಶ್ಲೋಕ 22 ರಿಂದ 25 ರಲ್ಲಿ ವರ್ಣಿಸಿದ ಲಕ್ಷಣಗಳಿಂದ ಯುಕ್ತನಾಗಿದ್ದರೆ, ಅವನನ್ನು ಮಹಾತ್ಮಾ ಎಂದು ತಿಳಿಯಬೇಕು.</p>
<p class="Text">‘ಆದರೆ ಇವರಿಗಿಂತ ಬೇರೆಯಾದ ಅರ್ಥಾತ್ ಯಾರು ಮಂದಬುದ್ಧಿಯುಳ್ಳ ಪುರುಷರಿದ್ದಾರೋ ಅವರು ಈ ಪ್ರಕಾರವಾಗಿ ತಿಳಿಯದವರಾಗಿ, ಇತರರಿಂದ ಅರ್ಥಾತ್ ತತ್ತ್ವವನ್ನು ಅರಿತಿರುವ ಪುರುಷರಿಂದ ಕೇಳಿಯೇ ಅದರಂತೆ ಉಪಾಸನೆ ಮಾಡುತ್ತಾ, ಶ್ರವಣ ಪರಾಯಣರಾದ ಆ ಪುರುಷರು ಸಹ ಮೃತ್ಯುರೂಪವಾದ ಸಂಸಾರ ಸಾಗರವನ್ನು ನಿಃಸಂದೇಹವಾಗಿ ದಾಟುತ್ತಾರೆ.’</p>
<p class="Text">ಆದುದರಿಂದ ಶ್ರದ್ಧಾ-ಭಕ್ತಿಪೂರ್ವಕ ಮಹಾತ್ಮರ ಆಜ್ಞೆಯ ಪಾಲನೆ ಮಾಡುವವನ ಶ್ರೇಯಸ್ಸು ಆಗಿ ಹೋಗುತ್ತದೆ. ಶಾಸ್ತ್ರಗಳಲ್ಲಿ ಇದರ ಅನೇಕ ಉದಾಹರಣೆಗಳೂ ಸಿಗುತ್ತವೆ.</p>
<p class="Text">ಮಹಾಭಾರತದ ಆದಿಪರ್ವದ ಮೂರನೇ ಅಧ್ಯಾಯದ 21 ರಿಂದ 32ನೇ ಶ್ಲೋಕದವರೆಗೆ ಆಯೋದಧೌಮ್ಯ ಮತ್ತು ಅವನ ಶಿಷ್ಯ ಪಾಂಚಾಲದೇಶದ ಆರುಣಿಯ ಕಥೆ ಬರುತ್ತದೆ. ಅಲ್ಲಿ ಬರೆದಿದೆ - ಗುರುಗಳು ಶಿಷ್ಯನನ್ನು ಹೊಲಕ್ಕೆ ಹೋಗಿ ನೀರಿನ ಒಡ್ಡನ್ನು ಕಟ್ಟಲು ಆಜ್ಞಾಪಿಸಿದರು. ಶಿಷ್ಯನು ಪ್ರಯತ್ನಿಸಿದರೂ ಮಣ್ಣಿನಿಂದ ಒಡ್ಡನ್ನು ಕಟ್ಟಲಾಗದಿದ್ದಾಗ ಅವನು ಸ್ವತಃ ನೀರಿನ ಪ್ರವಾಹಕ್ಕೆ ಅಡ್ಡಲಾಗಿ ಮಲಗಿ ನೀರನ್ನು ತಡೆದುಬಿಟ್ಟನು. ಸಂಜೆಯವರೆಗೂ ಅವನು ಮನೆಗೆ ಮರಳದಿದ್ದಾಗ ಗುರುಗಳು ಅವನನ್ನು ಹುಡುಕುತ್ತಾ ಹೊಲಕ್ಕೆ ಬಂದು ಕರೆಯತೊಡಗಿದರು. ಗುರುಗಳ ಕರೆ ಕೇಳುತ್ತಲೇ ಆರುಣಿಯು ಎದ್ದು ಹೋಗಿ, ಮುಂದೆ ನಿಂತುಕೊಂಡನು. ಮಣ್ಣಿನ ಬದಲಿಗೆ ಸ್ವತಃ ಅವನು ಮಲಗಿದ್ದ ವಿಷಯ ತಿಳಿದು ಧೌಮ್ಯಮುನಿಗಳು ಅವನ ಆಜ್ಞಾಪಾಲನ-ಪರಾಯಣತೆಯನ್ನು ನೋಡಿ ತುಂಬಾ ಪ್ರಸನ್ನರಾಗಿ ‘ನೀನು ನನ್ನ ಆಜ್ಞೆಯನ್ನು ಪಾಲಿಸಿದ್ದರಿಂದ ನಿನ್ನ ಶ್ರೇಯಸ್ಸು ಉಂಟಾಗಲಿ’ ಎಂದು ವರನ್ನು ಕರುಣಿಸಿದರು. ಸಮಸ್ತ ವೇದ ಮತ್ತು ಧರ್ಮಶಾಸಗಳ ಜ್ಞಾನವು ಓದದೆಯೇ ತಾನಾಗಿಯೇ ನಿನಗೆ ಉಂಟಾಗಲಿ ಎಂದು ಹರಸಿದರು.<span class="char-style-override-3">*</span> ಹೀಗೆಯೇ ಛಾಂದೋಗ್ಯ ಉಪನಿಷತ್ತಿನ ಅಧ್ಯಾಯ 4 ಖಂಡ 4 ರಿಂದ 9 ರವರೆಗೆ ಒಂದು ಕಥೆ ಬರುತ್ತದೆ. ಹಾರಿದ್ರುಮತ ಗೌತಮ ಋಷಿಯು ತನ್ನ ಶಿಷ್ಯ ಸತ್ಯಕಾಮ ಜಾಬಾಲಿಯ ಉಪನಯನ ಸಂಸ್ಕಾರಮಾಡಿ ಅವನಿಗೆ 400 ಬಡಕಲಾದ ಹಸುಗಳನ್ನು ಕಾಡಿಗೆ ಕರೆದುಕೊಂಡು ಹೋಗಿ ಮೇಯಿಸಲು ಅಪ್ಪಣೆಯಿತ್ತರು. ಶಿಷ್ಯನು ಗುರುವಿನ ಭಾವವನ್ನು ಅರಿತುಕೊಂಡು, ಈ ಹಸುಗಳ ಸಂಖ್ಯೆ 1000 ಆದಾಗ ನಾನು ಮರಳುವೆನು ಎಂದು ಹೇಳಿದನು.</p>
<p class="Footnote-Shloka">* ಯಸ್ಮಾಚ್ಛ ತ್ವಯಾ ಮದ್ವಚನಮನುಷ್ಠಿತಂ ತಸ್ಮಾಚ್ಛ್ರೇಯೋವಾಪ್ಸ್ಯಸಿ ।</p>
<p class="Footnote-Shloka">ಸರ್ವೇ ಚ ತೇ ವೇದಾಃ ಪ್ರತಿಭಾಸ್ಯಂತಿ ಸರ್ವಾಣಿ ಚ ಧರ್ಮಶಾಸ್ತ್ರಾಣೀತಿ ॥</p>
<p class="Footnotes-Right">(ಮಹಾ-ಆದಿ-3/32)</p>
<p class="Text">ಕೆಲವು ವರ್ಷಗಳು ಕಳೆದಾಗ ಒಂದು ದಿನ ಒಂದು ಗೂಳಿಯು ಅವನಿಗೆ - ಈಗ ನಾವು ಪೂರಾ ಒಂದು ಸಾವಿರ ಆಗಿದ್ದೇವೆ, ನೀನು ನಮ್ಮನ್ನು ಗುರುಗಳ ಬಳಿಗೆ ಕೊಂಡು ಹೋಗು ಎಂದು ಹೇಳಿತು. ಸತ್ಯಕಾಮನು ಅವುಗಳನ್ನು ಕರೆದುಕೊಂಡು ಬರುವಾಗ, ಗುರುಕೃಪೆಯಿಂದ ಅವನಿಗೆ ಗೂಳಿ, ಅಗ್ನಿ, ಹಂಸ, ಮದ್ಗು (ನೀರ್ಕೊಳಿ) ಇವರುಗಳು ದಾರಿಯಲ್ಲೆ ಬ್ರಹ್ಮನ ಉಪದೇಶ ಮಾಡಿದರು. ಅವನು ಮನೆಗೆ ಮರಳಿದಾಗ ಗುರುಗಳು ಅವನನ್ನು ನೋಡಿ - ನೀನಾದರೋ ಬ್ರಹ್ಮವೇತ್ತನಂತೆ ಕಂಡುಬರುತ್ತಿರುವೆ, ನಿನಗೆ ಯಾರು ಉಪದೇಶ ಕೊಟ್ಟರು?’ ಎಂದು ಕೇಳಿದರು. ಸತ್ಯಕಾಮನು ದಾರಿಯಲ್ಲಿನ ಸತ್ಯವಾದ ಘಟನೆಯನ್ನು ತಿಳಿಸಿ ಹೇಳಿದನು - ‘ನಾನು ಈಗ ನಿಮ್ಮಿಂದ ಉಪದೇಶವನ್ನು ಪಡೆಯಲು ಬಯಸುತ್ತೇನೆ.’ ಮಹರ್ಷಿಗೌತಮರು ಅವನಿಗೆ ದಾರಿಯಲ್ಲಿ ಪ್ರಾಪ್ತವಾದುದನ್ನೇ ಪುನಃ ಅದೇ ಬ್ರಹ್ಮವಿದ್ಯೆಯ ಉಪದೇಶವನ್ನು ಮಾಡಿದರು.</p>
<p class="Text">ಈ ವಿಧದ ಇನ್ನೂ ಅನೇಕ ಉದಾಹರಣೆಗಳು ಶಾಸ್ತ್ರಗಳಲ್ಲಿ ಬರುತ್ತವೆ. ಅದರಲ್ಲಿ ಮಹಾತ್ಮರ ಆಜ್ಞಾಪಾಲನ ಮಾತ್ರದಿಂದಲೇ ಶಿಷ್ಯರ ಶ್ರೇಯಸ್ಸು ಆಗಿದೆ.</p>
<p class="Text">ಮಹಾತ್ಮರ ಆಜ್ಞಾಪಾಲನೆಯಿಂದ ಪರಮ ಶ್ರೇಯಸ್ಸು ಆಗುವುದರಲ್ಲಿ ಹೇಳುವುದೇನಿದೆ? ಅವರ ದರ್ಶನ, ಸ್ಪರ್ಶ, ಚಿಂತನೆ ಇವುಗಳೂ ಕೂಡ ಶ್ರೇಯಸ್ಸಿನ ಪರಮ ಕಾರಣವಾಗುತ್ತವೆ. ದೇವಋಷಿ ನಾರದರು ಹೇಳಿರುವರು —</p>
<p class="Shlok">ಮಹತ್ಸಂಗಸ್ತು ದುರ್ಲಭೋಽಗಮ್ಯೋಽಮೋಘಶ್ಚ ।</p>
<p class="TXT-Right">(ನಾ.ಭ.ಸೂ. 39)</p>
<p class="Text">‘ಮಹಾತ್ಮರ ಸಂಗವು ದುರ್ಲಭವೂ, ಅಗಮ್ಯವೂ, ಅಮೋಘವೂ ಆಗಿದೆ.’</p>
<p class="Text">ಮಹಾತ್ಮರು ಸಿಗುವುದೇ ಕಠಿಣವಾಗಿದೆ. ಸಿಕ್ಕಿದ ಮೇಲೆ ಅವರನ್ನು ಗುರುತಿಸುವುದು ಇನ್ನೂ ಕಠಿಣವಾಗಿದೆ. ಆದರೆ ಗುರುತಿಸದಿದ್ದರೂ ಅವರನ್ನು ಭೇಟಿಯಾಗುವುದು ವ್ಯರ್ಥವಾಗುವುದಿಲ್ಲ. ಅದು ಮಹಾನ್ ಲಾಭಪ್ರದವಾಗಿದೆ. ಸೂರ್ಯನನ್ನು ಅರಿಯದೆಯೂ ಯಾರಾದರು ಅವನ ಮುಂದೆ ಹೋದರೆ ಛಳಿದೂರವಾಗುವುದಲ್ಲ? ಇದು ಸೂರ್ಯನ ಸ್ವಾಭಾವಿಕ ಗುಣವಾಗಿದೆ. ಹೀಗೆಯೇ ಮಹಾತ್ಮರ ಭೇಟಿಯೂ ತಮ್ಮ ಸ್ವಾಭಾವಿಕ ವಸ್ತುಗುಣಗಳಿಂದಲೇ ಮನುಷ್ಯರಿಗೆ ಲಾಭದಾಯಕವಾಗುತ್ತದೆ.</p>
<p class="Text para-style-override-2">ಆದುದರಿಂದ ಮಹಾತ್ಮರ ಸಂಗ ಹಾಗೂ ಅವರ ಆಜ್ಞಾಪಾಲನೆಯಿಂದ ಎಲ್ಲರೂ ಲಾಭ ಪಡೆದುಕೊಳ್ಳಬೇಕು.<span></span></p>


<p class="Page-Break"> </p>
<p class="Chapter-Heading" id="toc_marker-17">15. ಎಲ್ಲ ವರ್ಣಾಶ್ರಮಗಳಲ್ಲಿ ಮುಕ್ತಿ</p>
<p class="Text">ಮುಕ್ತಿಯು ಸಂನ್ಯಾಸಾಶ್ರಮದಲ್ಲೇ ಆಗುತ್ತದೆ, ಗೃಹಸ್ಥಾಶ್ರಮದಲ್ಲಿ ಇಲ್ಲ ಎಂದು ಕೆಲವು ಸಜ್ಜನರು ಹೇಳುತ್ತಾರೆ. ಆದರೆ ಅವರು ಹೀಗೆ ಹೇಳುವುದು ಎಷ್ಟು ಉಚಿತವಾಗಿದೆ ಎಂಬುದು ತಿಳಿಯುವುದಿಲ್ಲ; ಏಕೆಂದರೆ, ಶ್ರುತಿ, ಸ್ಮೃತಿ, ಇತಿಹಾಸ, ಪುರಾಣಗಳನ್ನು ನೋಡುವುದರಿಂದ ಎಲ್ಲ ವರ್ಣ-ಆಶ್ರಮಗಳಲ್ಲಿ ಮುಕ್ತಿಯಾಗುತ್ತದೆ ಎಂಬುದು ತಿಳಿಯುತ್ತದೆ. ಮುಕ್ತಿಯಲ್ಲಿ ವರ್ಣ, ಆಶ್ರಮ, ಜಾತಿಯ ಪ್ರಧಾನತೆ ಇಲ್ಲ; ಸದ್ಗುಣ, ಸದಾಚಾರ, ಈಶ್ವರಭಕ್ತಿ ಮತ್ತು ಜ್ಞಾನದ್ದೇ ಮಹತ್ವವಿದೆ. ಇದೆಲ್ಲ ಮಾತುಗಳು ಶಾಸಸಂಗತ ಹಾಗೂ ಯುಕ್ತಿಯುಕ್ತವಾಗಿವೆ.</p>
<p class="Text">ಮುಕ್ತಿಯಾದರೋ ಜ್ಞಾನದಿಂದಲೇ ಆಗುತ್ತದೆ ಎಂದು ಹೇಳಿದರೆ - ‘ಋತೇ ಜ್ಞಾನಾನ್ನ ಮುಕ್ತಿಃ’ ಈ ಸಿದ್ಧಾಂತಕ್ಕನುಸಾರ ನಿಷ್ಕಾಮಕರ್ಮ ಮತ್ತು ಈಶ್ವರಭಕ್ತಿ ಮುಂತಾದ ಸಾಧನೆಗಳಿಂದ ಮುಕ್ತಿಯಾಗುವುದಿಲ್ಲವಾದರೆ ಹೀಗೆ ಹೇಳುವುದು ಉಚಿತವಲ್ಲ. ಏಕೆಂದರೆ, ಯಾವ ಪರಮಾತ್ಮನ ಜ್ಞಾನದಿಂದ ಮುಕ್ತಿ ಹೇಳಲಾಗಿದೆಯೋ ಆ ಜ್ಞಾನವು ನಿಷ್ಕಾಮ ಕರ್ಮಮಾಡುವುದರಿಂದ ಅಂತಃಕರಣ ಶುದ್ಧವಾದ ಮೇಲೆ ತಾವಾಗಿಯೇ ಉಂಟಾಗುತ್ತದೆ. ಗೀತೆಯಲ್ಲಿ ಭಗವಂತನು ಹೇಳಿರುವನು —</p>
<p class="Shlok">ನ ಹಿ ಜ್ಞಾನೇನ ಸದೃಶಂ ಪವಿತ್ರಮಿಹ ವಿದ್ಯತೇ ।</p>
<p class="Shlok">ತತ್ಸ್ವಯಂ ಯೋಗಸಂಸಿದ್ಧಃ ಕಾಲೇನಾತ್ಮನಿ ವಿಂದತಿ ॥</p>
<p class="TXT-Right">(ಗೀತೆ 4/38)</p>
<p class="Text">‘ಈ ಜಗತ್ತಿನಲ್ಲಿ ಜ್ಞಾನಕ್ಕೆ ಸಮನವಾಗಿ ಪವಿತ್ರಗೊಳಿಸುವಂತಹುದು ನಿಃಸಂದೇಹವಾಗಿ ಯಾವುದೂ ಇಲ್ಲ. ಆ ಜ್ಞಾನವನ್ನು, ಎಷ್ಟೋ ಕಾಲದಿಂದ ಕರ್ಮಯೋಗದ ಮೂಲಕ ಶುದ್ಧಾಂತಕರಣವುಳ್ಳ ಮನುಷ್ಯನು, ತನ್ನಿಂದತಾನೇ ಆತ್ಮನಲ್ಲಿ ಪಡೆದುಕೊಳ್ಳುತ್ತಾನೆ.’</p>
<p class="Text">ಇದಲ್ಲದೆ ಗೀತೆಯಲ್ಲಿ ಅಲ್ಲಲ್ಲಿ ನಿಷ್ಕಾಮ ಕರ್ಮದಿಂದ ಮುಕ್ತಿಯನ್ನು ಹೇಳಲಾಗಿದೆ - (2/51; 3/19; 5/11-12 ಇತ್ಯಾದಿ).</p>
<p class="Text">ನಿಷ್ಕಾಮ ಕರ್ಮದಿಂದಲೇ ಅಂತಃಕರಣಶುದ್ಧವಾಗಿ ತಾನಾಗಿಯೇ ಜ್ಞಾನ ಉಂಟಾಗಿ ಮುಕ್ತಿಯಾದಾಗ ಈಶ್ವರ ಭಕ್ತಿಯಿಂದ ಜ್ಞಾನದ ಪ್ರಾಪ್ತಿಗಾಗಿ ಮುಕ್ತಿಯಾಗುವುದರಲ್ಲಿ ಹೇಳುವುದೇನಿದೆ! ಶ್ರೀಮದ್ಭಗವದ್ಗೀತೆಯಲ್ಲಿ ಸ್ವತಃ ಭಗವಂತನು ಹೇಳಿರುವನು—</p>
<p class="Shlok">ತೇಷಾಂ ಸತತಯುಕ್ತಾನಾಂ ಭಜತಾಂ ಪ್ರೀತಿಪೂರ್ವಕಮ್ ।</p>
<p class="Shlok">ದದಾಮಿ ಬುದ್ಧಿಯೋಗಂ ತಂ ಯೇನ ಮಾಮುಪಯಾಂತಿ ತೇ ॥</p>
<p class="Shlok">ತೇಷಾಮೇವಾನುಕಂಪಾರ್ಥಮಹಮಜ್ಞಾನಜಂ ತಮಃ ।</p>
<p class="Shlok">ನಾಶಯಾಮ್ಯಾತ್ಮಭಾವಸ್ಥೋ ಜ್ಞಾನದೀಪೇನ ಭಾಸ್ವತಾ ॥</p>
<p class="TXT-Right">(ಗೀತೆ 10/10,11)</p>
<p class="Text">‘ಆ ನಿರಂತರ ನನ್ನ ಧ್ಯಾನಾದಿಗಳಲ್ಲಿ ತೊಡಗಿರುವ ಮತ್ತು ಪ್ರೇಮಪೂರ್ವಕವಾಗಿ ಭಜಿಸುವ ಭಕ್ತರಿಗೆ ನಾನು ಯಾವುದರಿಂದ ಅವರು ನನ್ನನ್ನೇ ಪಡೆಯುತ್ತಾರೋ ಅಂತಹ ತತ್ವಜ್ಞಾನರೂಪವಾದ ಯೋಗವನ್ನು ಕೊಡುತ್ತೇನೆ.</p>
<p class="Text">ಹೇ ಅರ್ಜುನನೇ! ಅವರನ್ನು ಅನುಗ್ರಹಿಸುವುದಕ್ಕಾಗಿ ಅವರ ಅಂತಃಕರಣದಲ್ಲಿ ಸ್ಥಿತನಾಗಿ ಸ್ವಯಂ ನಾನೇ ಅವರ ಅಜ್ಞಾನದಿಂದ ಉಂಟಾದ ಅಂಧಕಾರವನ್ನು ಪ್ರಕಾಶಮಯವಾದ, ತತ್ವಜ್ಞಾನ ರೂಪೀ ದೀಪದ ಮೂಲಕ ನಾಶಗೊಳಿಸಿತ್ತೇನೆ.’</p>
<p class="Text">ಹಾಗೆಯೇ ಭಗವಂತನು 9ನೇ ಅಧ್ಯಾಯದ 32ನೇ ಶ್ಲೋಕದಲ್ಲಿ ಹೇಳಿರುವನು —</p>
<p class="Shlok">ಮಾಂ ಹಿ ಪಾರ್ಥ ವ್ಯಪಾಶ್ರಿತ್ಯ ಯೇಽಪಿ ಸ್ಯುಃ ಪಾಪಯೋನಯಃ ।</p>
<p class="Shlok">ಸ್ತ್ರೀಯೋ ವೈಶ್ಯಾಸ್ತಥಾ ಶೂದ್ರಾಸ್ತೇಽಪಿ ಯಾಂತಿ ಪರಾಂ ಗತಿಮ್ ॥</p>
<p class="Text">‘ಹೇ ಅರ್ಜುನಾ! ಸ್ತ್ರೀಯರು, ವೈಶ್ಯರು, ಶೂದ್ರರು ಹಾಗೂ ಪಾಪಯೋನಿಗಳು ಮುಂತಾದ ಯಾರೇ ಆಗಿರಲಿ, ಅವರೂ ಕೂಡ ನನ್ನಲ್ಲಿ ಶರಣಾಗಿ ಪರಮಗತಿಯನ್ನೇ ಪಡೆಯುತ್ತಾರೆ.’</p>
<p class="Text">ಈಶ್ವರನ ಭಕ್ತಿಯಿಂದ ಸ್ತ್ರೀ, ವೈಶ್ಯ, ಶೂದ್ರ ಮತ್ತು ಪಾಪಯೋನಿ ಮುಂತಾದವರ ತನಕ ಪರಮಗತಿಯನ್ನು ಹೇಳಿರುವಾಗ ಗೃಹಸ್ಥಾಶ್ರಮದಲ್ಲಿ ಮುಕ್ತಿಯಾಗುವುದಿಲ್ಲ ಎಂದು ಹೇಳುವುದು ಹೇಗಾಗುತ್ತದೆ? ಈಶ್ವರನ ಭಕ್ತರಿಗೂ ಶರಣಾಗುವುದರಿಂದ ಜಾತಿಯಿಂದ ನೀಚ ಮನುಷ್ಯರವರೆಗೆ ಶ್ರೇಯಸ್ಸಾಗುವ ಮಾತು ಶ್ರೀಮದ್ಭಾಗವತದಲ್ಲಿ ಬರುತ್ತದೆ —</p>
<p class="Shlok">ಕಿರಾತಹೂಣಾಂಧ್ರಪುಲಿಂದಪುಲ್ಕಸಾ <br/>ಆಭೀರಕಂಕಾ ಯವನಾಃ ಖಸಾದಯಃ ।</p>
<p class="Shlok">ಯೇಽನ್ಯೇ ಚ ಪಾಪಾ ಯದುಪಾಶ್ರಯಾಶ್ರಯಾಃ<br/>ಶುದ್ಧ್ಯಂತಿ ತಸ್ಮೈ ಪ್ರಭವಿಷ್ಣವೇ ನಮಃ ॥</p>
<p class="TXT-Right">(2/4/18)</p>
<p class="Text">ಭಗವಂತನ ಆಶ್ರಿತ ಭಕ್ತರ ಆಶ್ರಯ ಪಡೆದ ಕಿರಾತ, ಹೂಣ, ಆಂಧ್ರ, ಪುಲಿಂದ, ಪುಲ್ಕಸ, ಆಭೀರ, ಕಂಕ, ಯವನ, ಖಸ ಮೊದಲಾದ ಅಧಮ ಜಾತಿಯ ಜನರು ಹಾಗೂ ಇವರಲ್ಲದೆ ಇನ್ನೂ ದೊಡ್ಡ-ದೊಡ್ಡ ಪಾಪೀ ಮನುಷ್ಯರು ಶುದ್ಧವಾಗಿ ಹೋಗುತ್ತಾರೆ. ಆ ಜಗತ್ಪ್ರಭು ಭಗವಾನ್ ವಿಷ್ಣುವಿಗೆ ನಮಸ್ಕಾರವಿರಲಿ.</p>
<p class="Text">ಮತ್ತೆ ಭಗವಂತನಿಗೆ ಶರಣಾದರೆ ಉದ್ಧಾರವಾಗುವುದರಲ್ಲಿ ಹೇಳುವುದೇನಿದೆ? (ನೋಡಿ ಗೀತೆ 18/62).</p>
<p class="Text">ಶಾಸ್ತ್ರಗಳಲ್ಲಿ ಎಲ್ಲ ವರ್ಣದಲ್ಲಿ ಹಾಗೂ ಎಲ್ಲ ಆಶ್ರಮಗಳಲ್ಲಿ ಭಕ್ತಿ, ಜ್ಞಾನ, ನಿಷ್ಕಾಮಭಾವ ಇತ್ಯಾದಿ ಎಲ್ಲ ಸಾಧನೆಗಳಿಂದ ಮುಕ್ತಿ ಹೇಳಲಾಗಿದೆ ಹಾಗೂ ಇದರ ಅನೇಕ ಉದಾಹರಣೆಗಳೂ ವೇದ-ಪುರಾಣ, ಇತಿಹಾಸಗಳಲ್ಲಿ ದೊರೆಯುತ್ತವೆ.</p>
<p class="Text">ಛಾಂದೋಗ್ಯ ಉಪನಿಷತ್ತಿನಲ್ಲಿ ಉದ್ದಾಲಕಮುನಿಯು ತನ್ನ ಪುತ್ರ ಶ್ವೇತಕೇತುವಿಗೆ ಜ್ಞಾನದ ಉಪದೇಶವಿತ್ತು ಅವನ ಉದ್ಧಾರ ಮಾಡಿದ ಕಥೆ ಇದೆ. ಜಾಬಾಲಿಯ ಪುತ್ರ ಸತ್ಯಕಾಮನಿಗೆ ಗುರುವಿನ ಆಜ್ಞಾಪಾಲನೆಯಿಂದ ಬ್ರಹ್ಮಚರ್ಯಾಶ್ರಮದಲ್ಲಿ ಇದ್ದುಕೊಂಡೇ ಬ್ರಹ್ಮಜ್ಞಾನ ಉಂಟಾಗಿ ಬ್ರಹ್ಮನ ಪ್ರಾಪ್ತಿಯಾಯಿತು. ಸತ್ಯಕಾಮನ ಶಿಷ್ಯ ಉಪಕೋಸಲನೂ ಕೂಡ ಬ್ರಹ್ಮಚರ್ಯಾಶ್ರಮದಲ್ಲೇ ಇದ್ದು ಗುರುವಿನ ಸೇವೆಯಿಂದಲೇ ಬ್ರಹ್ಮನನ್ನು ಪಡೆದುಕೊಂಡನು. ಹೀಗೆಯೇ ರಾಜರ್ಷಿ ಅಶ್ವಪತಿ ಮತ್ತು ರಾಜಾಜನಕ ಇವರು ಸ್ವಯಂ ಮುಕ್ತರಾಗಿಯೇ ಇದ್ದರು. ಇವರ ಬಳಿ ದೊಡ್ಡ-ದೊಡ್ಡ ಋಷಿ, ಮುನಿಗಳೂ ಜ್ಞಾನ ಪಡೆಯಲು ಹೋಗುತ್ತಿದ್ದರು ಮತ್ತು ಮುಕ್ತಿಯನ್ನು ಪಡೆದುಕೊಳ್ಳುತ್ತಿದ್ದರು. ರಾಜಾ ಅಶ್ವಪತಿಯ ಬಳಿಗೆ ಹೋಗಿ ಪ್ರಾಚೀನಶಾಲ ಮುಂತಾದ ಋಷಿಗಳು ಜ್ಞಾನ ಪಡೆದುಕೊಂಡು ಮುಕ್ತರಾಗಿ ಹೋದರು.</p>
<p class="Text">ಯಾಜ್ಞವಲ್ಕ್ಯ ಋಷಿಯಿಂದ ಅವರ ಪತ್ನೀ ಮೈತ್ರೇಯಿಯು ಜ್ಞಾನ ಪಡೆದುಕೊಂಡಳು. ವಚಕ್ನುಕಿಯ ಪುತ್ರಿ ಗಾರ್ಗಿಯು ಸ್ವತಃ ಜೀವನ್ಮುಕ್ತಳೇ ಆಗಿದ್ದಳು. ಅವಳು ಜನಕನ ಸಭೆಯಲ್ಲಿ ಬ್ರಹ್ಮವೇತ್ತರ ಪ್ರಸಂಗದಲ್ಲಿ ಯಾಜ್ಞವಲ್ಕ್ಯರಲ್ಲಿ ಪ್ರಶ್ನಿಸಿದಳು. ಇವರ ಕಥೆ ಬೃಹದಾರಣ್ಯಕೋಪನಿಷತ್ತಿನಲ್ಲಿ ನೋಡಬೇಕು.</p>
<p class="Text">ಯಮರಾಜನಿಂದ ಉಪದೇಶ ಪಡೆದು ನಚಿಕೇತನು ಜೀವನ್ಮುಕ್ತನಾದ ಮಾತು ಕಠೋಪನಿತ್ತಿನಲ್ಲಿ ಬರುತ್ತದೆ.</p>
<p class="Text">ತಂದೆ-ತಾಯಂದಿರ ಸೇವೆಯಿಂದ ಮೂಕಚಾಂಡಾಲನೂ, ಪಾತಿವ್ರತ್ಯದ ಪಾಲನೆಯಿಂದ ಶುಭಾ ಎಂಬ ಸ್ತ್ರೀಯು, ನ್ಯಾಯಯುಕ್ತ ಸತ್ಯತಾಪೂರ್ವಕ ಕ್ರಯ-ವಿಕ್ರಯದಿಂದ ತುಲಾಧಾರ ವೈಶ್ಯನೂ, ಉತ್ತಮ ಗುಣಗಳಿಂದ ಸಜ್ಜನ ಅದ್ರೋಹಕನು, ಭಗವದ್ಭಕ್ತಿಯಿಂದ ವೈಷ್ಣವರು ಪರಮಾತ್ಮನನ್ನು ಪಡೆದುಕೊಂಡರು. ಇವರ ಆಖ್ಯಾನಗಳು ಪದ್ಮಪುರಾದ ಸೃಷ್ಟಿಖಂಡದಲ್ಲಿ ಬಹಳ ವಿಸ್ತಾರದಿಂದ ಬಂದಿದೆ. ಅವನ್ನು ನೋಡಲು ಯೋಗ್ಯವಾಗಿವೆ.</p>
<p class="Text">ರಾಜಾ ಚೋಳ ಹಾಗೂ ಬ್ರಾಹ್ಮಣ ವಿಷ್ಣುದಾಸನೂ ಕೂಡ ಈಶ್ವರನ ಭಕ್ತಿಯಿಂದ ಪರಮಪದವನ್ನು ಪಡೆದುಕೊಂಡರು. ಈ ಕಥೆಯು ಪದ್ಮಪುರಾಣದ ಪಾತಾಳಖಂಡದಲ್ಲಿ ಬರುತ್ತದೆ. ರಾಜಾ ಅಂಬರೀಷ ಮತ್ತು ಭೀಷ್ಮಪಿತಾಮಹರಿಗೆ ಭಗವದ್ಭಕ್ತಿಯ ಪ್ರಭಾವದಿಂದ ಭಗವಂತನ ಪ್ರಾಪ್ತಿಯಾದ ಉಲ್ಲೇಖವು ಶ್ರೀಮದ್ಭಾಗವತದಲ್ಲಿ ಬರುತ್ತದೆ. ಭಕ್ತ ಅರ್ಜುನ ಹಾಗೂ ದ್ರೌಪದಿ ಇವರ ಪರಮ ಪದದ ಪ್ರಾಪ್ತಿಯ ವರ್ಣನೆ ಮಹಾಭಾರತದ ಸ್ವರ್ಗಾರೋಹಣಪರ್ವದಲ್ಲಿ ಇದೆ. ಮಾರ್ಕಂಡೇಯ ಪುರಾಣದಲ್ಲಿ ಭಗವತಿಯ ಉಪಾಸನೆಯಿಂದ ಸಮಾಧಿ ವೈಶ್ಯನಿಗಾದ ಪರಮಪದದ ಪ್ರಾಪ್ತಿಯ ಕಥೆ ಇದೆ. ಲೋಮಹರ್ಷಣ, ಉಗ್ರಶ್ರವಾ, ಸಂಜಯ, ದಾಸೀಪುತ್ರವಿದುರ, ಇವರ ಕಥೆ ಮಹಾಭಾರತದಲ್ಲಿ ಬರುತ್ತದೆ. ಇವರು ಭಗವಂತನ ಭಕ್ತಿಯಿಂದ ಭಗವಂತನನ್ನು ಪಡೆದುಕೊಂಡರು. ಭಿಲ್ಲಜಾತಿಯ ಶಬರಿಯೂ ಶ್ರೀರಾಮನ ಭಕ್ತಿಗೈದು ಭಗವತ್ ಪ್ರಾಪ್ತಿ ಮಾಡಿಕೊಂಡಳು. ಇವಳ ಕಥೆ ವಾಲ್ಮೀಕಿಯ ರಾಮಾಯಣದ ಅರಣ್ಯಕಾಂಡದಲ್ಲಿ ದೊರೆಯುತ್ತದೆ.</p>
<p class="Text">ಹೀಗೆ ಎಲ್ಲ ವರ್ಣಗಳಲ್ಲಿ, ಎಲ್ಲ ಆಶ್ರಮಗಳಲ್ಲಿ ಅನೇಕ ಸ್ತ್ರೀ-ಪುರುಷರು ಕರ್ಮ ಉಪಾಸನೆ, ಯೋಗ ಮುಂತಾದ ಸಾಧನೆಗಳಿಂದ ಪರಮಾತ್ಮನ ಪ್ರಾಪ್ತಿಯಾದ ಉಲ್ಲೇಖಗಳು ಶಾಸ್ತ್ರಗಳಲ್ಲಿ ಅಲ್ಲಲ್ಲಿ ದೊರೆಯುತ್ತದೆ. ಎಷ್ಟೊಂದು ಹೇಳಬಹುದು?</p>
<p class="Text">ಮೇಲೆ ಹೇಳಿದ ಉದಾಹರಣೆಗಳಲ್ಲಿ ಹೆಚ್ಚಿನವರು ಗೃಹಸ್ಥಾಶ್ರಮಿಗಳೇ ಆಗಿದ್ದಾರೆ. ಮತ್ತೆ ವಾನಪ್ರಸ್ಥಿ, ಸಂನ್ಯಾಸಿಯರ ಶ್ರೇಯಸ್ಸು ಆಗುವುದರಲ್ಲಿ ಹೇಳುವುದೇನಿದೆ? ಬೇರೆ ಎಲ್ಲ ಆಶ್ರಮಿಗಳ ಲಾಲನೆ-ಪಾಲನೆ ಗೃಹಸ್ಥಾಶ್ರಮದಿಂದಲೇ ಆಗುತ್ತದೆ. ಅದಕ್ಕಾಗಿ ಪುರಾಣಗಳಲ್ಲಿ ಕೆಲವೆಡೆ ಗೃಹಸ್ಥಾಶ್ರಮವನ್ನು ಬೇರೆ ಆಶ್ರಮಗಳಿಂದ ಶ್ರೇಷ್ಠವೆಂದೂ ಹೇಳಿದೆ. ಆದ್ದರಿಂದ ಗೃಹಸ್ಥಾಶ್ರಮದಲ್ಲಿ ಇದ್ದುಕೊಂಡು ವರ್ಣಧರ್ಮವನ್ನು ನಿಷ್ಕಾಮಭಾವದಿಂದ ಪಾಲಿಸುತ್ತಾ ಈಶ್ವರನ ಅನನ್ಯ ಭಕ್ತಿಮಾಡುವ ನರ-ನಾರಿಯರ ಮುಕ್ತಿಯಲ್ಲಿ ಯಾವ ಸಂದೇಹವೂ ಇಲ್ಲ. ಶ್ರೀಸ್ಕಂದ ಪುರಾಣದ ಮಾಹೇಶ್ವರಖಂಡದಲ್ಲಿ ಮಹಾತ್ಮಾನಂದಭದ್ರ ವೈಶ್ಯನ ಕಥೆ ತುಂಬಾ ಮಹತ್ವಪೂರ್ಣವಾಗಿದೆ. ಅವನಲ್ಲಿ ತನ್ನ ವರ್ಣಧರ್ಮವನ್ನು ನಿಷ್ಕಾಮಭಾವದಿಂದ ಆಚರಿಸುವುದು, ಸಮಸ್ತ ಧರ್ಮಗಳ ನಿಜವಾದ ಸಾರತತ್ತ್ವಗಳನ್ನು ಅರಿತುಕೊಂಡು ಎಲ್ಲರನ್ನೂ ಆದರಿಸುವುದು, ಜೊತೆಗೆ ಭಗವಾನ್ ಸದಾಶಿವನ ಅನನ್ಯ ಭಕ್ತಿಮಾಡುವುದು ಈ ಮೂರೂ ವಿಶೇಷತೆಗಳು ಇದ್ದವು. ಅವನ ವಿಸ್ತಾರವಾದ ಆಖ್ಯಾದ ಸ್ಕಂದ ಪುರಾಣದ ಮಾಹೇಶ್ವರಖಂಡಾಂತರ್ಗತ ಕುಮಾರಿಕಾ ಖಂಡದ 40-41ನೇ ಅಧ್ಯಾಯಗಳಲ್ಲಿ ನೋಡಲು ಯೋಗ್ಯವಾಗಿದೆ. ಇಲ್ಲಿ ಓದುಗರ ಅರಿವಿಗಾಗಿ ಸಂಕ್ಷೇಪವಾಗಿ ಅದರ ದಿಗ್ದರ್ಶನ ಮಾಡಲಾಗಿದೆ.</p>
<p class="Text">ನಂದಭದ್ರನೆಂಬ ಓರ್ವ ವೈಶ್ಯನಿದ್ದನು. ಅವನು ಸಾಕ್ಷಾತ್ ಧರ್ಮರಾಜನಂತೆ ಸಮಸ್ತ ಧರ್ಮಗಳ ತತ್ತ್ವ-ರಹಸ್ಯಗಳನ್ನು ಬಲ್ಲವನಾಗಿದ್ದನು. ಅವನು ಎಲ್ಲರ ಸುಹೃದ್ ಆಗಿದ್ದು, ಯಾವಾಗಲೂ ಎಲ್ಲರ ಹಿತಸಾಧನೆಯಲ್ಲಿ ತೊಡಗಿರುತ್ತಿದ್ದನು. ಅವನು ಮನ, ವಾಣೀ, ಕ್ರಿಯೆಗಳ ಮೂಲಕ ಈ ಪರೋಪಕಾರ-ಧರ್ಮದ ಆಶ್ರಯ ಪಡೆದಿದ್ದನು. ನಂದಭದ್ರನು ಈ ವಿಶಾಲ ಧರ್ಮಸಮುದ್ರವನ್ನು ಕಡೆದು ಸಾರತತ್ತ್ವವನ್ನು ಗ್ರಹಿಸಿದ್ದನು.</p>
<p class="Text">ಅವನು ಜೀವನ ನಿರ್ವಾಹಕ್ಕಾಗಿ ನ್ಯಾಯಯುಕ್ತ ವಾಣಿಜ್ಯವನ್ನು ಶ್ರೇಷ್ಠವೆಂದು ತಿಳಿದಿದ್ದನು ಹಾಗೂ ಅದನ್ನೇ ತನ್ನದಾಗಿಸಿಕೊಂಡಿದ್ದನು. ಅವನು ಕಟ್ಟಿಗೆ ಹುಲ್ಲಿನಿಂದ ತನಗೆ ಇರಲು ಕುಟಿಯನ್ನು ನಿರ್ಮಿಸಿಕೊಂಡಿದ್ದನು. ಎಲ್ಲ ಜನರ ಒಳಿತಿಗಾಗಿ ಹಾಗೂ ಶರೀರ ನಿರ್ವಾಹಕ್ಕಾಗಿ ಅವನು ಕಡಿಮೆ ಲಾಭವನ್ನು ಪಡೆದು ವ್ಯಾಪಾರ ಮಾಡುತ್ತಿದ್ದನು. ಅವನ ಕ್ರಯ-ವಿಕ್ರಯ ವಸ್ತುಗಳಲ್ಲಿ ಮದ್ಯವು ಸರ್ವಥಾ ವರ್ಜ್ಯವಾಗಿತ್ತು. ಅವನು ಗ್ರಾಹಕರೊಂದಿಗೆ ಭೇದಭಾವ ಮಾಡದೆ ಸಮತೆಯ ವ್ಯವಹಾರವನ್ನೇ ಮಾಡುತ್ತಿದ್ದನು. ಸುಳ್ಳು-ಕಪಟವಾದರೋ ಅಲ್ಲಿ ಹೆಸರೇ ಇರಲಿಲ್ಲ. ವಸ್ತುಗಳನ್ನು ಕೊಂಡು-ಮಾರುವಾಗ ಅವನು ಎಲ್ಲರೊಂದಿಗೆ ಸಮತಾಪೂರ್ಣ ವರ್ತಿಸುತ್ತಿದ್ದನು. ಕಪಟ-ಮೋಸವಿಲ್ಲದೆ ಬೇರೆಯವರಿಂದ ಖರೀದಿಸಿದ ವಸ್ತುಗಳನ್ನು ಯಾವುದೇ ವಂಚನೆಯಿಲ್ಲದೆ ಅವನು ಎಲ್ಲರಿಗೆ ಸಮಭಾವದಿಂದ ಮಾರುತ್ತಿದ್ದನು, ಇದೇ ಅವನ ಶ್ರೇಷ್ಠ ವ್ರತವಾಗಿತ್ತು.</p>
<p class="Text">ಕೆಲವು ಜನರು ಯಜ್ಞವನ್ನು ಪ್ರಶಂಸಿಸುತ್ತಾರೆ, ಆದರೆ ನಂದಭದ್ರನು ಸರ್ವಥಾ ಹೀಗೆ ಒಪ್ಪುತ್ತಿರಲಿಲ್ಲ. ಅವನು ಶ್ರದ್ಧೆಯಿಂದ ದೇವರಪೂಜೆ, ನಮಸ್ಕಾರ, ಸ್ತುತಿ, ನೈವೇದ್ಯ ನಿವೇದನೆ ಮುಂತಾದ ಯಜ್ಞದ ಸಾರವಾದ ಮಾತನ್ನು ಸದಾಕಾಲ ಪಾಲಿಸುತ್ತಿದ್ದನು. ಕೆಲಕೆಲವರು ಸಂನ್ಯಾಸವನ್ನು ಪ್ರಶಂಸಿಸುತ್ತಾರೆ, ಆದರೆ ನಂದಭದ್ರನು ಸರ್ವಥಾ ಅವರೊಂದಿಗೆ ಸಹಮತನಾಗಿರಲಿಲ್ಲ. ಅವನು ಹೇಳುತ್ತಿದ್ದನು — ವಿಷಯಗಳನ್ನು ಹೊರಗಿನಿಂದ ತ್ಯಾಗಗೈದು ಮನಸ್ಸಿನಲ್ಲಿ ಅವನ್ನು ಚಿಂತಿಸುವ ಪುರುಷರು ಗೃಹಸ್ಥ ಮತ್ತು ಸಂನ್ಯಾಸದಿಂದ, ಅಥವಾ ಇಹಲೋಕ-ಪರಲೋಕ ಎರಡೂ ಕಡೆಯಿಂದ ಭ್ರಷ್ಟನಾಗಿ ಚದುರಿದ ಮೋಡದಂತೆ ನಷ್ಟವಾಗಿ ಹೋಗುತ್ತಾನೆ. ಸಂನ್ಯಾಸದ ಸಾರಭೂತವಾದ ಉತ್ತಮ ತತ್ತ್ವವನ್ನು ನಂದಭದ್ರನು ಆದರಿಸುತ್ತಿದ್ದನು.</p>
<p class="Text">ಅವನು ಯಾರ ಕರ್ಮಗಳ ನಿಂದೆಯಾಗಲೀ, ಪ್ರಶಂಸೆಯಾಗಲೀ ಮಾಡುತ್ತಿರಲಿಲ್ಲ. ಯಾರೊಂದಿಗೂ ಅವನಿಗೆ ದ್ವೇಷವಿರಲಿಲ್ಲ, ರಾಗವಿರಲಿಲ್ಲ, ಅನುರೋಧವಿಲ್ಲ, ವಿರೋಧವೂ ಇಲ್ಲ. ಕಲ್ಲು ಮತ್ತು ಚಿನ್ನವನ್ನು ಅವನು ಸಮಾನವೆಂದೇ ತಿಳಿಯುತ್ತಿದ್ದನು. ತನ್ನ ನಿಂದೆ-ಸ್ತುತಿಯಲ್ಲಿಯೂ ಸಮಾನಭಾವದಿಂದ ಇರುತ್ತಿದ್ದನು. ಅವನು ಕುರುಡ, ಕಿವುಡರಂತೆ ಇರುತ್ತಿದ್ದನು. ಅರ್ಥಾತ್-ಅವನು ಬೇರೆಯವರ ದೋಷಗಳನ್ನು ನೋಡುತ್ತಿರಲಿಲ್ಲ, ಕೇಳುತ್ತಿರಲಿಲ್ಲ. ಕರ್ಮಗಳ ಫಲದ ಆಕಾಂಕ್ಷೆ ಅವನಿಗೆ ಏನೂ ಇರಲಿಲ್ಲ. ಆದ್ದರಿಂದ ಪ್ರತಿಯೊಂದು ಕರ್ಮವು ಅವನಿಗೆ ಭಗವಾನ್ ಸದಾಶಿವನ ಆರಾಧನೆಯ ಅಂಗವಾಗಿತ್ತು. ಇದೇ ಕಾರಣದಿಂದ ಅವನು ಧರ್ಮದ ಅನುಷ್ಠಾನವಾದರೋ ಬಯಸುತ್ತಿದ್ದು, ಮಾಡುತ್ತಿದ್ದನು. ಆದರೆ ಅದರಲ್ಲಿ ಯಾವುದೇ ಸ್ವಾರ್ಥವಿರಿಸುತ್ತಿರಲಿಲ್ಲ. ನಂದಭದ್ರನು ಚೆನ್ನಾಗಿ ವಿಚಾರಮಾಡಿ ಮೋಕ್ಷಪ್ರಾಪ್ತಿಯ ಈ ಸಾರರೂಪೀ ಧರ್ಮವನ್ನು ಗ್ರಹಿಸಿದ್ದನು.</p>
<p class="Text">ಕೆಲ ಜನರು ಕೃಷಿಯನ್ನು ಪ್ರಶಂಸಿಸುತ್ತಾರೆ. ಆದರೆ ನಂದಭದ್ರನು ಅದರಲ್ಲಿರುವ ಸಾರಭಾಗವನ್ನು ತನ್ನದಾಗಿಸಿಕೊಂಡಿದ್ದನು. ಕೃಷಿಯ ಆದಾಯದಲ್ಲಿನ ಮೂವತ್ತನೆಯ ಒಂದು ಭಾಗವನ್ನು ತ್ಯಾಗಮಾಡಿ ಅದನ್ನು ಧರ್ಮಕಾರ್ಯದಲ್ಲಿ ತೊಡಗಿಸಬೇಕು. ಮುದಿಯಾದ ಪಶುಗಳನ್ನು ಕೂಡ ತಾವೇ ಪಾಲಿಸಿ-ಪೋಷಿಸಬೇಕು. ಹೀಗೆ ಮಾಡುವವನೇ ಶ್ರೇಷ್ಠ ರೈತನಾಗಿದ್ದಾನೆ. ನಂದಭದ್ರನು ಇದನ್ನೇ ಕೃಷಿಯ ಸಾರವೆಂದು ಒಪ್ಪಿಕೊಂಡು ಇದನ್ನು ಆದರಿಸಿದ್ದನು.</p>
<p class="Text">ಪ್ರತಿದಿನವೂ ತನ್ನ ಶಕ್ತಿಗನುಸಾರವಾಗಿ ದೇವತೆಗಳಿಗೆ, ಪಿತೃಗಳಿಗೆ, ಮನುಷ್ಯ (ಅತಿಥಿ) ಗಳಿಗೆ, ಬ್ರಾಹ್ಮಣರಿಗೆ, ಪಶು-ಪಕ್ಷಿ, ಕೀಟ-ಪತಂಗಾದಿ ಪ್ರಾಣಿಗಳಿಗಾಗಿ ಅನ್ನವನ್ನು ಕೊಡಬೇಕು. ಸದಾಕಾಲ ಇವೆಲ್ಲರಿಗೆ ಕೊಟ್ಟ ಬಳಿಕವೇ ಸ್ವತಃ ಭೋಜನ ಮಾಡುವುದು ಉಚಿತವಾಗಿದೆ. ಇದು ಅವನ ಸಿದ್ಧಾಂತವಾಗಿತ್ತು.<span class="char-style-override-3">*</span></p>
<p class="Footnotes">* ಗೀತೆಯಲ್ಲಿಯೂ ಭಗವಂತನು ಹೀಗೆಯೇ ಹೇಳಿರುವನು -</p>
<p class="Footnote-Shloka">ಯಜ್ಞಶಿಷ್ಟಾಶಿನಃ ಸಂತೋ ಮುಚ್ಯಂತೇ ಸರ್ವಕಿಲ್ಬಿಷೈಃ ।</p>
<p class="Footnote-Shloka">ಭುಂಜತೇ ತೇ ತ್ವಘಂ ಪಾಪಾ ಯೇ ಪಂಚತ್ಮಾತ್ಮಕಾರಣಾತ್ ॥</p>
<p class="Footnotes-Right">(ಗೀತೆ/3/13)</p>
<p class="Footnotes">‘ಯಜ್ಞದಲ್ಲಿ ಉಳಿದ ಅನ್ನವನ್ನು ಸೇವಿಸುವ ಶ್ರೇಷ್ಠ ಪುರುಷರು ಎಲ್ಲ ಪಾಪಗಳಿಂದ ಮುಕ್ತರಾಗುತ್ತಾರೆ ಮತ್ತು ಪಾಪೀ ಜನರು ತಮ್ಮ ಶರೀರ ಪೋಷಣೆಗಾಗಿಯೇ ಅನ್ನವನ್ನು ತಯಾರಿಸುತ್ತಾರೋ ಅವರಾದರೋ ಪಾಪವನ್ನೇ ತಿನ್ನುತ್ತಾರೆ.’</p>
<p class="Text">ಕೆಲವರು ಐಶ್ವರ್ಯವನ್ನು ಪ್ರಶಂಸಿಸುತ್ತಾರೆ, ಆದರೆ ನಂದಭದ್ರನು ಅದನ್ನು ಪ್ರಶಂಸೆಗೆ ಯೋಗ್ಯವೆಂದು ತಿಳಿಯುತ್ತಿರಲಿಲ್ಲ; ಏಕೆಂದರೆ, ಐಶ್ವರ್ಯವಂತನು ತನ್ನನ್ನು ಚಿರಸ್ಥಾಯಿ ಎಂದು ತಿಳಿದುಕೊಂಡು ಬೇರೆಯವರೊಂದಿಗೆ ದುರ್ವ್ಯವಹಾರ ಮಾಡುತ್ತಾನೆ. ವಾಸ್ತವವಾಗಿ ಧನದ ಮದದಿಂದ ಉನ್ಮತ್ತನಾಗುವವನು ಪತಿತನಾಗಿ ವಿವೇಕವನ್ನು ಕಳೆದುಕೊಳ್ಳುವನು. ಆದ್ದರಿಂದ ಸಮಸ್ತ ಪ್ರಾಣಿಗಳನ್ನು ತನ್ನದೇ ಆತ್ಮವೆಂದು ತಿಳಿದು ಅವರೊಂದಿಗೆ ತನ್ನಂತೆಯೇ ವರ್ತಿಸಬೇಕು.<span class="char-style-override-3">*</span></p>
<p class="Footnotes">*	ಶ್ರೀಮದ್ಭಗವದ್ಗೀತೆಯಲ್ಲಿಯೂ ಭಗವಂತನು ಅರ್ಜುನನಲ್ಲಿ ಹೇಳಿರುವನು —</p>
<p class="Footnote-Shloka">ಸರ್ವಭೂತಸ್ಥಮಾತ್ಮಾನಂ ಸರ್ವಭೂತಾನಿ ಚಾತ್ಮನಿ ।</p>
<p class="Footnote-Shloka">ಈಕ್ಷತೇ ಯೋಗಯುಕ್ತಾತ್ಮಾ ಸರ್ವತ್ರ ಸಮದರ್ಶನಃ ॥</p>
<p class="Footnotes-Right">(ಗೀತೆ-6/29)</p>
<p class="Footnotes">‘ಸರ್ವವ್ಯಾಪಿಯಾದ ಅನಂತ ಚೇತನದಲ್ಲಿ ಏಕೀಭಾವದಿಂದ ಸ್ಥಿತಿರೂಪವಾದ ಯೋಗದಿಂದ ಕೂಡಿದ ಆತ್ಮವುಳ್ಳವನು ಹಾಗೂ ಎಲ್ಲರನ್ನು ಸಮಭಾವದಿಂದ ನೋಡುವ ಯೋಗಿಯು ಆತ್ಮವನ್ನು ಸಂಪೂರ್ಣ ಪ್ರಾಣಿಗಳಲ್ಲಿ ಸ್ಥಿತನಾಗಿರುವ ಮತ್ತು ಸಮಸ್ತ ಪ್ರಾಣಿಗಳನ್ನು ಆತ್ಮನಲ್ಲಿ ಕಲ್ಪಿತವಾಗಿ ನೋಡುತ್ತಾನೆ.’</p>
<p class="Footnote-Shloka">ಆತ್ಮೌಪಮ್ಯೇನ ಸರ್ವತ್ರ ಸಮಂ ಪಶ್ಯತಿ ಯೋಽರ್ಜುನ ।</p>
<p class="Footnote-Shloka">ಸುಖಂ ವಾ ಯದಿ ವಾ ದುಃಖಂ ಸ ಯೋಗೀ ಪರಮೋ ಮತಃ ॥</p>
<p class="Footnotes-Right">(ಗೀತೆ-6/32)</p>
<p class="Footnotes">‘ಹೇ ಅರ್ಜುನಾ! ಯಾವ ಯೋಗಿಯು ತನ್ನಂತೆಯೇ ಸಂಪೂರ್ಣ ಪ್ರಾಣಿಗಳನ್ನು ಸಮದೃಷ್ಟಿಯಿಂದ ನೋಡುತ್ತಾನೋ ಮತ್ತು ಸುಖ ಅಥವಾ ದುಃಖವನ್ನೂ ಕೂಡ ಎಲ್ಲರಲ್ಲಿ ಸಮವಾಗಿ ನೋಡುತ್ತಾನೋ ಆ ಯೋಗಿಯು ಪರಮಶ್ರೇಷ್ಠನೆಂದು ತಿಳಿಯಲ್ಪಟ್ಟಿದ್ದಾನೆ.’</p>
<p class="Footnotes">ತನ್ನಂತೆಯೇ ಸಮವಾಗಿ ನೋಡುವ ತಾತ್ಪರ್ಯ-ಮನುಷ್ಯನು ತನ್ನ ಮಸ್ತಕ, ಕೈ, ಕಾಲು, ಗುದಾ ಇವುಗಳೊಂದಿಗೆ ಬ್ರಾಹ್ಮಣ, ಕ್ಷತ್ರಿಯ, ಶೂದ್ರ, ಮ್ಲೆಂಛಾದಿಗಳಂತೆ ವರ್ತಿಸುತ್ತಿದ್ದರೂ, ಅವುಗಳಲ್ಲಿ ಆತ್ಮಭಾವ ಅರ್ಥಾತ್ ತನ್ನತನ ಸಮಾನನಾಗಿರುವುದರಿಂದ ಅವುಗಳ ಸುಖ-ದುಃಖಗಳನ್ನು ಸಮಾನವಾಗಿಯೇ ನೋಡುತ್ತಾನೆ. ಹಾಗೆಯೇ ಎಲ್ಲ ಪ್ರಾಣಿಗಳಲ್ಲಿಯೂ ನೋಡಬೇಕು.</p>
<p class="Text">ಸರ್ವತ್ರ ಆತ್ಮದೃಷ್ಟಿಯುಳ್ಳವನು ಐಶ್ವರ್ಯದಿಂದ ಉನ್ಮತ್ತನಾಗುವುದಿಲ್ಲ. ಅದಕ್ಕಾಗಿ ಅವನು ತನ್ನ ಶಕ್ತಿಗನುಸಾರ ಎಲ್ಲ ಪ್ರಾಣಿಗಳ ಸೇವೆಮಾಡುತ್ತಿದ್ದನು. ಯಾರ ಸೇವೆಯಿಂದಲೂ ವಿಮುಖನಾಗುತ್ತಿರಲಿಲ್ಲ. ಈ ಆಚರಣೆಯಿಂದ ಇರುವ ಸಾಧು ಶಿರೋಮಣಿ ನಂದಭದ್ರನ ಸದ್ ವ್ಯವಹಾರದ ಬಗ್ಗೆ ದೇವತೆಗಳೂ ಪ್ರಶಂಸಿಸುತ್ತಿದ್ದರು.</p>
<p class="Text">ಇಲ್ಲೇ ಓರ್ವ ಶೂದ್ರನೂ ವಾಸಿಸುತ್ತಿದ್ದನು. ಅವನು ನಂದಭದ್ರನ ನೆರೆಮನೆಯವನಾಗಿದ್ದನು. ಹೆಸರೇನೋ ಸತ್ಯವ್ರತವಾಗಿತ್ತು. ಆದರೆ ಅವನು ಭಾರೀ ನಾಸ್ತಿಕನಾಗಿದ್ದನು. ಅವನು ನಂದಭದ್ರನ ಯಾವುದಾದರೂ ಛಿದ್ರ ಕಂಡುಬಂದರೆ ಇವನನ್ನು ಧರ್ಮದಿಂದ ಕೆಡಹಿಬಿಡುವೆನೆಂದು ಇಚ್ಛಿಸುತ್ತಿದ್ದನು. ನಂದಭದ್ರನ ವೃದ್ಧಾಪ್ಯದಲ್ಲಿ ಒಂದು ಮಗು ಹುಟ್ಟಿತು. ಆದರೆ ಅದು ತೀರಿಹೋಯಿತು. ಇದನ್ನು ಪ್ರಾರಬ್ಧದ ಫಲವೆಂದು ತಿಳಿದು ಆ ಮಹಾಮತಿ ವೈಶ್ಯನು ಶೋಕಿಸಲಿಲ್ಲ. ಅನಂತರ ನಂದಭದ್ರನ ಪ್ರಿಯಪತ್ನೀ ಕನಕಾ ಅವಳು ಪತಿವ್ರತೆ ಅರುಂಧತಿಯಂತೆ ಸಾಧ್ವೀ ಸ್ತ್ರೀಯರಂತೆ ಸಮಸ್ತ ಸದ್ಗುಣಗಳಿಂದ ವಿಭೂಷಿತಳಾಗಿದ್ದಳು. ಅವಳು ಮೃತ್ಯುಮುಖಳಾದಳು. ಸತ್ಯವ್ರತನಿಗೆ ತುಂಬಾ ದಿನಗಳ ಬಳಿಕ ಸಂತೋಷವಾಯಿತು. ‘ತುಂಬಾ ಕಷ್ಟದ ಮಾತಾಗಿದೆ’ ಎಂದು ಹೇಳುತ್ತಾ ಅವನು ಬೇಗನೇ ನಂದಭದ್ರನ ಬಳಿಗೆ ಬಂದನು. ಮಿತ್ರನಂತೆ ಭೇಟಿಯಾಗಿ ಅವನಲ್ಲಿ ಹೇಳಿದನು - ‘ಅಯ್ಯಾ ನಂದಭದ್ರನೇ! ನಿನ್ನಂತಹ ಧರ್ಮಾತ್ಮನಿಗೂ ಕೂಡ ಇಂತಹ ಫಲ ಸಿಗುವುದಾದರೆ ಈ ಧರ್ಮ-ಕರ್ಮವು ವ್ಯರ್ಥವೇ ಆಗಿದೆ ಎಂದು ನನ್ನ ಮನಸ್ಸಿಗೆ ಬರುತ್ತದೆ. ನಾನು ವಾಣಿಯ ಹದಿನೆಂಟು ಮತ್ತು ಬುದ್ಧಿಯ ಒಂಭತ್ತು ದೋಷಗಳಿಂದ ರಹಿತವಾದ ಸರ್ವಥಾ ನಿರ್ದೋಷ ಮಾತನ್ನೇ ಆಡುವೆನು.<span class="char-style-override-3">*</span> ಶಾಸ್ತ್ರಗಳ ಜಾಲದಿಂದ ದೂರವಾಗಿ ಮಿಥ್ಯಾವಾದವನ್ನು ಬಿಟ್ಟು ಕೇವಲ ಸತ್ಯ ಹೇಳುವುದೇ ನನ್ನ ವ್ರತವಾಗಿದೆ. ಅದಕ್ಕಾಗಿ ನಾನು ‘ಸತ್ಯವ್ರತ’ ಎಂದು ಹೇಳಿಸಿಕೊಳ್ಳುವೆನು. ನಾನು ನಿನ್ನಲ್ಲಿ ನಿಜವಾದ ಮಾತನ್ನೇ ಹೇಳುವೆನು.’</p>
<p class="Footnotes"><span class="char-style-override-4">*</span> ಸೂಕ್ಷ್ಮತೆ, ಸಂಖ್ಯೆ, ಕ್ರಮ, ನಿರ್ಣಯ, ಪ್ರಯೋಜನ - ಈ ಐದು ಅರ್ಥಗಳು ಯಾವುದರಲ್ಲಿ ದೊರೆಯುತ್ತವೆಯೋ ಅದಕ್ಕೆ ವಾಕ್ಯ ಎಂದು ಹೇಳುತ್ತಾರೆ. ಧರ್ಮ, ಅರ್ಥ, ಕಾಮ, ಮೋಕ್ಷ ಇವುಗಳ ಉದ್ದೇಶದಿಂದ ಹೇಳಲಾಗುವಂತಹುದು ‘ಪ್ರಯೋಜನ’ ಎಂಬ ವಾಕ್ಯವೆಂದು ಹೇಳಲಾಗಿದೆ. ಧರ್ಮ, ಅರ್ಥ, ಕಾಮ, ಮೋಕ್ಷ ಇವುಗಳ ವಿಷಯದಲ್ಲಿ ಪ್ರತಿಜ್ಞೆಗೈದು ವಾಕ್ಯದ ಉಪಸಂಹಾರದಲ್ಲಿ ‘ಅದೇ ಇದಾಗಿದೆ’ ಹೀಗೆ ಹೇಳಿ, ವಿಶೇಷರೂಪದಿಂದ ಸಿದ್ಧಾಂತವನ್ನು ಹೇಳಲಾಗುತ್ತದೋ ಆದು ‘ನಿರ್ಣಯ’ ಎಂಬ ವಾಕ್ಯವಾಗಿದೆ. ‘ಇದನ್ನು ಮೊದಲು ಮತ್ತು ಇದನ್ನು ನಂತರ ಹೇಳಬೇಕು’ ಈ ಪ್ರಕಾರ ಕ್ರಮವಿಭಾಗಪೂರ್ವಕ ಪ್ರಸ್ತುತ ವಿಷಯವನ್ನು ಪ್ರತಿಪಾದಿಸಲಾಗುತ್ತದೋ, ಅದನ್ನು ವಾಕ್ಯತತ್ತ್ವದ ಜ್ಞಾತೃಗಳಾದ ವಿದ್ವಾಂಸರು ‘ಕ್ರಮ’ವೆಂದು ಹೇಳುತ್ತಾರೆ. ಎಲ್ಲಿ ದೋಷ ಮತ್ತು ಗುಣಗಳನ್ನು ಯಥಾವತ್ ವಿಭಾಗಮಾಡಿ ಎರಡಕ್ಕಾಗಿಯೂ ಪ್ರಮಾಣ ಒದಗಿಸಲಾಗುವುದೋ ಅದನ್ನು ‘ಸಂಖ್ಯಾ’ ವಾಕ್ಯವೆಂದು ತಿಳಿಯಬೇಕು. ಎಲ್ಲಿ ವಾಕ್ಯದ ವಿಭಿನ್ನ ಅರ್ಥಗಳಲ್ಲಿ ಅಭೇದ ನೋಡಲಾಗುತ್ತದೋ, ಆ ಅತಿಶಯ ಅಭೇದದ ಪ್ರತೀತಿಯಲ್ಲಿ ಯಾವ ಹೇತುವಿದೆಯೋ, ಅದನ್ನೇ ‘ಸೂಕ್ಷ್ಮತೆ’ ಎಂದು ಹೇಳುತ್ತಾರೆ. ಇದು ವಾಕ್ಯದ ಗುಣಗಳ ಗಣನೆಯಾಯಿತು.</p>
<p class="Footnotes">ವಾಣಿಯ ಹದಿನೆಂಟು ದೋಷಗಳನ್ನು ಈ ರೀತಿಯಾಗಿ ತಿಳಿದುಕೊಳ್ಳಬೇಕು - ಅಪೇತಾರ್ಥ, ಅಭಿನ್ನಾರ್ಥ, ಅಪ್ರವೃತ್ತ, ಅಧಿಕ, ಅಶ್ಲಕ್ಷ್ಣ, ಸಂದಿಗ್ಧ, ಪದಾಂತ ಅಕ್ಷರವು ಗುರುವಾಗುವುದು, ಪರಾಙ್ಮುಖ-ಮುಖಿ, ಅನೃತ, ಅಸಂಸ್ಕೃತ, ತ್ರಿವರ್ಗ-ವಿರುದ್ಧ, ನ್ಯೂನ, ಕಷ್ಟಶಬ್ದ, ಅತಿಶಬ್ದ, ವ್ಯತ್ ಕ್ರಮಾಭಿಹೃತ, ಸಶೇಷ, ಅಹೈತುಕ ಮತ್ತು ನಿಷ್ಕಾರಣ. ಯಾವ ವಾಣಿಯನ್ನು ಉಚ್ಚರಿಸಿದರೂ ತಿಳಿಯದಿರುವುದು ‘ಅಪೇತಾರ್ಥ’ವಾಗಿದೆ. ಯಾವ ವಾಣಿಯನ್ನು ಉಚ್ಚರಿಸಿದರೂ ಅರ್ಥಭೇದವು ಸ್ಪಷ್ಟವಾಗದಿರುವುದು ‘ಅಭಿನ್ನಾರ್ಥ’ವಾಗಿದೆ. ಯಾವುದು ಯಾವಾಗಲೂ ವ್ಯವಹಾರದಲ್ಲಿ ಬಾರದಿರುವಂತಹ ಶಬ್ದ ‘ಅಪ್ರವೃತ್ತ’ವಾಗಿದೆ. ಯಾವುದು ಇರದಿದ್ದರೂ ವಾಕ್ಯಾರ್ಥ ತಿಳಿಯುತ್ತದೋ</p>
<p class="Footnotes">ಆ ವಾಕ್ಯ ಅಥವಾ ಶಬ್ದ ‘ಅಧಿಕ’ವಾಗಿದೆ. ಅಸ್ಪಷ್ಟ ಅಥವಾ ಅಪರಿಮಾರ್ಜಿತ ವಾಣಿಯನ್ನು ‘ಅಶ್ಲಕ್ಷ್ಣ’ ಎಂದು ಹೇಳುತ್ತಾರೆ. ಅರ್ಥದಲ್ಲಿ ಸಂದೇಹವಿರುವುದು ‘ಸಂದಿದ್ಧ’ವಾಗಿದೆ. ಪದಾಂತ ಅಕ್ಷರವನ್ನು ಗುರುವಾಗಿ ಉಚ್ಚರಿಸುವುದೂ ಒಂದು ದೋಷವಾಗಿದೆ. ಹೇಳುವವನು ಯಾವ ಅರ್ಥವನ್ನು ವ್ಯಕ್ತಪಡಿಸಲು ಬಯಸುವನೋ ಅದರ ವಿಪರೀತ ಅರ್ಥದ ಕಡೆಗೆ ಹೋಗುವ ವಾಣಿಯನ್ನು ‘ಪರಾಙ್ಮುಖ-ಮುಖಿ’ ಎಂದು ಹೇಳುತ್ತಾರೆ. ‘ಅನೃತ’ದ ಅರ್ಥ ಅಸತ್ಯವಾಗಿದೆ. ವ್ಯಾಕರಣದಿಂದ ಸಿದ್ಧವಾಗದಿರುವ ವಾಣಿಯನ್ನು ‘ಅಸಂಸ್ಕೃತ’ ಎಂದು ಹೇಳುತ್ತಾರೆ. ಧರ್ಮ, ಅರ್ಥ, ಕಾಮ ಇವುಗಳಿಗೆ ವಿಪರೀತ ವಿಚಾರ ಪ್ರಕಟಿಸುವ ವಾಣಿಯನ್ನು ‘ತ್ರಿವರ್ಗ ವಿರುದ್ಧ’ ಎಂದು ಹೇಳಲಾಗಿದೆ, ಅರ್ಥಬೋಧಕ್ಕೆ ಸಾಕಾಗುವಷ್ಟು ಶಬ್ದಗಳು ಇಲ್ಲದಿರುವುದು ‘ನ್ಯೂನ ದೋಷ’ವಾಗಿದೆ. ಉಚ್ಚರಿಸಲು ಕ್ಲೇಶವಾಗುವಂತಹುದು ‘ಕಷ್ಟಶಬ್ದ’ವಾಗಿದೆ. ಅತಿಶಯೋಕ್ತಿಪೂರ್ಣ ಶಬ್ದವನ್ನು ಇಲ್ಲಿ ‘ಅತಿಶಬ್ದ’ ಎಂದು ಹೇಳಿದೆ. ಕ್ರಮವನ್ನು ಉಲ್ಲಂಘಿಸಿ ಮಾಡುವ ಶಬ್ದ ಪ್ರಯೋಗವನ್ನು ‘ವ್ಯತ್ ಕ್ರಮಾಭಿಹೃತ’ ಎಂದು ಹೇಳುತ್ತಾರೆ. ವಾಕ್ಯಪೂರ್ಣವಾಗಿದ್ದರೂ ಮಾತು ಪೂರ್ಣವಾಗದಿದ್ದರೆ ಅಲ್ಲಿ ‘ಸಶೇಷ’ ಎಂಬ ದೋಷವಿದೆ. ಹೇಳುವ ಅರ್ಥದ ಸಿದ್ಧಿಗಾಗಿ ಉಚಿತ ತರ್ಕ ಅಥವಾ ಯುಕ್ತಿಯ ಅಭಾವವನ್ನು ‘ಅಹೈತುಕ’ ದೋಷವೆಂದು ಹೇಳಿದೆ. ಯಾವುದೇ ಮಾತನ್ನು ಹೇಳುವ ಯಾವ ಕಾರಣವೂ ಇಲ್ಲವೋ, ಅಥವಾ ಯಾವುದೇ ಶಬ್ದದ ಶಬ್ದ ಪ್ರಯೋಗದ ಉಚಿತ ಕಾರಣವಿಲ್ಲವೋ ಅಲ್ಲಿ ‘ನಿಷ್ಕಾರಣ’ ದೋಷವಿದೆ.</p>
<p class="Footnotes">ಕಾಮ, ಕ್ರೋಧ, ಭಯ, ಲೋಭ, ದೈನ್ಯ, ಕುಟಿಲತೆ, ದಯಾಹೀನತೆ, ಸಮ್ಮಾನಹೀನತೆ, ಧರ್ಮಹೀನತೆ - ಇವು ಒಂಭತ್ತು ಬುದ್ಧಿಯ ದೋಷವಾಗಿದೆ. ವಕ್ತಾ, ಶ್ರೋತಾ, ವಾಕ್ಯ ಇವು ಮೂರು ಅವಿಕಲವಾಗಿದ್ದು ಮಾತಾಡುವ ಇಚ್ಛೆಯಲ್ಲಿ ಸಮಾನವಾದ ಅವಸ್ಥೆ ಉಂಟಾದಾಗಲೇ ವಕ್ತಾನ ಅಭಿಪ್ರಾಯ ಯಥಾವತ್ತಾಗಿ ಪ್ರಕಟವಾಗುತ್ತದೆ. ಮಾತುಕತೆ ನಡೆಸುವಾಗ ವಕ್ತಾ ಶ್ರೋತಾನನ್ನು ಅವಹೇಳನ ಮಾಡುತ್ತಾನೋ ಅಥವಾ ಶ್ರೋತಾನೂ ವಕ್ತಾನನ್ನು ಉಪೇಕ್ಷಿಸಲು ತೊಡಗುವನೋ ಆಗ ಮಾತಾಡಿದ ವಾಕ್ಯ ಬುದ್ಧಿಪಥಕ್ಕೆ ಬರುವುದಿಲ್ಲ. ಇದಲ್ಲದೆ, ಸತ್ಯವನ್ನು ಪರಿತ್ಯಜಿಸಿ ತನಗೆ ಅಥವಾ ಶ್ರೋತಾನಿಗೆ ಪ್ರಿಯವಾಗುವಂತಹ ಮಾತನ್ನು ಆಡತೊಡಗಿದಾಗ ಅವನ ಆ ವಾಕ್ಯದಲ್ಲಿ ಸಂದೇಹ ಉಂಟಾಗುತ್ತದೆ. ಆದ್ದರಿಂದ ಆ ವಾಕ್ಯವೂ ದೋಷಯಕ್ತವಾಗಿದೆ. ಅದಕ್ಕಾಗಿ ತನಗೆ ಅಥವಾ ಶ್ರೋತಾನಿಗೆ ಪ್ರಿಯವಾಗುವಂತಹ ಮಾತನ್ನು ಬಿಟ್ಟು ಕೇವಲ ಸತ್ಯವನ್ನೇ ಮಾತಾಡುವವನು ಈ ಪೃಥ್ವಿಯಲ್ಲಿ ಯಥಾರ್ಥವಕ್ತಾ ಆಗಿದ್ದಾನೆ. ಬೇರೆ ಯಾರೂ ಅಲ್ಲ.</p>
<p class="Text">ನೀನು ಕಲ್ಲಿನ (ಶಿವಲಿಂಗ) ಪೂಜೆಯಲ್ಲಿ ತೊಡಗಿದಂದಿನಿಂದ ನಿನಗೆ ಯಾವುದೇ ಒಳ್ಳೆಯ ಫಲ ಸಿಕ್ಕಿದಂತೆ ಕಾಣುವುದಿಲ್ಲ. ನಿನಗೆ ಒಬ್ಬನೇ ಮಗನಿದ್ದನು, ಅವನೂ ತೀರಿಹೋದನು. ಪತಿವ್ರತೆಯಾದ ಪತ್ನಿಯಿದ್ದಳು ಅವಳೂ ಕಾಲವಶಳಾದಳು. ದೇವರು ಎಲ್ಲಿದ್ದಾನೆ? ಎಲ್ಲವೂ ಮಿಥ್ಯೆಯಾಗಿದೆ. ಇದ್ದರೆ ಕಂಡು ಬರುತ್ತಿದ್ದನಲ್ಲ! ಇದೆಲ್ಲವೂ ಕೆಲವು ಕಪಟಿ ಬ್ರಾಹ್ಮಣರ ಸುಳ್ಳು ಕಲ್ಪನೆಯಾಗಿದೆ. ಪ್ರಪಂಚದ ಸೃಷ್ಟಿ ಮತ್ತು ಸಂಸಾರ ಇವೆರಡೂ ಮಾತು ಸುಳ್ಳೇ ಆಗಿದೆ. ಈ ವಿಶ್ವವು ಸ್ವಭಾವದಿಂದಲೇ ಸದಾಕಾಲ ಇರುವುದು, ಈ ಸೂರ್ಯ ಮುಂತಾದ ಗ್ರಹರು ಸ್ವಭಾವದಿಂದಲೇ ಆಕಾಶದಲ್ಲಿ ಸಂಚರಿಸುತ್ತವೆ. ಸ್ವಾಭಾವಿಕವಾಗಿಯೇ ಪೃಥ್ವಿಯು ಸ್ಥಿರವಾಗಿದೆ. ಸಮುದ್ರವು ಸ್ವಭಾವದಿಂದಲೇ ತನ್ನ ಮೇರೆಯೊಳಗೆ ಸ್ಥಿತವಾಗಿದೆ. ಸ್ವಾಭಾವಿಕವಾಗಿಯೇ ಈ ಬಹಳಷ್ಟು ಜೀವರು ಉತ್ಪನ್ನರಾಗುತ್ತವೆ. ಸ್ವಭಾವದಿಂದಲೇ ಈ ಸಮಸ್ತ ಜಗತ್ತು ಪ್ರಕಾಶಿತವಾಗುತ್ತಿದೆ. ಇದರ ಪ್ರತ್ಯಕ್ಷವಾಗಿ ಕಾಣುವ ಕರ್ತಾ (ಈಶ್ವರ) ಯಾರು ಇಲ್ಲ.</p>
<p class="Text">ಧೂರ್ತಜನರೇ ಈ ಮನುಷ್ಯಯೋನಿಯನ್ನು ಶ್ರೇಷ್ಠವೆಂದು ಹೇಳುತ್ತಾರೆ. ಆದರೆ ಮನುಷ್ಯಯೋನಿಗಿಂತ ಮಿಗಿಲಾಗಿ ಬೇರೆ ಯಾವ ಯೋನಿಯಲ್ಲಿಯೂ ಕಷ್ಟವಿಲ್ಲ. ಈ ಪಶು-ಪಕ್ಷಿ, ಹುಳ-ಹುಪ್ಪಟೆ ಯಾವುದೇ ಬಂಧನವಿಲ್ಲದೆ ಸುಖವಾಗಿ ವಿಹರಿಸುತ್ತವೆ. ಇವುಗಳ ಯೋನಿ ಅತ್ಯಂತ ದುರ್ಲಭವಾಗಿದೆ. ಮನುಷ್ಯರಿಗಿಂತ ಬೇರೆ ಯೋನಿಯಲ್ಲಿ ಹುಟ್ಟುವ ಎಲ್ಲ ಜೀವರು ಧನ್ಯರು. ಅದಕ್ಕಾಗಿ ನಂದಭದ್ರನೇ! ನೀನು ಮಿಥ್ಯಾಧರ್ಮವನ್ನು ಪರಿತ್ಯಜಿಸಿ ಸ್ವೇಚ್ಛೆಯಾಗಿ ತಿನ್ನು, ಕುಡಿ, ಆಡು, ಭೋಗ ಭೋಗಿಸು. ಪೃಥ್ವಿಯಲ್ಲಿ ಇದೇ ಸತ್ಯವಾಗಿದೆ ಸಾಕು.’</p>
<p class="Text">ಸತ್ಯವ್ರತನ ಈ ಅಶುಭಕರ, ಅಯುಕ್ತಿಸಂಗತ, ಅಸಮಂಜಸ (ದೋಷಪೂರ್ಣ) ವಾಕ್ಯಗಳಿಂದ ಮಹಾಬುದ್ಧಿವಂತ ನಂದಭದ್ರನು ಸ್ವಲ್ಪವೂ ವಿಚಲಿತನಾಗಲಿಲ್ಲ. ಅವನು ಕ್ಷೋಭರಹಿತ ಸಮುದ್ರದಂತೆ ಗಂಭೀರನಾಗಿದ್ದನು. ಅವನು ನಗುತ್ತಾ ಉತ್ತರಿಸಿದನು - ‘ಸತ್ಯವ್ರತನೇ! ಧರ್ಮಾತ್ಮ ಮನುಷ್ಯನು ಸದಾ ದುಃಖಿಯಾಗುತ್ತಾನೆ ಎಂದು ನೀನು ಈಗ ಹೇಳಿದುದು ಸುಳ್ಳು ಆಗಿದೆ. ಪಾಪಿಗಳ ಮೇಲೆಯೂ ಬಹಳಷ್ಟು ದುಃಖಬರುವುದನ್ನು ನಾವು ನೋಡುತ್ತೇವೆ. ಸಂಸಾರ ಬಂಧನ ಜನಿತ ಕ್ಲೇಶ, ಪುತ್ರ, ಪತ್ನೀಯರ ಮೃತ್ಯುವಿನ ದುಃಖ ಮುಂತಾದವುಗಳು ಪಾಪೀ ಮನುಷ್ಯರಲ್ಲಿಯೂ ನೋಡಲಾಗುತ್ತವೆ. ಅದಕ್ಕಾಗಿ ನನ್ನ ಮತದಲ್ಲಿ ಧರ್ಮವೇ ಶ್ರೇಷ್ಠವಾಗಿದೆ’.</p>
<p class="Text">ಈ ಪ್ರಪಂಚದ ಕಾರಣ ಯಾರೂ ಮಹಾನ್ ಈಶ್ವರನು ಇಲ್ಲ ಎಂದು ನೀನು ಹೇಳಿದ ಇನ್ನೊಂದು ಮಾತೂ ಕೂಡ ಮಕ್ಕಳ ಮಾತಿನಂತೆ ಇದೆ. ರಾಜನಿಲ್ಲದೆ ಪ್ರಜೆಯು ಇರಬಲ್ಲುದೇ? ನೀನು ಸುಳ್ಳೆ ಆದ ಕಲ್ಲಿನ ಲಿಂಗದ ಪೂಜೆ ಮಾಡುತ್ತಿರುವೆ ಎಂದೂ ಕೂಡ ನೀನು ಹೇಳುತ್ತಿರುವೆ. ಇದರ ಉತ್ತರವಾಗಿ ಕುರುಡನು ಸೂರ್ಯನ ಸ್ವರೂಪವನ್ನು ಅರಿಯದಂತೆಯೇ ‘ನೀನು ಶಿವಲಿಂಗದ ಮಹಿಮೆಯನ್ನು ತಿಳಿಯುತ್ತಿಲ್ಲ’ ಇಷ್ಟೆ ನಿವೇದಿಸಿಕೊಳ್ಳುವುದಿದೆ. ಭಗವಾನ್ ಶ್ರೀರಾಮನು ಸಮುದ್ರತೀರದಲ್ಲಿ ಶ್ರೀರಾಮೇಶ್ವರ ಲಿಂಗವನ್ನು ಸ್ಥಾಪಿಸಿದುದು ಸುಳ್ಳೇ ಆಗಿದೆಯೆ?</p>
<p class="Text">‘ದೇವತೆಯೇ ಇಲ್ಲ, ಇರುವುದಾದರೆ ಏಕೆ ಕಂಡುಬರುವುದಿಲ್ಲ? ಎಂದು ನೀವು ಪ್ರಶ್ನಿಸುತ್ತಿರುವಿರಿ. ಈ ಪ್ರಶ್ನೆಯಿಂದ ನನಗೆ ತುಂಬಾ ಆಶ್ಚರ್ಯವಾಗುತ್ತಿದೆ. ದರಿದ್ರರು ಮನೆ-ಮನೆ ಬಾಗಿಲಿಗೆ ಹೋಗಿ ಭಿಕ್ಷೆ ಬೇಡುವಂತೆ ದೇವತೆಯೂ ಕೂಡ ನಿಮ್ಮ ಬಳಿಗೆ ಬಂದು ಯಾಚಿಸಬೇಕೆ? ನಿಮ್ಮ ಮತದಂತೆ ಎಲ್ಲ ಪದಾರ್ಥಗಳು ಸ್ವಭಾವದಿಂದಲೇ ಸಿದ್ಧವಾಗುವುದಾದರೆ ಕರ್ತೃವಿಲ್ಲದೆ ಭೋಜನ ಏಕೆ ಸಿದ್ಧವಾಗುವುದಿಲ್ಲ? ಹೇಳಿರಿ. ಅದಕ್ಕಾಗಿ ಏನೆಲ್ಲ ನಿರ್ಮಾಣ ಕಾರ್ಯವಿದೆಯೋ ಅದು ಅವಶ್ಯವಾಗಿ ಯಾರಾದರೂ ಕರ್ತೃವಿನದೇ ಆಗಿದೆ. ಈ ಪಶುಗಳೇ ಮುಂತಾದ ಪ್ರಾಣಿಗಳೇ ಸುಖೀ ಹಾಗೂ ಧನ್ಯವಾಗಿವೆ ಎಂದು ನೀವು ಹೇಳಿರುವುದು ನೀವಲ್ಲದೆ ಬೇರೆ ಯಾರೂ ಹೇಳುವುದಿಲ್ಲ, ಯಾರೂ ಕೇಳಿಯೂ ಇಲ್ಲ. ತಮೋಗುಣೀ ಮತ್ತು ಅನೇಕ ಇಂದ್ರಿಯಗಳಿಂದ ರಹಿತರಾಗಿ ಇರುವ ಪಶು-ಪಕ್ಷಿ ಮುಂತಾದ ಪ್ರಾಣಿಗಳು, ಅವರಿಗಿರುವ ಕಷ್ಟಗಳೂ ಕೂಡ ಆದರಣೀಯ, ಧನ್ಯವಾಗಿದ್ದರೆ, ಸಮಸ್ತ ಇಂದ್ರಿಯಗಳಿಂದ ಕೂಡಿದ ಮನುಷ್ಯನು ಶ್ರೇಷ್ಠ ಮತ್ತು ಧನ್ಯ ಏಕಿಲ್ಲ? ನಿಮ್ಮ ಈ ಅದ್ಭುತ ಸತ್ಯವ್ರತದಿಂದ ನೀವು ನರಕಕ್ಕೆ ಹೋಗಲು ಸಂಗ್ರಹಿಸಿರುವಿರಿ ಎಂದು ತಿಳಿಯುತ್ತೇನೆ. ನೀವು ಮೊದಲಿಗೆ ಯಾವ ಆಡಂಬರಪೂರ್ಣ ಭೂಮಿಕೆಯನ್ನು ಕಟ್ಟಿ ತನ್ನ ಜ್ಞಾನದ ಪರಿಚಯ ಕೊಡಲು ಪ್ರಾರಂಭಿಸಿದಿರಲ್ಲ, ಅದರಲ್ಲೇ ನಿಮ್ಮ ಈ ವಚನಗಳ ಸಾರಹೀನತೆ ವ್ಯಕ್ತವಾಗಿ ಹೋಯಿತು. ನೀವು ಏನೋ ಹೇಳಲು ಪ್ರತಿಜ್ಞೆ ಮಾಡಿದ್ದಿತ್ತು, ಆದರೆ ಬೇರೆನೇ ಹೇಳಿಬಿಟ್ಟಿರಿ. ಇದರಲ್ಲಿ ನಿಮ್ಮ ದೋಷವೇನೂ ಇಲ್ಲ. ಎಲ್ಲ ದೋಷ ನನ್ನದೇ ಆಗಿದೆ, ನಾನು ನಿಮ್ಮ ಎಲ್ಲ ಮಾತುಗಳನ್ನು ಕೇಳುತ್ತಿದ್ದೆನಲ್ಲ! ನಾಸ್ತಿಕ, ಸರ್ಪ, ವಿಷ, ಇವುಗಳ ಸ್ವಭಾವವೇ ಬೇರೆಯವರನ್ನು ಮೋಹಿತಗೊಳಿಸುವುದು. ಪ್ರತಿದಿನವೂ ಸಾಧುಸತ್ಪುರುಷರ ಸಂಗ ಮಾಡುವುದು ಧರ್ಮದ ಕಾರಣವಾಗಿದೆ. ಅದಕ್ಕಾಗಿ ವಿದ್ವಾಂಸರೂ ವೃದ್ಧರೂ, ಶುದ್ಧಭಾವವುಳ್ಳ ತಪಸ್ವಿಗಳೂ, ಶಾಂತಿಪರಾಯಣ ಸಂತ ಮಹಾತ್ಮರೂ ಇವರೊಂದಿಗೆ ಸಂಪರ್ಕ ಸ್ಥಾಪಿಸಬೇಕು. ದುಷ್ಟ ಪುರುಷರ ದರ್ಶನ, ಸ್ಪರ್ಶ, ವಾರ್ತಾಲಾಪ, ಒಂದು ಆಸನದಲ್ಲಿ ಕುಳಿತುಕೊಳ್ಳುವುದು, ಜೊತೆಗೆ ಊಟ ಮಾಡುವುದು ಇವುಗಳಿಂದ ಧಾರ್ಮಿಕ ಆಚಾರಗಳು ನಾಶವಾಗುತ್ತವೆ.</p>
<p class="Text">ನೀಚರ ಸಂಗದಿಂದ ಪುರುಷರ ಬುದ್ಧಿ ನಷ್ಟವಾಗುತ್ತದೆ, ಮಧ್ಯಮ ಶ್ರೇಣಿಯ ಜನರೊಂದಿಗೆ ವ್ಯವಹರಿಸುವುದರಿಂದ ಬುದ್ಧಿ ಮಧ್ಯಮ ಸ್ಥಿತಿಯನ್ನು ಪಡೆಯುತ್ತದೆ. ಶ್ರೇಷ್ಠ ಪುರುಷರೊಂದಿಗೆ ಸಮಾಗಮ ಉಂಟಾದ್ದರಿಂದ ಬುದ್ಧಿಯು ಶ್ರೇಷ್ಠವಾಗುತ್ತದೆ. ಈ ಧರ್ಮವನ್ನು ನೆನಪಿನಲ್ಲಿಟ್ಟು ನಾನು ಪುನಃ ನಿಮ್ಮೊಂದಿಗೆ ಭೇಟಿಯಾಗಲು ಇಚ್ಛಿಸುವುದಿಲ್ಲ. ಏಕೆಂದರೆ ನೀವು ಸದಾಕಾಲ ಬ್ರಾಹ್ಮಣಾದಿಗಳ ನಿಂದೆಯೇ ಮಾಡುತ್ತಿರುವಿರಿ. ವೇದ ಪ್ರಮಾಣವಾಗಿದೆ, ಸ್ಮೃತಿಗಳು ಪ್ರಮಾಣವಾಗಿವೆ, ಧರ್ಮ ಮತ್ತು ಅರ್ಥದಿಂದ ಕೂಡಿದ ಮಾತು ಪ್ರಮಾಣವಾಗಿದೆ; ಆದರೆ ಯಾವನ ದೃಷ್ಟಿಯಲ್ಲಿ ಈ ಮೂರೂ ಪ್ರಮಾಣವಿಲ್ಲವೋ ಅವನ ಮಾತನ್ನು ಯಾರು ಪ್ರಮಾಣವೆಂದು ಒಪ್ಪುವರು?</p>
<p class="Text">ಹೀಗೆ ಹೇಳಿ ಮಹಾತ್ಮ ನಂದಭದ್ರನು ಅಲ್ಲಿಂದೆದ್ದು ಹೊರಟು ಹೋದರು. ಅವರು ಸದಾಕಾಲ ಶಿವನ ಉಪಾಸನೆಯಲ್ಲಿ ತೊಡಗಿದ್ದು, ಶಿವನ ಭಕ್ತಿಯನ್ನು ಮಾಡುತ್ತಾ ಪರಮ ಪದವನ್ನು ಪಡೆದುಕೊಂಡರು.</p>
<p class="Text">ಭಕ್ತಿ ಸಹಿತ ನಿಷ್ಕಾಮ ಕರ್ಮದ ವಿಷಯದಲ್ಲಾದರೋ ಶಾಸ್ತ್ರದ ವಿಧಿ ವಾಕ್ಯವೂ ಹೀಗೆಯೇ ಆಗಿದೆ. ಭಗವಂತನು ಸ್ವಯಂ ಗೀತೆಯಲ್ಲಿ ಹೇಳಿರುವನು —</p>
<p class="Shlok">ಸ್ವೇ ಸ್ವೇ ಕರ್ಮಣ್ಯಭಿರತಃ ಸಂಸಿದ್ಧಿಂ ಲಭತೇ ನರಃ ।</p>
<p class="Shlok">ಸ್ವಕರ್ಮನಿರತಃ ಸಿದ್ಧಿಂ ಯಥಾ ವಿಂದತಿ ತಚ್ಛೃಣು ॥</p>
<p class="Shlok">ಯತಃ ಪ್ರವೃತ್ತಿರ್ಭೂತಾನಾಂ ಯೇನ ಸರ್ವಮಿದಂ ತತಮ್ ।</p>
<p class="Shlok">ಸ್ವಕರ್ಮಣಾ ತಮಭ್ಯರ್ಚ್ಯ ಸಿದ್ಧಿಂ ವಿಂದತಿ ಮಾನವಃ ॥</p>
<p class="TXT-Right">(ಗೀತೆ 18/45-46)</p>
<p class="Text">‘ತಮ್ಮ-ತಮ್ಮ ಸ್ವಾಭಾವಿಕವಾದ ಕರ್ಮಗಳಲ್ಲಿ ತತ್ಪರತೆಯಿಂದ ತೊಡಗಿರುವ ಮನುಷ್ಯನು ಭಗವತ್ಪ್ರಾಪ್ತಿರೂಪೀ ಪರಮ ಸಿದ್ಧಿಯನ್ನು ಪಡೆಯುತ್ತಾನೆ. ತನ್ನ ಸ್ವಾಭಾವಿಕ ಕರ್ಮದಲ್ಲಿ ತೊಡಗಿರುವ ಮನುಷ್ಯನು ಯಾವ ಪ್ರಕಾರದಿಂದ ಕರ್ಮಗೈದು ಪರಮಸಿದ್ಧಿಯನ್ನು ಪಡೆಯುತ್ತಾನೆ, ಆ ವಿಧಿಯನ್ನು ನೀನು ಕೇಳು. ಯಾವ ಪರಮೇಶ್ವರನಿಂದ ಸಂಪೂರ್ಣ ಪ್ರಾಣಿಗಳ ಉತ್ಪತ್ತಿಯಾಗಿದೆಯೋ ಮತ್ತು ಯಾರಿಂದ ಈ ಸಮಸ್ತ ಜಗತ್ತು ವ್ಯಾಪ್ತವಾಗಿದೆಯೋ, ಆ ಪರಮೇಶ್ವರನನ್ನು ತನ್ನ ಸ್ವಾಭಾವಿಕ ಕರ್ಮಗಳ ಮೂಲಕ ಪೂಜಿಸಿ ಮನುಷ್ಯನು ಪರಮ ಸಿದ್ಧಿಯನ್ನು ಪಡೆಯುತ್ತಾನೆ.’</p>
<p class="Text para-style-override-2">ಆದ್ದರಿಂದ ಎಲ್ಲ ಮನುಷ್ಯರು ಪರಮಾತ್ಮನಿಗೆ ಶರಣಾಗಿ ತಮ್ಮ-ತಮ್ಮ ವರ್ಣ-ಆಶ್ರಮಕ್ಕನುಸಾರ ಜನತಾ ಜನಾರ್ದನನ ಸೇವೆಗೈದು ಪರಮಾತ್ಮನ ಪ್ರಾಪ್ತಿಗಾಗಿ ಪ್ರಾಣಪಣದಿಂದ ಪ್ರಯತ್ನಿಸಬೇಕು.<span></span></p>


<p class="Page-Break"> </p>
<p class="Chapter-Heading" id="toc_marker-18">16. ತ್ರಿವಿಧ ಕರ್ಮ</p>
<p class="Text">ಕರ್ಮವು ಪ್ರಾರಬ್ಧ, ಸಂಚಿತ, ಕ್ರಿಯಮಾಣ - ಎಂಬ ಮೂರು ವಿಧದಿಂದ ಇದೆ. ಮಾಡಿದ ಶುಭ-ಅಶುಭ-ಮಿಶ್ರಿತ ಕರ್ಮಗಳಿಂದ ಫಲ ಕೊಡಲು ಸಮ್ಮುಖವಾದ ಕರ್ಮಗಳ ಹೆಸರು ಪ್ರಾರಬ್ಧವಾಗಿದೆ. ಅದು ಸುಖ-ದುಃಖದ<span class="char-style-override-3">*</span> ನಿಮಿತ್ತಭೂತ ಜಾತಿ, ಆಯುಸ್ಸು, ಭೋಗ ಇವುಗಳನ್ನು ಕೊಡುತ್ತದೆ. ಅನೇಕ ಜನ್ಮಗಳಲ್ಲಿ ಮತ್ತು ಈ ಜನ್ಮದಲ್ಲಿ ಮಾಡಿದ ಕರ್ಮಗಳು ಭೋಗವನ್ನೀಯಲು ಸಮ್ಮುಖವಾಗಲಿಲ್ಲವೋ, ಆದರೆ ಕರ್ಮಾಶಯದಲ್ಲಿ ಸಂಗ್ರಹವಾದ ಕರ್ಮವನ್ನು ‘ಸಂಚಿತ’ವೆಂದು ಹೇಳುತ್ತಾರೆ. ವರ್ತಮಾನದಲ್ಲಿ ಶುಭ-ಅಶುಭ, ಮಿಶ್ರಿತ ಕರ್ಮಫಲ, ಆಸಕ್ತಿ ಮತ್ತು ಕರ್ತೃತ್ವದ ಅಭಿಮಾನಪೂರ್ವಕ ಮಾಡಲಾಗುವ ಕರ್ಮಗಳನ್ನು ‘ಕ್ರಿಯಮಾಣ’ ಎಂದು ಹೇಳುತ್ತಾರೆ. ಈ ಕರ್ಮಗಳನ್ನು ಪುರುಷಾರ್ಥವೆಂದೂ ಹೇಳುತ್ತಾರೆ. ಆದರೆ ಫಲಾಸಕ್ತಿ ಹಾಗೂ ಕರ್ತೃತ್ವ ಅಭಿಮಾನ ರಹಿತನಾಗಿ ಮಾಡಲಾದ ಕರ್ಮಗಳು ವಾಸ್ತವವಾಗಿ ಕರ್ಮವೇ ಅಲ್ಲ. (ಗೀತೆ 4/20; 18/17).</p>
<p class="Footnotes"><span class="char-style-override-4">* </span>ವಸ್ತುತಃ ಈ ಸುಖ-ದುಃಖಗಳ ಭೋಗಗಳು ಜೀವಿಗೆ ಆಜ್ಞಾನಸ್ಥಿತಿಯಲ್ಲೆ ಉಂಟಾಗುತ್ತವೆ. ಸುಖ-ದುಃಖಗಳು ಯಾವುದೇ ವಸ್ತು, ಘಟನೆ, ಸ್ಥಿತಿಯಲ್ಲಿ ಇಲ್ಲ, ಅದಾದರೋ ಪ್ರತಿಕೂಲ ಅಥವಾ ಅನುಕೂಲ ಭಾವನೆಯಲ್ಲೇ ಇದೆ. ಪ್ರತಿಕೂಲ-ಅನುಕೂಲ ಭಾವನೆ ಅಜ್ಞಾನಜನಿತವಾಗಿದೆ. ಅದಕ್ಕಾಗಿ ಇರುವ ಜಾತಿ, ಆಯುಸ್ಸು, ಭೋಗ ಇವೆಲ್ಲವೂ ಅಜ್ಞಾನಿಗಳಿಗೇ ಸುಖ-ದುಃಖಜನಕವಾಗುತ್ತವೆ. ಜ್ಞಾನಿಗಾಗಿ ವಿಜ್ಞಾನಾನಂದಘನ ಬ್ರಹ್ಮನ ಹೊರತು ಏನೂ ಇಲ್ಲ. ಹೀಗೆಯೇ ಭಕ್ತನ ದೃಷ್ಟಿಯಲ್ಲಿಯೂ ಜಗತ್ತಿನಲ್ಲಿ ಎಲ್ಲವೂ ಭಗವಂತನ ಮತ್ತು ಭಗವಂತನ ಲೀಲೆಯೇ ಆಗಿದೆ. ಲೀಲೆ ಹಾಗೂ ಲೀಲಾಮಯನಲ್ಲಿ ಅಭೇದವಿದೆ. ಆದ್ದರಿಂದ ಅವನೂ ಕೂಡ ಪ್ರತಿಕೂಲ-ಅನುಕೂಲ ನೋಡದೆ ಸರ್ವತ್ರ ಭಗವಂತನ ದರ್ಶನ ಮಾಡುತ್ತಾನೆ. ಅದರಿಂದ ಅವನಿಗೂ ಸುಖ-ದುಃಖಗಳು ಆಗುವುದಿಲ್ಲ. ಅವನು ತನ್ನ ಪ್ರಭುವಿನ ಸ್ವರೂಪದಿಂದ ಅಭಿನ್ನ ವಿಚಿತ್ರ ಲೀಲಾ-ವಿಲಾಸವನ್ನು ನೋಡಿ-ನೋಡಿ ಮುಗ್ಧನಾಗುತ್ತಾ ಇರುತ್ತಾನೆ.</p>
<p class="Text">ಈ ಮೂರರಲ್ಲಿನ ‘ಸಂಚಿತ’ದ ಮೂಲಕ ವಿಭಿನ್ನ ಪ್ರಕಾರದ ಶುಭಾಶುಭ ಸುರಣೆಗಳು ಉಂಟಾಗುತ್ತವೆ. ಆದರೆ ಅದಕ್ಕನುಸಾರ ಕರ್ಮಮಾಡುವುದು, ಮಾಡದಿರುವುದು ನಮ್ಮ ಅಕಾರದೊಳಗೆ ಇದೆ. ಶುಭ ಸುರಣೆಯು ಉಂಟಾದರೂ ಪುರುಷಾರ್ಥದ ಅಭಾವದಿಂದ ಕರ್ಮವಾಗದೇ ಇರುವುದರಿಂದ ಅದು ಸಫಲವಾಗುವುದಿಲ್ಲ. ಪ್ರಾರಬ್ಧಕ್ಕದಿಂದಲೂ ಸುರಣೆ ಉಂಟಾಗುತ್ತದೆ ಹಾಗೂ ಅದಕ್ಕನುಸಾರ ಕರ್ಮಗಳೂ ಆಗುತ್ತವೆ. ಆದರೆ ಇಲ್ಲಿ ಕರ್ಮಮಾಡಲು ಮನುಷ್ಯನು ಬಾಧ್ಯನಾಗುವುದಿಲ್ಲ. ಪ್ರಾರಬ್ಧಕ್ಕನುಸಾರ ಫಲಭೋಗವು ಅವಶ್ಯವಾಗಿ ಆಗುತ್ತದೆ. ಶುಭ ಪ್ರಾರಬ್ಧವಿದ್ದರೆ ಪುರಷಾರ್ಥವಿಲ್ಲದೆಯೇ ಅನಿಚ್ಚಾ ಅಥವಾ ಪರೇಚ್ಛೆಯಿಂದ ಶುಭ ಫಲ ಸಿಗಬಹುದು. ಹೀಗೆಯೇ ಅಶುಭವೂ ಸಿಗಬಹುದು. ಕ್ರಿಯಮಾಣ (ಪುರುಷಾರ್ಥ)ವಾದರೋ ಹೊಸ ಫಲವನ್ನು ಉಂಟುಮಾಡುತ್ತದೆ. ಅದು ಈಗಲೇ ಅವಶ್ಯವಾಗಿ ಫಲಕೊಡಬಹುದು ಎಂಬುದು ನಿಯಮವಿಲ್ಲ. ಕರ್ಮವು ಪ್ರಬಲವಾದಾಗ ಫಲದಾನೋನ್ಮುಖ ಪ್ರಾರಬ್ಧದ ನಡುವಿನಲ್ಲಿಯೇ ಅದು ಪ್ರಾರಬ್ಧವಾಗಿ ತನ್ನ ಫಲವನ್ನು ಕೊಡಬಲ್ಲುದು. ಹೇಗೆಂದರೆ ಯಾರದೋ ಪ್ರಾರಬ್ಧದಲ್ಲಿ ಸಂತಾನಯೋಗವಿಲ್ಲ, ಆದರೂ ಪುತ್ರಕಾಮೇಷ್ಟಿ ಯಜ್ಞವು ವಿಧಿಪೂರ್ವಕ ಸಾಂಗವಾದಾಗ ಹೊಸ ಪ್ರಾರಬ್ಧ ಉಂಟಾಗಿ ಸಂತಾನೋತ್ಪಾದನೆಯಲ್ಲಿ ಕಾರಣವಾಗಬಲ್ಲದು. ಹೀಗೆಯೇ ಆಯುಸ್ಸಿನ ವಿಷಯದಲ್ಲಿಯೂ ತಿಳಿಯಬೇಕು. ಸಾವಿತ್ರಿಯು ತನ್ನ ಪಾತಿವ್ರತ್ಯದ ಪ್ರಭಾವದಿಂದ ಯಮರಾಜನನ್ನು ಪ್ರಸನ್ನಗೊಳಿಸಿ ಅವನಿಂದ ವರದಾನ ರೂಪದಲ್ಲಿ ತನ್ನ ಪತಿಗೆ ದೀರ್ಘಾಷ್ಯವನ್ನು ಪಡೆದಿದ್ದಳು. ಇದೂ ಹೊಸ ಪ್ರಾರಬ್ಧವೇ ಆಗಿದ್ದು, ಪ್ರಬಲ ಪುರುಷಾರ್ಥ (ಕ್ರಿಯಮಾಣ)ದ ಫಲವಾಗಿತ್ತು. ಆದರೆ ಸುಖ-ದುಃಖಾದಿ ಫಲಗಳ ಭೋಗದಲ್ಲಿ ಪೂರ್ವಕೃತ ಕರ್ಮಗಳಿಂದ ಉಂಟಾದ ಪ್ರಾರಬ್ಧದ್ದೇ ಪ್ರಧಾನತೆ ಇದೆ.</p>
<p class="Text">ಸಂಚಿತದಿಂದ ಸುರಣೆಗಳು ಉಂಟಾಗುತ್ತವೆ. ಪ್ರಾರಬ್ಧದಿಂದ ಸುಖ-ದುಃಖವನ್ನು ಕೊಡುವ ಜಾತಿ, ಆಯುಸ್ಸು, ಭೋಗಗಳ ಪ್ರಾಪ್ತಿಯಾಗುತ್ತದೆ. ಪುರುಷಾರ್ಥದಿಂದ ಹೊಸ ಕರ್ಮ ಉಂಟಾಗುತ್ತದೆ. ಇಲ್ಲಿ ಒಂದು ದೃಷ್ಟಾಂತದಿಂದ ಯಾವ ಕರ್ಮದ ಪ್ರಾಬಲ್ಯದಿಂದ ಹೇಗೆ, ಯಾವ ಕಾರ್ಯ ಆಗುತ್ತವೆ ಎಂಬುದನ್ನು ಮೂರು ರೀತಿಯ ಕರ್ಮಗಳ ಸಂಬಂಧದಲ್ಲಿ ತೋರಿಸಲಾಗಿದೆ.</p>
<p class="Text">ಒಂದು ಕಡೆಯಲ್ಲಿ ಮೂರು ಮಿತ್ರರು ಕುಳಿತ್ತಿದ್ದರು. ಯಾರೋ ಬಂದು ಅವರಿಗೆ ಇಂತಹ ಜಾಗದಲ್ಲಿ ಓರ್ವ ದೊಡ್ಡ ಮಹಾತ್ಮರು ಬಂದಿರುವರು ಎಂದು ಹೇಳಿದನು. ಇದರ ಕುರಿತು ಒಬ್ಬನೆಂದ ಅಯ್ಯಾ! ನಡೀಯಿರಿ, ನಾವು ದರ್ಶನ ಪಡೆಯೋಣ. ಇನ್ನೊಬ್ಬನೆಂದ-ನಾನಾದರೋ ಬರುವುದಿಲ್ಲ. ನೀವು ಹೋಗಿ ಬನ್ನಿ ಮೂರನೆಯವನು ಹೋಗಲು ಒಪ್ಪಿಕೊಂಡು ಅವರಿಬ್ಬರೂ ಮಹಾತ್ಮರ ಸ್ಥಾನಕ್ಕೆ ತಲುಪಿದರು. ಅಲ್ಲಿಗೆ ಹೋದಾಗ ತಿಳಿಯಿತು. ಮಹಾತ್ಮರು ಈಗ ಸ್ವಲ್ಪ ಹೊತ್ತಿನಲ್ಲಿ ನಗರಕ್ಕೆ ಹೋಗಿದ್ದಾರೆ, ಸ್ವಲ್ಪ ಹೊತ್ತಿನಲ್ಲಿ ಬರುವರು. ಆಗ ಮೂರನೆಯವನು ಗಟ್ಟಿಯಾಗಿ ಅಲ್ಲೇ ಕುಳಿತುಬಿಟ್ಟನು. ಅವನೆಂದ - ಎಷ್ಟೇ ಹೊತ್ತಿಗೆ ಬರಲಿ, ನಾನಾದರೋ ದರ್ಶನಮಾಡಿಯೇ ಬರುತ್ತೇನೆ. ಮೊದಲನೆಯನೆಂದ - ಅಯ್ಯಾ! ಅಷ್ಟು ಹೊತ್ತು ಯಾರು ಕುಳಿತುಕೊಳ್ಳುವರು, ನಾನಾದರೋ ಹಿಂದಕ್ಕೆ ಹೋಗುತ್ತಿದ್ದೇನೆ. ಹಾಗಾಗಿ ಮೂರನೆಯವನು ಕುಳಿತೇ ಇದ್ದ, ಮೊದಲನೆಯವನು ಮರಳಿದನು. ಇತ್ತ ಮಹಾತ್ಮರು ನಗರದಲ್ಲಿ ತಿರುಗಾಡುತ್ತಾ ಎರಡನೆಯವನು ಕುಳಿತಲ್ಲಿಗೆ ಬಂದರು. ಯಾರು ಮಹಾತ್ಮರ ದರ್ಶನಕ್ಕೆ ಹೋಗಲು ನಿರಾಕರಿಸಿ ಡೆರೆಯಲ್ಲೇ ಕುಳಿತ್ತಿದ್ದನೋ ಅವನಿಗೆ ಅಲ್ಲೆ ಮಹಾತ್ಮರ ದರ್ಶನವಾಗಿ ಹೋಯಿತು. ಎಲ್ಲಿಗೂ ಹೋಗಬೇಕಾಗಲಿಲ್ಲ. ಮಹಾತ್ಮರು ಅಲ್ಲಿಂದ ಮರಳಿ ತಮ್ಮ ಸ್ಥಾನಕ್ಕೆ ಹೋದರು. ಅಲ್ಲಿ ಗಟ್ಟಿಯಾಗಿ ಕುಳಿತುಕೊಂಡಿದ್ದ ಆ ಮೂರನೆಯವನಿಗೆ ದರ್ಶನವಾಯಿತು. ಎರಡನೆಯವನು ಮರುಳುವಾಗ ಬೇರೆ ದಾರಿಯಿಂದಲೇ ಬಂದಿದ್ದನು. ಆದ್ದರಿಂದ ಅವನಿಗೆ ಮಹಾತ್ಮರ ದರ್ಶನವಾಗಲಿಲ್ಲ. ಈ ಮೂವರಲ್ಲಿ ಮೊಲನೆಯವನದು ಶುಭ ಸಂಚಿತ ಪ್ರಬಲವಾಗಿತ್ತು. ಯಾರು ಮಹಾತ್ಮರ ಬಳಿಗೆ ಹೋಗುವ ಇಚ್ಛೆಯನ್ನು ಪ್ರಕಟಿಸಿದ್ದನೋ ಅವನ ಪುರುಷಾರ್ಥದ ಕೊರತೆಯಿಂದ ಅಲ್ಲಿಗೆ ಹೋಗಿಯೂ ಅವನು ಕುಳಿತುಕೊಳ್ಳದೆ ಮರಳಿದನು. ಎರಡನೆಯವ ಶುಭ ಪ್ರಾರಬ್ಧ ಪ್ರಬಲವಾಗಿತ್ತು, ಅವನಿಗೆ ಮನೆಯಲ್ಲೇ ಕುಳಿತು ಮಹಾತ್ಮರ ದರ್ಶನವಾಯಿತು. ಮೂರನೆಯವನ ಶುಭ ಪುರುಷಾರ್ಥ ಪ್ರಬಲವಾಗಿತ್ತು ಅದರಿಂದ ಅವನು ದೃಢವಾಗಿ ಅಲ್ಲಿ ಕುಳಿತುಬಿಟ್ಟನು ಮತ್ತು ದರ್ಶನ ಪಡೆದು ಮರಳಿದನು.</p>
<p class="Text">ಪ್ರಪಂಚದಲ್ಲಿ ಧರ್ಮ, ಅರ್ಥ, ಕಾಮ, ಮೋಕ್ಷ ಎಂಬ ನಾಲ್ಕು ಪದಾರ್ಥಗಳಿವೆ. ಧರ್ಮ ಮತ್ತು ಮೋಕ್ಷದ ಸಿದ್ಧಿಯಲ್ಲಿ ಪುರುಷಾರ್ಥ ಪ್ರಧಾನವಾಗಿದೆ ಹಾಗೂ ಅರ್ಥ, ಕಾಮಗಳ ಸಿದ್ಧಿಯಲ್ಲಿ ಪ್ರಾರಬ್ಧ ಪ್ರಧಾನವಾಗಿದೆ. ಅಜ್ಞಾನೀಜನರು ಧರ್ಮ, ಮೋಕ್ಷವನ್ನು ಪ್ರಾರಬ್ಧದ ಮೇಲೆ ಬಿಟ್ಟು ಬಿಡುತ್ತಾರೆ. ಅವರು ಧರ್ಮ, ಮೋಕ್ಷದಿಂದ ವಂಚಿತರಾಗುತ್ತಾರೆ; ಏಕೆಂದರೆ, ಧರ್ಮದ ಪಾಲನೆ, ಮುಕ್ತಿಯ ಸಾಧನೆ ಹೊಸ ಕರ್ಮವಾಗಿದೆ, ಹಿಂದೆ ಮಾಡಿದ ಕರ್ಮಗಳ ಫಲವಲ್ಲ. ಮನುಷ್ಯನ ಉತ್ತಮ ಸ್ವಭಾವ ಮತ್ತು ಉತ್ತಮ ಸಂಚಿತ ಕರ್ಮಪ್ರೇರಕವಾಗುವುದರಲ್ಲಿ ಸಹಾಯಕವಾಗಿದೆ. ಪ್ರಾರಬ್ಧ ಕರ್ಮವು ರೋಗಾದಿ ಅಪ್ರಿಯ ಸಂಯೋಗ ಮತ್ತು ಪ್ರಿಯದ ವಿಯೋಗವನ್ನು ನಿಮಿತ್ತವಾಗಿಸಿ, ನಿರ್ಬಲ ಮನುಷ್ಯನಿಗಾಗಿ ಧರ್ಮ ಹಾಗೂ ಮೋಕ್ಷದ ಸಾಧನೆಯಲ್ಲಿ ಬಾಧಕವಾಗುತ್ತಾ ಇರುತ್ತದೆ. ಕೆಲವು ಸಲ ಸತ್ಸಂಗಾದಿ ಸಂಯೋಗದಿಂದ ಸಹಾಯಕವೂ ಆಗಿ ಹೋಗುತ್ತದೆ. ಆದರೆ ಧರ್ಮದ ಪಾಲನೆಯಲ್ಲಿ, ಮೋಕ್ಷದ ಸಾಧನೆಯಲ್ಲಿ ಮುಖ್ಯ ಕಾರಣವು ಪ್ರಯತ್ನ (ಪುರುಷಾರ್ಥ)ವೇ ಇದೆ. ಏಕೆಂದರೆ, ಧರ್ಮದ ಪಾಲನೆ, ಮೋಕ್ಷದ ಸಾಧನೆ ತಾನೇ-ತಾನಾಗಿ ಆಗುವ ಸಂಭವವಿಲ್ಲ. ಅದಕ್ಕಾಗಿ ಧರ್ಮದಪಾಲನೆಗೆ, ಮುಕ್ತಿಯ ಸಾಧನೆಗೆ ಮಹಾತ್ಮರ ಕೃಪೆಯ ಆಶ್ರಯಪಡೆದು ಮನುಷ್ಯನು ಕಟಿಬದ್ಧನಾಗಿ ತತ್ಪರತೆಯಿಂದ ಪ್ರಯತ್ನಿಸಬೇಕು.</p>
<p class="Sub-Heading" id="toc_marker-18-1">ಪ್ರಾರಬ್ಧ</p>
<p class="Text">ಮೂರ್ಖನಾದ ಮನುಷ್ಯನು ಅರ್ಥ, ಕಾಮಗಳ ಸಿದ್ಧಿಗಾಗಿ ಸುಳ್ಳು, ಕಪಟ, ಕಳ್ಳತನ, ವ್ಯಭಿಚಾರಾದಿ ನಾನಾ ರೀತಿಯ ಪಾಪಗಳನ್ನು ಮಾಡುತ್ತಾನೆ. ಆದರೆ ಅದರಿಂದ ಏನೂ ಸಿಗುವುದಿಲ್ಲ. ಏನೆಲ್ಲ ಸಿಗುತ್ತದೋ ಅದೆಲ್ಲವೂ ಹಿಂದಿನ ಪ್ರಾರಬ್ಧದಿಂದಲೇ ಸಿಗುತ್ತದೆ. ಅದು ಪಾಪ ಮಾಡದೆಯೂ ಅವಶ್ಯವಾಗಿ ದೊರೆಯುತ್ತದೆ. ಮನುಷ್ಯನು ಪ್ರಯತ್ನ ಪೂರ್ವಕ ಪಾಪಗಳನ್ನು ಮಾಡುತ್ತಾನೆ, ಆದರೆ ಅದರ ಫಲ ದುಃಖವನ್ನು ಭೋಗಿಸಲು ಬಯಸುವುದಿಲ್ಲ. ಆದರೆ ಅನೇಕ ಪ್ರತಿಕಾರ ಮಾಡಿದರೂ ಅವನಿಗೆ ಪಾಪದ ಫಲಭೋಗಿಸಲೇ ಬೇಕಾಗುತ್ತದೆ. ಪಾಪದ ಫಲವಾದ ದುಃಖವು ಅನೇಕ ಪ್ರತಿಕಾರ ಮಾಡಿದರೂ ನಿವೃತ್ತಿಯಾಗುವುದಿಲ್ಲವೋ, ಹಾಗೆಯೇ ಪುಣ್ಯದ ಫಲ ಅರ್ಥ, ಕಾಮರೂಪೀ ಸುಖವೂ ಕೂಡ ಪ್ರಯತ್ನವಿಲ್ಲದೆಯೇ ದೊರೆಯುತ್ತದೆ. ಪ್ರಯತ್ನ ವಾದರೋ ಕೇವಲ ನಿಮಿತ್ತಮಾತ್ರವಿದೆ. ಏಕೆಂದರೆ, ಅರ್ಥ, ಕಾಮಗಳ ಸಿದ್ಧಿಯಲ್ಲಿ ಮುಖ್ಯ ಹೇತು ಪ್ರಾರಬ್ಧವೇ ಆಗಿದೆ. ಏನೆಲ್ಲ ದೊರೆಯುವುದಿದೆಯೋ ಅದಕ್ಕಿಂತ ಹೆಚ್ಚಿಗೆ ಸಿಗಲಾರದು ಹಾಗೂ ಏನಾಗಬೇಕೋ ಅದು ಪ್ರತಿಕಾರ ಮಾಡಿದರೂ ನಿಲ್ಲಲಾರದು. ಆದುದರಿಂದ ಅರ್ಥ, ಕಾಮಗಳ ಸಿದ್ಧಿಗಾಗಿ ಪಾಪ ಮಾಡುವುದು ಬರೀ ಮೂರ್ಖತೆಯಾಗಿದೆ.</p>
<p class="Text">ಮನುಷ್ಯರು ಅಜ್ಞಾನವಶರಾಗಿ ಅರ್ಥ, ಕಾಮವನ್ನು ಪುರುಷಾರ್ಥದ ಈನವೆಂದು ತಿಳಿದುಕೊಂಡು, ಅವುಗಳ ಸಿದ್ಧಗಾಗಿ ತಮ್ಮ ಜೀವನವನ್ನು ತೊಡಗಿಸುತ್ತಾರೆ ಹಾಗೂ ನಾನಾ ಪ್ರಕಾರದ ಪಾಪಗಳನ್ನು ಮಾಡಿ ಆಸುರೀ ಯೋನಿಯಲ್ಲಿ ಮತ್ತು ನರಕದಲ್ಲಿ ಬೀಳುತ್ತಾರೆ. ಆದರೆ ಅರ್ಥ, ಕಾಮಗಳ ಸಿದ್ಧಿಯು ಪುರುಷಾರ್ಥದಿಂದಲೇ ಆಗುವುದಿದ್ದರೆ ಎಲ್ಲ ಜನರು ಶ್ರೀಮಂತರಾಗುತ್ತಿದ್ದರು. ಎಲ್ಲರ ಕಾಮನೆಯೂ ಸಫಲವಾಗುತ್ತಿತ್ತು. ಏಕೆಂದರೆ, ಎಲ್ಲರೂ ಶ್ರೀಮಂತರಾಗಲು ಬಯಸುತ್ತಾರೆ. ಎಲ್ಲರಿಗೂ ತಮ್ಮ ಕಾಮನೆಗಳ ಪೂರ್ತಿಯ ಇಚ್ಛೆಯೂ ಇರುತ್ತದೆ. ಆದರೆ ಹೀಗೆ ನೋಡಲು ಸಿಗುವುದಿಲ್ಲ. ಎಲ್ಲಾದರೂ ಹಿಂದಿನ ಪ್ರಬಲ ಪ್ರಾರಬ್ಧದಿಂದ ಕಾಮ, ಅರ್ಥಗಳ ಸಿದ್ಧಿಯಾದರೆ ಮೂರ್ಖ ಮನುಷ್ಯನು ಅದನ್ನು ತನ್ನ ಪುರುಷಾರ್ಥದಿಂದ ಆಯಿತು ಎಂದು ತಿಳಿಯುತ್ತಾನೆ, ಆದರೆ ಈ ಮಾತು ತಪ್ಪಾಗಿದೆ. ಅದಕ್ಕಾಗಿ ಮನುಷ್ಯನು ಅರ್ಥ, ಕಾಮ ಪರಾಯಣರಾಗಿ ತಮ್ಮ ಮನುಷ್ಯ ಜೀವನವನ್ನು ಹಾಳುಮಾಡುವುದು ಉಚಿತವಲ್ಲ.</p>
<p class="Text">ಪ್ರಾರಬ್ಧದ ಭೋಗವು ಅನಿಚ್ಛೆಯಿಂದ ಪರೇಚ್ಛೆಯಿಂದ, ಸ್ವೇಚ್ಛೆಯಿಂದ ಹೀಗೆ ಮೂರರಿಂದ ಉಂಟಾಗುತ್ತದೆ.</p>
<p class="Text">ಮನುಷ್ಯನು ಸಾಯಲು ಬಯಸುವುದಿಲ್ಲ, ದುಃಖವನ್ನು ಭೋಗಿಸಲೂ ಬಯಸುವುದಿಲ್ಲ. ಆದರೆ ಹಿಂದೆ ಮಾಡಿದ ಪಾಪಗಳ ಫಲವಾಗಿ ವಜ್ರಪಾತ (ಸಿಡಿಲು ಬಡಿಯುವುದು). ಮಹಾಮಾರಿ, ಕ್ಷಾಮ, ಬೆಂಕಿ ಆಕಸ್ಮಿಕ, ನೆರೆ ಮುಂತಾದ ಪೀಡೆಗಳಿಂದ ಮನುಷ್ಯನು ದುಃಖಿತನಾಗುತ್ತಾನೆ. ಕೆಲಕೆಲವರು ಸುತ್ತೂ ಹೋಗುತ್ತಾರೆ. ಹೀಗೆಯೇ ಹಿಂದೆ ಮಾಡಿದ ಪುಣ್ಯಪ್ರಭಾವದಿಂದ ಯಾರಿಗಾದರೂ ಅಕಸ್ಮಾತ್ ಹೂಳಿಟ್ಟಧನ ದೊರೆಯುತ್ತದೆ, ಕೆಲವರಿಗೆ ಸಖಕ್ಕೆ ಕಾರಣವಾದ ಪಿತ್ರಾರ್ಜಿತ ಸಂಪತ್ತಿನ ಬೆಲೆ ಹೆಚ್ಚುತ್ತದೆ. ಇದೆಲ್ಲವೂ ಅನಿಚ್ಛಾ ಪ್ರಾರಬ್ಧದ ಭೋಗವಾಗಿದೆ.</p>
<p class="Text">ಹಿಂದೆ ಮಾಡಿದ ಪಾಪಗಳ ಫಲವಾಗಿ ದುಃಖಕ್ಕೆ ಕಾರಣವಾದ ಕಳ್ಳರು, ದರೋಡೆಕೋರರು, ಸಿಂಹ ಮುಂತಾದವರಿಂದ ಧನ, ಜನ, ಶರೀರದ ಹಾನಿಯು ಆಗುತ್ತದೆ. ಹೀಗೆಯೇ ಹಿಂದೆ ಮಾಡಿದ ಪುಣ್ಯ ಪ್ರಭಾವದಿಂದ ಅವನನ್ನು ದತ್ತು ತೆಗೆದುಕೊಳ್ಳುತ್ತಾನೆ, ಅಥವಾ ಯಾವುದಾದರು ರಾಜನು ಸುಖಕ್ಕೆ ಕಾರಣವಾದ ರಾಜ್ಯವನ್ನು ಒಪ್ಪಿಸುತ್ತಾನೆ. ಇದೆಲ್ಲವೂ ಪರೇಚ್ಛಾ ಪ್ರಾರಬ್ಧದ ಭೋಗವಾಗಿದೆ.</p>
<p class="Text">ಮೇಲೆ ಹೇಳಿದ ಅನಿಚ್ಛೆ, ಪರೇಚ್ಛೆಯಿಂದ ದೊರೆಯುವ ಸುಖ-ದುಃಖ ಭೋಗಗಳ ವಿಷಯದಲ್ಲಿ ಮನುಷ್ಯನು ಖಂಡಿತವಾಗಿ ಪರತಂತ್ರನಾಗಿರುತ್ತಾನೆ. ಸ್ವೇಚ್ಛೆಯಿಂದ ಮಾಡಿದ ಕೃಷಿ, ವ್ಯಾಪಾರಗಳಲ್ಲಿ ಹಿಂದೆ ಮಾಡಿದ ಪಾಪಗಳ ಫಲವಾಗಿ ದುಃಖಕ್ಕೆ ಕಾರಣವಾದ ನಷ್ಟ ಉಂಟಾಗುವುದು, ತನ್ನ ಮತ್ತು ಕುಟುಂಬದ ಜನರ ರೋಗಾದಿಗಳ ನಿವೃತ್ತಿಗಾಗಿ ಮಾಡಿದ ಔಷಧೋಪಚಾರಗಳು ವಿಪರೀತ ಪರಿಣಾಮ ಉಂಟಾಗುವುದು; ಹೀಗೆಯೇ ಹಿಂದೆ ಮಾಡಿದ ಪುಣ್ಯದ ಪ್ರಭಾವದಿಂದ ಸುಖದ ಹೇತುವಾದ ಪತ್ನೀ, ಪುತ್ರರು, ಧನ, ಗೃಹ ಮುಂತಾದವುಗಳ ಪ್ರಾಪ್ತಿಗಾಗಿ ಇಚ್ಛಾಪೂರ್ವಕ ಮಾಡಿದ ಪ್ರಯತ್ನವು ಸಫಲವಾಗುವುದು - ಇದೆಲ್ಲವೂ ಸ್ವೇಚ್ಛಾ ಪ್ರಾರಬ್ಧದ ಭೋಗವಾಗಿದೆ.</p>
<p class="Text">ಮೇಲೆ ಹೇಳಿದ ರೀತಿಯಿಂದ ಈ ಜನ್ಮದಲ್ಲಿ ಉಂಟಾಗುವ ಪ್ರಾರಬ್ಧದ ಭೋಗವು ಹೆಚ್ಚಾಗಿ ಹಿಂದಿನ ಜನ್ಮದಲ್ಲಿ ಮಾಡಿರುವ ಕರ್ಮಗಳ ಫಲವೇ ಆಗಿರುತ್ತದೆ. ಆದರೆ ಕೆಲಕೆಲವರು ಈ ಜನ್ಮದಲ್ಲಿ ಬಲವತ್ತರ ಕ್ರಿಯಮಾಣ ಕರ್ಮವೂ ಆಗಲೇ ಪ್ರಾರಬ್ಧವಾಗಿ ಇದೇ ಜನ್ಮದಲ್ಲಿ ಫಲವನ್ನು ಕೊಡಲು ಪ್ರಸ್ತುತವಾಗುತ್ತವೆ. ಯಾರಾದರೂ ಪರಸ್ತ್ರೀಗಮನಾದಿ ಪಾಪಕರ್ಮ ಮಾಡಿದರೆ, ಅದರ ಫಲವಾಗಿ ಉಪದಂಶ, ಏಡ್ಸ್, ಧಾತುಕ್ಷಯ ಮುಂತಾದ ಕಾಯಿಲೆಗಳು ಉಂಟಾಗುತ್ತವೆ. ಹೀಗೆಯೇ ಯಾರಾದರೂ ಪತ್ನೀ, ಪುತ್ರ, ಧನದ ಪ್ರಾಪ್ತಿಗಾಗಿ ಮತ್ತು ರೋಗಾದಿಗಳ ನಿವೃತ್ತಿಯ ಕಾಮನೆಯಿಂದ ಯಜ್ಞ, ದಾನ, ತಪರೂಪೀ ಪುಣ್ಯಕರ್ಮವನ್ನು ವಿಪೂರ್ವಕ ಶ್ರದ್ಧೆಯಿಂದ ಮಾಡಿದರೆ, ಅದರ ಫಲವಾಗಿ ಅವನಿಗೆ ಮೇಲೆ ಹೇಳಿದ ಇಷ್ಟದ ಪ್ರಾಪ್ತಿ ಆಗಿ ಹೋಗುತ್ತದೆ. ಆದರೆ ಆತ್ಮೋದ್ಧಾರಕ್ಕೆ ಭಕ್ತಿ, ಜ್ಞಾನ, ವೈರಾಗ್ಯಮತ್ತು ನಿಷ್ಕಾಮ ಕರ್ಮ ಮುಂತಾದ ಸಾಧನೆಗಳನ್ನು ತತ್ಪರತೆಯಿಂದ ಅನುಷ್ಠಾನಮಾಡಿದ ಮನುಷ್ಯನಿಗೆ ಅದರ ಫಲವಾಗಿ ಇದೇ ಜನ್ಮದಲ್ಲಿ ಬೇಗನೇ ಮೋಕ್ಷ (ಭಗವತ್ ಪ್ರಾಪ್ತಿ)ವು ಉಂಟಾಗುತ್ತದೆ.</p>
<p class="Sub-Heading" id="toc_marker-18-2">ಸಂಚಿತ</p>
<p class="Text">ಮನುಷ್ಯನು ಈ ಜನ್ಮದಲ್ಲಿ ಮಾಡಿದ ಕ್ರಿಯಮಾಣ ಕರ್ಮಗಳಲ್ಲಿನ ಯಾವ ಅಂಶದ ಪ್ರಾರಬ್ಧವಾಗಿ ಮನುಷ್ಯನಿಗೆ ಭೋಗನ್ನೀಯಲು ಪ್ರಸ್ತುತವಾಗುತ್ತದೋ, ಅದಾದರೋ ಫಲವನ್ನು ನೀಡಿ ಕ್ಷಯವಾಗಿ ಹೋಗುತ್ತದೆ. ಇದಲ್ಲದೆ ಈ ಜನ್ಮದ ಉಳಿದಿರುವ ಕ್ರಿಯಮಾಣ ಕರ್ಮಗಳು ಹಿಂದಿನ ಜನ್ಮದ ಸಂಚಿತ ಕರ್ಮಗಳೊಂದಿಗೆ ಸಮ್ಮಿಲಿತವಾಗಿ ಹೋಗುತ್ತವೆ. ಈ ಸಂಚಿತ ಕರ್ಮಗಳು ಭಕ್ತಿ, ಜ್ಞಾನ, ನಿಷ್ಕಾಮಕರ್ಮ ಮುಂತಾದ ಸಾಧನೆಗಳಿಂದ ಕ್ಷಯವಾಗಿ ವಿನಾಶವಾಗುತ್ತವೆ. ಈ ಸಂಚಿತ ಕರ್ಮ ಸಮೂಹದ ನಾಶವಾಗುವ ತನಕ ಅವು ಮುಂದಿನ ಜನ್ಮಗಳನ್ನು ಕೊಡುತ್ತಾ ಇರುತ್ತವೆ.</p>
<p class="Text">ಮನುಷ್ಯನು ಮಾಡುವ ಪುಣ್ಯ-ಪಾಪ, ಮಿಶ್ರ ಕರ್ಮಗಳ ಸಂಸ್ಕಾರಗಳು ಎರಡು ರೀತಿಯಿಂದ ಅವನ ಹೃದಯದಲ್ಲಿ ನೆಲೆಸುತ್ತವೆ. (1) ಸುಖ-ದುಃಖಾದಿ, ಜಾತಿ, ಆಯುಸ್ಸು, ಭೋಗಗಳನ್ನು ಕೊಡುವಂತಹವುಗಳು, (2) ಸ್ವಭಾವವನ್ನು ಉಂಟುಮಾಡುವ ಸಾತ್ತ್ವಿಕ, ರಾಜಸ, ತಾಮಸ ವೃತ್ತಿರೂಪೀ ಸಂಸ್ಕಾರಗಳು. ಇವುಗಳಲ್ಲಿ ಮೊದಲ ಪ್ರಕಾರದ ಸಂಸ್ಕಾರಗಳಾದರೋ ಫಲವನ್ನಿತ್ತು ಮುಗಿದು ಹೋಗುತ್ತವೆ. ಆದರೆ ಸಾತ್ತ್ವಿಕ, ರಾಜಸ, ತಾಮಸ ವೃತ್ತಿರೂಪೀ-ಸಂಸ್ಕಾರಗಳು ಸ್ವಭಾವದ ರೂಪದಲ್ಲಿ ಉಳಿಯುತ್ತವೆ. ಅವು ಭವಿಷ್ಯದಲ್ಲಿ ಹೊಸ ಪುಣ್ಯ - ಪಾಪಾದಿ ಕರ್ಮಗಳ ಪ್ರೇರಕವಾಗುತ್ತವೆ. ಆದುದರಿಂದ ಮನುಷ್ಯನು ತನ್ನ ಸ್ವಭಾವವನ್ನು ಸುಧಾರಿಸಿಕೊಳ್ಳಲು ವಿವೇಕ ವೈರಾಗ್ಯಪೂರ್ವಕ ಸತ್ಸಂಗ, ಭಕ್ತಿ, ಜ್ಞಾನ, ನಿಷ್ಕಾಮಕರ್ಮಗಳ ಮೂಲಕ ರಾಜಸೀ, ತಾಮಸೀ ವೃತ್ತಿಗಳನ್ನು ಶಮನಗೈದು, ಕೇವಲ ಸಾತ್ತ್ವಿಕ ವೃತ್ತಿಗಳ ಪ್ರವಾಹ ಉಂಟುಮಾಡಬೇಕು. ಈ ರೀತಿ ಸಾಧನೆಮಾಡುವುದರಿಂದ ಸಂಚಿತಕರ್ಮ ಮತ್ತು ರಾಜಸೀ, ತಾಮಸೀ ವೃತ್ತಿಗಳು ಕ್ಷಯವಾಗಿ ಮನುಷ್ಯನು ಭಗವತ್ ಪ್ರಾಪ್ತಿಗಾಗಿ ಸಮರ್ಥನಾಗುತ್ತಾನೆ.</p>
<p class="Sub-Heading" id="toc_marker-18-3">ಕ್ರಿಯಮಾಣ</p>
<p class="Text">ರಾಗ, ದ್ವೇಷ, ಕಾಮನೆ, ಮಮತೆ, ಅಹಂಕಾರ ಪೂರ್ವಕ ಮನ, ವಚನ, ಶರೀರದಿಂದ ಮಾಡಲಾಗುವ ಪುಣ್ಯ-ಪಾಪ, ಮಿಶ್ರ ಕರ್ಮಗಳು ಕ್ರಿಯಮಾಣ ಕರ್ಮಗಳಾಗಿವೆ. ಸ್ವೇಚ್ಛಾಪ್ರಾರಬ್ಧ ಭೋಗದ ನಿಮಿತ್ತ ಆಗುವ ಕರ್ಮಗಳೂ ಕ್ರಿಯಮಾಣದ ಅಂತರ್ಗತವೇ ಆಗಿವೆ. ಏಕೆಂದರೆ, ಅವುಗಳಲ್ಲಿ ಕರ್ತವ್ಯ ಬುದ್ಧಿಯಿಲ್ಲದೆ ಶಾಸ್ತ್ರಕ್ಕೆ ಅನುಕೂಲ ಮತ್ತು ಶಾಸ್ತ್ರಕ್ಕೆ ಪ್ರತಿಕೂಲ ಆಗುವ ಕ್ರಿಯೆಗಳು ಪುಣ್ಯ ಹಾಗೂ ಪಾಪರೂಪೀ ಆಗುವ ಕಾರಣ ಕ್ರಿಯಮಾಣದಲ್ಲಿ ಸೇರಿಹೋಗುತ್ತವೆ.</p>
<p class="Text">ಈಶ್ವರ ಮತ್ತು ಪ್ರಾರಬ್ಧದ ಮೇಲೆ ವಿಶ್ವಾಸವಿಲ್ಲದ ಅಜ್ಞಾನೀ ಮನುಷ್ಯನು ಸುಳ್ಳು, ಕಪಟ, ಕಳ್ಳತನ, ವ್ಯಭಿಚಾರಗಳ ಮೂಲಕ ಅರ್ಥ, ಕಾಮಗಳ ಸಿದ್ಧಿಯನ್ನು ಪ್ರಾರಬ್ಧವನ್ನು ಬಿಟ್ಟು ಪುರುಷಾರ್ಥದಿಂದ ಮಾಡಲು ಬಯಸುತ್ತಾನೆ. ಅವರ ಆ ಸಿದ್ಧಿಯು ಪ್ರಾರಬ್ಧವಿಲ್ಲದೆ ಆಗುವುದೇ ಇಲ್ಲ. ದೊರೆಯುವುದೆಲ್ಲವೂ ಪ್ರಾರಬ್ಧಕ್ಕನುಸಾರವೇ ಇರುತ್ತದೆ. ಆದರೆ ಆ ಮೂರ್ಖರು ಶಾಸ್ತ್ರವಿರುದ್ಧ ಕ್ರಿಯೆಗೈದು ವ್ಯರ್ಥವಾಗಿಯೇ ಪಾಪಕ್ಕೆ ಭಾಗಿಯಾಗುತ್ತಾರೆ. ಈಶ್ವರ, ಪ್ರಾರಬ್ಧದ ಮೇಲೆ ವಿಶ್ವಾಸವಿರುವವರು ಯಾವುದೇ ಪಾಪಕ್ರಿಯೆಯನ್ನು ಮಾಡದೆ ಶಾಸ್ತ್ರಾನುಕೂಲ ಕರ್ಮಮಾಡುತ್ತಾ, ಸತ್ಯ, ನ್ಯಾಯಪೂರ್ವಕವಾಗಿಯೇ ಅರ್ಥ, ಕಾಮಗಳ ಸಿದ್ಧಿಯನ್ನು ಬಯಸುತ್ತಾರೆ. ಅವರು ಭಾರೀ ಆಪತ್ತು ಬಂದರೂ ಸತ್ಯ, ನ್ಯಾಯ, ಧರ್ಮದಿಂದ ವಿಚಲಿತರಾಗುವುದಿಲ್ಲ. ಆದ್ದರಿಂದ ಪ್ರಾರಬ್ಧಕ್ಕನುಸಾರ ಅವರ ಕಾರ್ಯ ಸಿದ್ಧವಾಗಿಯೇ ಆಗುತ್ತದೆ. ಅವರು ಪುಣ್ಯಕ್ಕೆ ಭಾಗಿಯಾಗುತ್ತಾರೆ. ಕರ್ಮವನ್ನು ನಿಷ್ಕಾಮಭಾವದಿಂದ ಮಾಡಿದಾಗಲಾದರೋ ಪರಮಶ್ರೇಯಸ್ಸನ್ನೂ ಪಡೆದುಕೊಳ್ಳುವರು.</p>
<p class="Text">ಯಾವ ಕರ್ಮಗಳು ರಾಗ, ದ್ವೇಷ, ಕಾಮನೆ, ಮಮತೆ, ಅಹಂಕಾರ ಇವುಗಳಿಂದ ರಹಿತರಾಗಿ ಮಾಡಲಾಗುವ, ಅಥವಾ ಭಗವದರ್ಥ, ಭಗವರ್ದಣ ಬುದ್ಧಿಯಿಂದ ಮಾಡಲಾಗುವ ಆ ಕರ್ಮಗಳು ವಾಸ್ತವವಾಗಿ ಕರ್ಮಗಳೇ ಅಲ್ಲ. ಅದಕ್ಕಾಗಿ ಅವು ಕ್ರಿಯಮಾಣದಲ್ಲಿ ಸೇರುವುದಿಲ್ಲ ಹಾಗೂ ಸ್ವಪ್ನದಲ್ಲಿ ಆಗುವ ಮಾನಸಿಕ ಕ್ರಿಯೆಯು ಕ್ರಿಯಮಾಣದಲ್ಲಿ ಒಂದಾಗುವುದಿಲ್ಲ. ಏಕೆಂದರೆ, ಅವು ತಿಳಿದು — ತಿಳಿದು ಮಾಡಿದವುಗಳಲ್ಲ. ಅವುಗಳಲ್ಲಿ ಕರ್ತೃವು ನಿದ್ದೆಗೆ ವಶೀಭೂತನಾದ್ದರಿಂದ ಪರತಂತ್ರನಾಗಿದ್ದಾನೆ. ಅದಕ್ಕಾಗಿ ಅವು ಅನಿಚ್ಛೆ ಮತ್ತು ಸ್ವೇಚ್ಛಾಸಂಯುಕ್ತ ಪ್ರಾರಬ್ಧಭೋಗದಲ್ಲಿಯೂ ಸೇರುವುದಿಲ್ಲ.</p>
<p class="Text">ಪ್ರಾರಬ್ಧ ಕರ್ಮಗಳಾದರೋ ಮನುಷ್ಯನು ಭೋಗಿಸಲೇ ಬೇಕಾಗುತ್ತದೆ. ಆದ್ದರಿಂದ ಅವು ಭೋಗಗಳನ್ನಿತ್ತು ಕ್ಷಯವಾಗಿ ಹೋಗುತ್ತವೆ. ಉಳಿದಿರುವವುಗಳು ಪರಮಾತ್ಮನ ಪ್ರಾಪ್ತಿಯಲ್ಲಿ ತಡೆಯನ್ನುಂಟುಮಾಡುವುದಿಲ್ಲ. ಭಗವತ್ ಪ್ರಾಪ್ತಿಯ ಬಳಿಕವೂ ಅವು ಪ್ರಾರಬ್ಧದಿಂದ ಉಂಟಾಗುವ ಸುಖ-ದುಃಖಾದಿ ನಿಮಿತ್ತ ಶರೀರದಲ್ಲಿ ಆಗುತ್ತಾ ಇರುವವು. ಆದ್ದರಿಂದ ಅವುಗಳು ಇರುವುದರಿಂದ ನಮಗೆ ಯಾವ ಹಾನಿಯೂ ಆಗುವುದಿಲ್ಲ. ವಿವೇಕ, ವೈರಾಗ್ಯಪೂರ್ವಕ ಸತ್ಸಂಗ, ಭಕ್ತಿ, ಜ್ಞಾನ, ನಿಷ್ಕಾಮಕರ್ಮ ಮುಂತಾದ ಸಾಧನೆಗಳಿಂದ ಪ್ರಾರಬ್ಧ, ಸಂಚಿತ, ಕ್ರಿಯಮಾಣ ಮೂರರನಾಶವಾಗಿ ಪರಮಾತ್ಮನ ಪ್ರಾಪ್ತಿಯಾಗಿ ಹೋಗುತ್ತದೆ. ಪರಮಾತ್ಮಪ್ರಾಪ್ತ ಪುರುಷನಲ್ಲಿ ಸಂಚಿತ ಕರ್ಮಗಳಾದರೋ ಅತ್ಯಂತ ಅಭಾವವಿದ್ದೇ ಇದೆ. ಕ್ರಿಯಮಾಣ ಕರ್ಮಗಳು ಅವನಿಗೆ ತಟ್ಟುವುದಿಲ್ಲ. ಏಕೆಂದರೆ, ಅವುಗಳಿಂದಾಗುವ ಕ್ರಿಯೆಗಳಲ್ಲಿ ರಾಗ, ದ್ವೇಷ, ಕಾಮನೆ, ಮಮತೆ, ಅಹಂಕಾರ ಮುಂತಾದ ವಿಕಾರಗಳು ಅತ್ಯಂತ ಅಭಾವವಿರುತ್ತವೆ. ಅದಕ್ಕಾಗಿ ಅವನ ಕರ್ಮಗಳು ಕರ್ಮಗಳೇ ಅಲ್ಲ. ಇದಲ್ಲದೆ ಅವನಿಂದ ಪ್ರಾರಬ್ಧದಿಂದ ಆಗುವ ಘಟನೆಗಳಲ್ಲಿಯೂ ರಾಗ-ದ್ವೇಷದ ಅಭಾವವಿದ್ದ ಕಾರಣ ಯಾರೂ ಸುಖ-ದುಃಖದ ಭೋಕ್ತಾ ಇರುವುದಿಲ್ಲ. ಆದ್ದರಿಂದ ಅವರ ಪ್ರಾರಬ್ಧಕರ್ಮಗಳು ಉಳಿದಿದ್ದರೂ ಉಳಿಯದಂತೆ ಇವೆ. ಕೇವಲ ಸುಖ-ದುಃಖಗಳ ನಿಮಿತ್ತಮಾತ್ರ ಘಟನೆಗಳು ಅವನಲ್ಲಿ ಕಂಡುಬರುತ್ತವೆ. ಆದರೆ ಸುಖ-ದುಃಖ, ಹರ್ಷ-ಶೋಕಾದಿ ವಿಕಾರಗಳಿಂದ ಸರ್ವಥಾ ರಹಿತನಾದವನಲ್ಲಿ ಪ್ರಾರಬ್ಧಾನುಸಾರ ಸುಖ-ದುಃಖಾದಿ ನಿಮಿತ್ತ ಆಗುವ ಘಟನೆಗಳೊಂದಿಗೆ ಅವನಿಗೆ ಯಾವ ಸಂಬಂಧವೂ ಉಳಿಯುವುದಿಲ್ಲ. ಆದ್ದರಿಂದ ಅವನ ಪ್ರಾರಬ್ಧಭೋಗರೂಪೀ ಕರ್ಮಗಳೂ ಕೂಡ ಒಂದು ರೀತಿಯಿಂದ ಕ್ಷಯವಾಗಿವೆ ಎಂದೇ ತಿಳಿಯಲಾಗುತ್ತದೆ.</p>
<p class="Text">ಶ್ರುತಿ ಹೇಳುತ್ತದೆ —</p>
<p class="Shlok">ಭಿದ್ಯತೇ ಹೃದಯಗ್ರಂಥಿಶ್ಛಿದ್ಯಂತೇ ಸರ್ವಸಂಶಯಾಃ ।</p>
<p class="Shlok">ಕ್ಷೀಯಂತೇ ಚಾಸ್ಯ ಕರ್ಮಾಣಿ ತಸ್ಮಿನ್ ದೃಷ್ಟೇ ಪರಾವರೇ ॥</p>
<p class="TXT-Right">(ಮು-ಉ. 2/2/8)</p>
<p class="Text para-style-override-2">ಆ ಪರಬ್ರಹ್ಮ ಪರಮಾತ್ಮನ ಸಾಕ್ಷಾತ್ಕಾರ ಪಡೆದ ಬಳಿಕ ಈ ಪುರುಷನ ಹೃದಯ ಗ್ರಂಥಿಯು ಬಿಚ್ಚಲ್ಪಟ್ಟ, ಎಲ್ಲ ಸಂಶಯಗಳು ಕತ್ತರಿಸಿ ಹೋಗುತ್ತವೆ. ಅವನ ಪ್ರಾರಬ್ಧ, ಸಂಚಿತ, ಕ್ರಿಯಮಾಣರೂಪೀ ಸಮಸ್ತ ಕರ್ಮಗಳು ನಾಶವಾಗಿ ಹೋಗುತ್ತವೆ.<span></span></p>


<p class="Page-Break"> </p>
<p class="First-End-Page-text" id="toc_marker-19" xml:lang="en-GB">ಕೊನೆಯ ಪುಟ</p>

