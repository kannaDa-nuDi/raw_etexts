
<p class="First-End-Page-text para-style-override-1" id="toc_marker-1" xml:lang="en-GB">ಮೊದಲ ಪುಟ</p>
<p class="Titel-Page---Shri-Hari">॥ ಶ್ರೀಹರಿಃ ॥</p>
<p class="Title-Page---Book-Name">ಭಗವತ್ಪ್ರಾಪ್ತಿಯ ಸುಗಮತೆ</p>
<p class="Title-Page---Hindi-Name">भगवत्प्राप्ति की सुगमता - कन्नड़</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಮಾತಾ ಚ ಪಿತಾ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಸರ್ವಂ ಮಮ ದೇವದೇವ ॥</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tikkakar" xml:lang="kn-IN">ಶ್ರದ್ಧೇಯ ಸ್ವಾಮಿ ರಾಮಸುಖದಾಸಜೀ ಮಹಾರಾಜ್</p>
<p class="Title-Page---Gita-Seva-Trust para-style-override-2">ಗೀತಾ ಸೇವಾ ಟ್ರಸ್ಟ್<span></span></p>


<p class="Page-Break">॥ ಶ್ರೀಹರಿಃ ॥</p>
<p class="Chapter-Heading" id="toc_marker-2">ನಮ್ರ ನಿವೇದನೆ</p>
<p class="Text">ಪರಮ ಶ್ರದ್ಧೇಯ ಸ್ವಾಮಿ ಶ್ರೀರಾಮಸುಖದಾಸ ಮಹಾರಾಜ್ - ಅವರಿಂದ ಮಾಡಲಾದ ಕೆಲವು ಪ್ರವಚನಗಳ ಸಂಗ್ರಹ ಪ್ರಕಾಶನ ಗೊಳಿಸಲಾಗುತ್ತಿದೆ. ಈ ಪ್ರವಚನಗಳು ಸಾಧಕರಿಗೆ ಬಹಳ ಉಪಯೋಗಿಯಾಗಿವೆ. ಇವುಗಳಲ್ಲಿ ಭಗವತ್ಪ್ರಾಪ್ತಿಯ ಸುಗಮತೆಯ ರಹಸ್ಯವನ್ನು ಸರಳವಾದ ಆಡುಭಾಷೆಯಲ್ಲಿ ಬಹಳ ಸುಂದರವಾದ ರೀತಿಯಲ್ಲಿ ತಿಳಿಸುವ ಪ್ರಯತ್ನ ಮಾಡಲಾಗಿದೆ.</p>
<p class="Text para-style-override-2">ಆಧ್ಯಾತ್ಮಿಕ ಉನ್ನತಿಯನ್ನು ಬಯಸುವ ಜಿಜ್ಞಾಸುಗಳೆಲ್ಲರಲ್ಲಿ ಈ ಸಂಗ್ರಹವನ್ನು ಒಮ್ಮೆ ಮನೋಯೋಗಪೂರ್ವಕವಾಗಿ ಓದಿ ಹೆಚ್ಚು ಹೆಚ್ಚು ಲಾಭ ಪಡೆಯಬೇಕೆಂಬ ಪ್ರಾರ್ಥನೆಯಾಗಿದೆ. ಈ ಸದ್ಗ್ರಂಥವನ್ನು ನೀವು ಓದಿ ಬೇರೆಯವರೂ ಓದುವಂತೆ ಪ್ರೋತ್ಸಾಹಿಸಿರಿ.<span></span></p>


<p class="Page-Break">॥ ಓಂ ಶ್ರೀಪರಮಾತ್ಮನೇ ನಮಃ ॥</p>
<p class="Chapter-Heading" id="toc_marker-3">1 ತತ್ಕಾಲಸಿದ್ಧಿಯ ದಾರಿ</p>
<p class="Text">ಸಾಧನ ಪ್ರಣಾಲಿಯು - ಒಂದು ಶರೀರ, ಇಂದ್ರಿಯಗಳು, ಮನಸ್ಸು, ಬುದ್ಧಿಯನ್ನು ಜೊತೆಯಾಗಿಸಿಕೊಂಡು ಸಾಧನೆ ಮಾಡುವುದು, ಮತ್ತೊಂದು ನೇರವಾಗಿ ಪರಮಾತ್ಮನ ಜೊತೆಗೆ ಸಂಬಂಧ ಜೋಡಿಸುವುದು ಎಂಬುದು ಎರಡು ವಿಧವಾಗಿದೆ.</p>
<p class="Text">ಗೀತೆಯಲ್ಲಿ ಯೋಗದ ಮಹಿಮೆಯನ್ನು ಹೇಳಿದೆ. ಸಮತೆಯ ಹೆಸರು ಯೋಗವೆಂದಾಗಿದೆ. ಹಾಗಾದರೆ ಅದು ಇನ್ನೂ ಧಾರಣೆಯಾಗದಿದ್ದರೂ ಮೊದಲು ಸಮತೆಯನ್ನೇ ಅವಲಂಬಿಸಬೇಕು. ಹಾಗೆಯೇ ಶರಣಾಗತಿಯ ಅನುಭವವಾಗದಿದ್ದರೂ ಭಕ್ತಿಯಿಂದ ಸ್ವಯಂ ಭಗವಂತನಿಗೆ ಶರಣಾಗಬೇಕು. ಇದೇ ರೀತಿ ಜ್ಞಾನಮಾರ್ಗದಲ್ಲಿ ಸ್ವರೂಪವು ನನ್ನ ನಿತ್ಯ ಸತ್ಯ ಸ್ವರೂಪವಾಗಿದೆ- ಎಂಬುದನ್ನು ಅನುಭವಿಸುವ ಆವಶ್ಯಕತೆಯಿದೆ, ಕರ್ಮಯೋಗ ಮತ್ತು ಭಕ್ತಿಯೋಗದಲ್ಲಿ ಕೇವಲ ನಿಮ್ಮ ನಿಶ್ಚಯದ ಆವಶ್ಯಕತೆಯಿದೆ ಮತ್ತು ಜ್ಞಾನಯೋಗ ದಲ್ಲಿ ಅನುಭವದ ಆವಶ್ಯಕತೆ ಇದೆ. ಇದೇ ಇವೆರಡರಲ್ಲಿರುವ ವ್ಯತ್ಯಾಸವಾಗಿದೆ. ಆದರೆ ಅನುಭವಿಸಿದರೂ, ನಿಶ್ಚಯಿಸಿದರೂ-ಇದರ ಫಲ ವೊಂದೇ ಎಂಬುದರಲ್ಲಿ ಸಂದೇಹವಿಲ್ಲ. ಜ್ಞಾನಮಾರ್ಗದಲ್ಲಿ-‘ವಾಸ್ತವವಾಗಿ ನನ್ನ ಸ್ವರೂಪದಲ್ಲಿ ಯಾವುದೇ ವಿಕಾರವಿಲ್ಲ-’ಎಂಬುವರಲ್ಲಿ ನೆಲೆನಿಲ್ಲುವುದರಿಂದ ಸಿದ್ಧಿಯಾಗುವಷ್ಟು ಬೇಗ ಕ್ರಮವಾಗಿ ಶ್ರವಣ, ಮನನ, ನಿದಿಧ್ಯಾಸನ ಮಾಡುವುದರಿಂದ ಆಗುವುದಿಲ್ಲ. ಇದರಲ್ಲಿ ಜಡತೆಯು ಬಹುದೂರದವರೆಗೆ ಜೊತೆಯಾಗಿರುತ್ತದೆ. ಧ್ಯಾನಯೋಗದಿಂದ ಪರಮಾತ್ಮನ ಪ್ರಾಪ್ತಿಯನ್ನು ಬಯಸುವವರಿಗೆ ಪ್ರಾಪ್ತಿಯೇನೋ ಆಗುತ್ತದೆ. ಆದರೆ ಧ್ಯಾನಯೋಗದಲ್ಲಿ ಬಹಳ ಕಾಲದವರೆಗೆ ಜಡತೆಯು ಜೊತೆಗೆ ಇರುವುದು. ಆದರೆ ಗೀತೆಯ ಕರ್ಮಯೋಗ, ಜ್ಞಾನಯೋಗ ಮತ್ತು ಭಕ್ತಿಯೋಗದ ಜೊತೆಗೆ ಜಡತೆಯ ಆವಶ್ಯಕತೆಯಿಲ್ಲ.</p>
<p class="Text">ಕರ್ಮಯೋಗ ಮತ್ತು ಭಕ್ತಿಯೋಗದಲ್ಲಿ ತನ್ನ ಬುದ್ಧಿಯ ನಿಶ್ಚಯದ ಮಹತ್ವವಿದೆ. ಇದಕ್ಕೋಸ್ಕರ ಭಗವಂತನು ಕರ್ಮಯೋಗದಲ್ಲಿ <span class="char-style-override-1">‘ವ್ಯವಸಾಯಾತ್ಮಿಕಾ ಬುದ್ಧಿರೇಕಾ’</span> (2/41) ಮತ್ತು ಭಕ್ತಿಯೋಗದಲ್ಲಿ <span class="char-style-override-1">‘ಸಮ್ಯಗ್ವ್ಯವಸಿತೋ ಹಿ ಸಃ’ </span>(9/30) ಎಂದು ಹೇಳಿದೆ. ಜ್ಞಾನಯೋಗದಲ್ಲಿ <span class="char-style-override-1">‘ಏಷಾ ತೇಭಿಹಿತಾ ಸಾಂಖ್ಯೇ ಬುದ್ದಿರ್ಯೋಗೇ ತ್ವಿಮಾಂ ಶ್ರುಣು.’ </span>(2/39) ಎಂದು ಹೇಳಿದೆ. ಅರ್ಥಾತ್ ಈ ಸಮಬುದ್ಧಿಯನ್ನು ಮೊದಲು ಸಾಂಖ್ಯಯೋಗದಲ್ಲಿ ಹೇಳಿದೆ, ಈಗ ಇದನ್ನು ಯೋಗದ ವಿಷಯದಲ್ಲಿ ಕೇಳು ಎಂದು ಹೇಳಿದೆ. <span class="char-style-override-1">‘ಸುಖದುಃಖೇ ಸಮೇಕೃತ್ವಾನ ಲಾಭಾಲಾಭೌ ಜಯಾಜಯೌ’ </span>(2/38) ಎಂಬುದು ಆ ಸಮಬುದ್ಧಿಯಾಗಿದೆ. ಸಾಂಖ್ಯದಲ್ಲಿ ಸ್ವರೂಪದ ಅನುಭವವಾದನಂತರ ಸಮಬುದ್ಧಿ ಉಂಟಾಗುತ್ತದೆ ಮತ್ತು ಯೋಗ (ಕರ್ಮಯೋಗ)ದಲ್ಲಿ ಸಮಬುದ್ಧಿ ಉಂಟಾದನಂತರ ಸ್ವರೂಪದಲ್ಲಿ ಸ್ಥಿತಿಯುಂಟಾಗುತ್ತದೆ- ಇದು ಮಾರ್ಮಿಕವಾದ ಮಾತಾಗಿದೆ.</p>
<p class="Text">ವಾಸ್ತವದಲ್ಲಿ ಸ್ವರೂಪದಲ್ಲಿ ಜಡತೆ ಇಲ್ಲ ಎಂಬ ನಿಶ್ಚಯವಾದ ಅನುಭವ ವಿಚಾರ ಮೂಲಕ ಆದಾಗ ಇದರಲ್ಲಿ ಸ್ಥಿತನಾಗಿರುವುದರಿಂದ ಸಿದ್ಧಿಯಾಗುವಷ್ಟು ಬೇಗ ದೋಷಗಳನ್ನು ದೂರಮಾಡುವುದು, ಶ್ರವಣ, ನಿದಿಧ್ಯಾಸನ, ಧ್ಯಾನ ಮಾಡುವುದರಿಂದ ಆಗುವುದಿಲ್ಲ. ಹೀಗೆಯೇ ಭಕ್ತಿಯಲ್ಲಿ ‘ನಾನು ಭಗವಂತನಿಗೆ ಸೇರಿದವನು’ ಎಂಬ ಮಾನ್ಯತೆಯಿಂದಲೇ ಸಿದ್ಧಿಯಾದೀತು. ಮಾನ್ಯತೆ ಹೇಗಿರಬೇಕೆಂದರೆ- ಅದನ್ನು ಯಾರೂ ತೊಡೆದು ಹಾಕಲು ಸಾಧ್ಯವಾಗದಂತಹ ದೃಢ ಮಾನ್ಯತೆಯಾಗಿರಬೇಕು. ಪಾರ್ವತಿಯು ಹೇಳಿದಂತೆ-</p>
<p class="Shlok">ಜನ್ಮ ಕೋಟಿ ಲಗಿ ರಗರ ಹಮಾರೀ । ಬರಉಂ ಸಂಭು ನ ತ ರಹಉಂ ಕುಆರೀ ॥</p>
<p class="Shlok">ತಜಉಂ ನ ನಾರದ ಕರ ಉಪದೇಸೂ । ಆಪು ಕಹಹಿ ಸತ ಬಾರ ಮಹೇಸೂ ॥</p>
<p class="TXT-Right">(ಮಾನಸ 1/81/3)</p>
<p class="Text">ನಾನು ನಿನ್ನನ್ನು ಸ್ವೀಕರಿಸುವುದಿಲ್ಲವೆಂದು ಸ್ವಯಂ ಭಗವಾನ್ ಶಂಕರನೇ ನೂರು ಬಾರಿ ಹೇಳಿದರೂ ನಾನು ಬಿಡುವವಳಲ್ಲ-ಇದು ಮಾನ್ಯಮಾಡುವುದರ ಅಭಿಪ್ರಾಯವಾಗಿದೆ. ನೀವು ದೃಢ ನಿಶ್ಚಯ ಮಾಡಿದರೆ ಅವನನ್ನು ಪಡೆಯಲು ನಿಮ್ಮ ಮೂಲಕ ತನ್ನಿಂದ ತಾನೇ ಸಾಧನೆಯಾಗುವುದು, ನಿಮ್ಮ ಸ್ವಾಭಾವಿಕ ವೃತ್ತಿಯಾಗುವುದು. ಅದರಲ್ಲಿ ನಿಮ್ಮ ಅಹಂತೆ ಬದಲಾಗುವುದೇ ಕಾರಣವಾಗಿದೆ. ಇದರಲ್ಲಿ ಅಭ್ಯಾಸವೆಂಬುದಿಲ್ಲ.</p>
<p class="Text">ಗೀತೆಯಲ್ಲಿ ಅಭ್ಯಾಸದ ವರ್ಣನೆಯು-<span class="char-style-override-1"> ‘ಯತೋ ಯತೋ ನಿಶ್ಚರತಿ...’</span> (6/26), <span class="char-style-override-1">‘ಅಭ್ಯಾಸ ಯೋಗಯುಕ್ತೇನ....’ </span>(8/8),<span class="char-style-override-1"> ‘ಅಭ್ಯಾಸೇಪ್ಯ ಸಮರ್ಥೋಸಿ’</span> (12/10) <span class="char-style-override-1">‘ಅಭ್ಯಾಸಾದ್ರಮತೇ’ </span>(18/36). ಈ ಪ್ರಕಾರವಾಗಿ ಬಂದಿದೆ. ಅಭ್ಯಾಸದ ಮೂಲಕ ಕಾರ್ಯವಾಗುವ ಸಂದರ್ಭದಲ್ಲಿ ಜಡತೆಯ ಸಹಾಯವನ್ನು ಪಡೆಯಲೇ ಬೇಕಾಗುತ್ತದೆ. ಮನಸ್ಸು, ಬುದ್ಧಿಗಳಿಲ್ಲದೆ ಅಭ್ಯಾಸವಾಗುವುದಿಲ್ಲ. ಆದರೆ ತನ್ನಿಂದ - ತಾನೇ ಕೆಲಸವಾಗುವೆಡೆ ಅಭ್ಯಾಸದ ಅಗತ್ಯವಿಲ್ಲ. ನಿಮಗೆ ಮದುವೆಯಾಗುತ್ತದೆ, ಎನ್ನಿ; ಹಾಗಾದರೆ ಅದರ ಅಭ್ಯಾಸ ಮಾಡಬೇಕಾ ಗುತ್ತದೇನು? ನಾನು ವಿವಾಹಿತನಾಗಿದ್ದೇನೆಂಬುಂದಕ್ಕೆ ಜಪ ಮಾಡಬೇಕಾ ಗುತ್ತದೆಯೇ? ಮಾನ್ಯತೆಯಲ್ಲಿ ಅಭ್ಯಾಸ ಮಾಡಬೇಕಾಗಿ ಬರುವುದಿಲ್ಲ. ಅದರ ಸಿದ್ಧಿ ತತ್ಕಾಲದಲ್ಲಿಯೇ ಆಗುತ್ತದೆ.</p>
<p class="Text">ತತ್ಕಾಲ ಸಿದ್ಧಿಯಾಗುತ್ತದೆಂದು ನಾನು ಹೇಳುವುದನ್ನು ತಿಳಿಯಲು ‘ಇದು ಹೇಗಾಗುವುದು’ ಎಂದು ಪ್ರಶ್ನಿಸುತ್ತ ನೀವು ನನ್ನ ಬೆನ್ನ ಬೀಳುವುದಿಲ್ಲವೇನು? ನಾನು ಹೇಳಿದೆನೆಂಬುದಕ್ಕಾಗಿ ನೀವು ಹಿಂದೆ ಬಿದ್ದರೆ, ಇದು ಬೆನ್ನ ಬೀಳುವುದಲ್ಲ. ಹೃದಯದಲ್ಲಿ ಆಸಕ್ತಿ ಉಂಟಾಗಬೇಕು. ಯಾರೋ ಗೃಹಸ್ಥಾಶ್ರಮ ಬಿಟ್ಟು ನಿಜವಾದ ಹೃದಯದಿಂದ ಸಾಧುವಾದನೆಂದರೆ ಆಗಿಯೇಬಿಟ್ಟ. ಇದರಲ್ಲಿ ಅಭ್ಯಾಸವಿಲ್ಲ. ಅವನು ‘ನಾನು ಸಾಧುವಾದೆ’ ಎಂದು ಅಭ್ಯಸಿಸುವನೇನು? ನಾನು ವಧುವಾದೆ ನೆಂದು ನಿಮ್ಮ ಮಗಳು ಅಭ್ಯಾಸ ಮಾಡುತ್ತಾಳೆಯೇ ? ನೀವು ಗೋರಖಪುರದಲ್ಲಿ ಇದ್ದೀರಿ, ಹಾಗೆಂದ ಮಾತ್ರಕ್ಕೆ ‘ನಾನು ಗೋರಖಪುರದಲ್ಲಿದ್ದೇನೆ’- ಎಂದು ಅಭ್ಯಾಸ ಮಾಡುವಿರಾ ? ನಿದ್ರೆಯಿಂದ ಎಚ್ಚರವಾದರೆ ಗೋರಖಪುರ ದಲ್ಲಿದ್ದೇನೆಂಬುದು ತಿಳಿಯುತ್ತದೆ. ಯಾರಾದರೂ ಕೇಳಿದರೂ ಇದು ತಕ್ಷಣ ನೆನೆಪಿಗೆ ಬರುತ್ತದೆ. ಇದರ ಜಪ ಮಾಡಿದ್ದೀರೇನು? ಇದರಲ್ಲಿ ತಡವಾಗುವುದಿಲ್ಲ. ಏಕೆಂದರೆ ಇದಕ್ಕೆ ಅಭ್ಯಾಸ ಮಾಡಬೇಕಾಗಿಲ್ಲ. ಅಭ್ಯಾಸ ಮಾಡಿದಲ್ಲಿ ತಡವಾಗುತ್ತದೆ.</p>
<p class="Text">ನಿಮಗೆ ಕರ್ಮಯೋಗ ಮತ್ತು ಧ್ಯಾನಯೋಗ - ಇವೆರಡನ್ನೂ ತಿಳಿಸುವೆನು. ಇದು ಗೀತೆಯ ಮಾತು, ನಾನು ಕಲ್ಪಿಸಿದ ಮಾತಲ್ಲ. ಭಗವಂತನು ಹೇಳುತ್ತಾನೆ-</p>
<p class="Shlok">ಪ್ರಜಹಾತಿ ಯದಾ ಕಾಮಾನ್ಸರ್ವಾನ್ಪಾರ್ಥ ಮನೋಗತಾನ್ ।</p>
<p class="Shlok">ಆತ್ಮನ್ಯೇವಾತ್ಮನಾ ತುಷ್ಟಃ ಸ್ಥಿತಪ್ರಜ್ಞಸ್ತದೋಚ್ಯತೇ ॥</p>
<p class="TXT-Right">(2/55)</p>
<p class="Text">‘ಹೇ ಅರ್ಜುನಾ! ಯಾವ ಕಾಲದಲ್ಲಿ ಸಾಧಕನು ಮನೋಗತವಾದ ಸಂಪೂರ್ಣ ಕಾಮನೆಗಳನ್ನು ಚೆನ್ನಾಗಿ ತ್ಯಾಗ ಮಾಡುತ್ತಾನೋ ಮತ್ತು ತಾನು - ತನ್ನಿಂದ-ತನ್ನಲ್ಲೇ ಸಂತುಪ್ಟನಾಗಿರುತ್ತಾನೋ, ಆ ಕಾಲದಲ್ಲಿ ಅವನು ಸ್ಥಿತಪ್ರಜ್ಞನೆಂದು ಹೇಳಲ್ಪಡುತ್ತಾನೆ. ಕಾಮನೆಗಳು ಮನೋಗತವೆಂದು ಹೇಳುವುದರ ತಾತ್ವರ್ಯ-ಮನಸ್ಸು ಕಾಮಾನಾರೂಪಿಯಲ್ಲ. ಕಾಮನೆ ಆಗುಂತುಕವಾಗಿದೆ ಮನಸ್ಸಿನಲ್ಲಿ ಏಳುತ್ತದೆ. ಆದ್ದರಿಂದ ಕಾಮನೆ ಮನಸ್ಸಿನಲ್ಲಿ ಯಾವಾಗಲೂ ಇರುವುದಿಲ್ಲ. ನೀವು ಕಾಮನೆ ಅಳಿಯುವುದಿಲ್ಲ ಎನ್ನುತ್ತೀರಿ ಮತ್ತು ನಾನು ಕಾಮನೆ ಉಳಿಯುವುದಿಲ್ಲ ಎಂದು ಹೇಳುತ್ತೇನೆ. ಹತ್ತು-ಹದಿನೈದು ನಿಮಿಷಗಳ ತನಕವೂ ನಿಮ್ಮಲ್ಲಿ ಕಾಮನೆ ನಿರಂತರವಿರುವುದಿಲ್ಲ. ಅದು ಬಿಟ್ಟು ಹೋಗುತ್ತದೆ, ನೀವು ಬೇರೊಂದು ಕಾಮನೆಗೆ ಗಂಟುಬೀಳುತ್ತೀರಿ. ಇದನ್ನು ಚೆನ್ನಾಗಿ ಅಧ್ಯಯನ ಮಾಡಬೇಕು, ನಂತರ ಪ್ರಶ್ನೋತ್ತರ ಮಾಡಿ, ಹೀಗೆ ಕಾಮನೆಗಳನ್ನು ತ್ಯಜಿಸಬೇಕು. ಯಾವ-ಯಾವ ಕಾಮನೆಗಳನ್ನು ತ್ಯಾಗಮಾಡ ಬೇಕು?-ಎಂದರೆ ‘ಸರ್ವಾನ್’ ಅರ್ಥಾತ್ ಸಂಪೂರ್ಣ ಕಾಮನೆಗಳನ್ನು ತ್ಯಾಗ ಮಾಡಿ ಎಂದು ಹೇಳಿದೆ. ಯಾವ ಕಾಮನೆಯೂ ಇಲ್ಲದಿರಲಿ. ‘ಭಗವಂತನು ಸಿಗಲಿ; ಭಗವಂತನ ದರ್ಶನವಾಗಲಿ’ ಎಂಬ ಈ ಕಾಮನೆಯೂ ಇಲ್ಲದಿರಲಿ ಎನ್ನುವ ಮಾತು ನಿಮಗೆ ಕಷ್ಟವಾಗಬಹುದು. ಆದರೆ ಭಗವಂತನನ್ನು ಪಡೆಯಬೇಕೆನ್ನುವ, ಅವನ ದರ್ಶನವಾಗಬೇಕೆನ್ನುವ ಕಾಮನೆಯು ಕಾಮನೆ ಎನಿಸಿಕೊಳ್ಳವುದಿಲ್ಲ. ಕಾಮನೆಯು ಜಡ ವಸ್ತುವಿನ ಬಗ್ಗೆ ಉಂಟಾಗುತ್ತದೆ. ಚೈತನ್ಯದ್ದಾದರೋ ಕಾಮನೆಯಾಗುವುದಿಲ್ಲ, ಅದರ ಆವಶ್ಯಕತೆಯಿರುತ್ತದೆ. ಆದರೆ ಅದೂ ಇಲ್ಲದಿರಲಿ.</p>
<p class="Text">ಈಗ ಧ್ಯಾನಯೋಗದ ಮಾತನ್ನು ನಿಮಗೆ ತಿಳಿಸುವೆನು. ಭಗವಂತನು ಹೇಳುತ್ತಾನೆ-</p>
<p class="Shlok">ಯದಾ ವಿನಿಯತಂ ಚಿತ್ತಮಾತ್ಮನ್ಯೆವಾವತಿಷ್ಠತೇ ।</p>
<p class="Shlok">ನಿಃಸ್ಪೃಹಃ ಸರ್ವಕಾಮೇಭ್ಯೋ ಯುಕ್ತ ಇತ್ಯುಚ್ಚತೇ ತದಾ ॥</p>
<p class="TXT-Right">(6/18)</p>
<p class="Text">‘ವಶಪಡಿಸಿಕೊಂಡ ಚಿತ್ತವು ಯಾವ ಕಾಲದಲ್ಲಿ ತನ್ನ ಸ್ವರೂಪದಲ್ಲಿಯೇ ನೆಲೆಗೊಳ್ಳುತ್ತದೆಯೋ ಮತ್ತು ಸ್ವಯಂ ಸಂಪೂರ್ಣ ಪದಾರ್ಥಗಳಿಂದ ನಿಃಸ್ಪೃಹವಾಗಿಬಿಡುತ್ತದೋ, ಆ ಕಾಲದಲ್ಲಿ ಅವನು ಯೋಗೀ ಎಂದು ಹೇಳಲ್ಪಡುತ್ತಾನೆ.’</p>
<p class="Text">ಈಗ ಕರ್ಮಯೋಗದ (2/55) ಮತ್ತು ಧ್ಯಾನಯೋಗದ (6/18) ಶ್ಲೋಕಗಳನ್ನು ಹೋಲಿಸಿ ನೋಡೋಣ. ಕರ್ಮಯೋಗದಲ್ಲಿ ಕಾಮನೆಗಳ ತ್ಯಾಗದ ನಂತರ ಪರಮಾತ್ಮನಲ್ಲಿ ಸ್ಥಿತಿಯಿದೆ ಮತ್ತು ಧ್ಯಾನಯೋಗದಲ್ಲಿ ಪರಮಾತ್ಮನಲ್ಲಿ ಮನಸ್ಸನ್ನು ತೊಡಗಿಸಿದನಂತರ ಕಾಮನೆಗಳ ತ್ಯಾಗವಿದೆ- ಇದು ಇವೆರಡರಲ್ಲಿನ ಅಂತರವಾಗಿದೆ. ಈಗ ಧ್ಯಾನಯೋಗದಲ್ಲಿ ಕಾಮನೆಗಳ ತ್ಯಾಗವಾದ ಮೇಲೆ ಏನಾಗುವುದು? ‘ಯಥಾ ದೀಪೋ ನಿವಾತಸ್ಥೋ....’ (6/19)- ಸ್ವಂದನ ರಹಿತ ವಾಯುವಿರುವಲ್ಲಿ ಇರುವ ದೀಪದ ಶಿಖೆಯು ಚೇಷ್ಟಾರಹಿತವಾಗಿ ಅಲ್ಲಾಡದಿರುವಂತೆ ಯೋಗಾಭ್ಯಾಸದಲ್ಲಿರುವ ಯತಚಿತ್ತ ಯೋಗಿಯ ಚಿತ್ತದ ಉಪಮೆ ಕೊಡಲಾಗಿದೆ. ಹೀಗೆ ಆದ ಬಳಿಕ ಚಿತ್ತವು ನಿರುದ್ಧವಾಗುತ್ತದೆ. ಈ ನಿರುದ್ಧಾವಸ್ಥೆಯಿಂದಲೂ ಚಿತ್ತವು ಉಪರಮತೆಯು ಆದಾಗ (ಚಿತ್ತದೊಡನೆ ಸಂಬಂಧ ವಿಚ್ಛೇದವಾದಾಗ) ಧ್ಯಾನಯೋಗಿಯು ತನ್ನಲ್ಲಿ ತಾನೇ ಸಂತುಷ್ಟನಾಗುತ್ತಾನೆ-</p>
<p class="Shlok">ಯತ್ರೋಪರಮತೇ ಚಿತ್ತಂ ನಿರುದ್ಧಂ ಯೋಗಸೇವಯಾ ।</p>
<p class="Shlok">ಯತ್ರ ಚೈವಾತ್ಮನಾತ್ಮಾನಂ ಪಶ್ಯನ್ನಾತ್ಮನಿ ತುಷ್ಯತಿ ॥</p>
<p class="TXT-Right">(6/20)</p>
<p class="Text">ಚಿತ್ತವು ಹೇಗೆ ಉಪರಮಿಸುವುದು? ಸಾಂಸಾರಿಕ ವಿಷಯಗಳಲ್ಲಿ ಆದರ ವಿಲ್ಲದಿರುವಾಗ, ನಿರುದ್ಧ ಅವಸ್ಥೆ (ಸಮಾಧಿ) ಉಂಟಾಗುವುದರಿಂದ ಚಿತ್ತವು ಪ್ರಪಂಚದಲ್ಲಾದರೋ ರಮಿಸಲಾರದು ಮತ್ತು ಪರಮಾತ್ಮ ತತ್ತ್ವವನ್ನು ಹಿಡಿಯಲಾರದು, ಇದರಿಂದಾಗಿ ಅದು ಉಪರಮಿಸುತ್ತದೆ. ಉಪರಮತೆ ಯುಂಟಾಗುವುದರಿಂದ ತಾನೇ-ತನ್ನಲ್ಲಿ ಸ್ಥಿತಿಯುಂಟಾಗುತ್ತದೆ. ಆದರೆ ಕರ್ಮ ಯೋಗದಲ್ಲಿ ಕಾಮನೆಗಳ ಸರ್ವಥಾ ತ್ಯಾಗವಾದ ಮೇಲೆ ತತ್ಕಾಲವೇ ಸ್ವರೂಪದಲ್ಲಿ ಸ್ಥಿತಿಯಾಗುತ್ತದೆ.</p>
<p class="Text">ಧ್ಯಾನಯೋಗದ ಫಲವನ್ನು - <span class="char-style-override-1">‘ತಂ ವಿದ್ಯಾದ್ದುಃಖಸಂಯೋಗವಿಯೋಗಂ ಯೋಗಸಂಜ್ಞಿತಮ್’ </span>ಎಂದು ತಿಳಿಸಿದ್ದಾನೆ, (6/23), ಅರ್ಥಾತ್ ಯಾವುದರಲ್ಲಿ ದುಃಖಗಳ ಸಂಯೋಗದ್ದೇ ವಿಯೋಗವಿದೆಯೋ, ಅದನ್ನೇ ‘ಯೋಗ’ ಹೆಸರಿನಿಂದ ತಿಳಿಯಬೇಕು. ಇದನ್ನೆ ಮೊದಲು <span class="char-style-override-1">‘ಸಮತ್ವಂ ಯೋಗ ಉಚ್ಯತೇ’ </span>ಎಂದು ಹೇಳಿದೆ. ಈ ಯೋಗವು ಧ್ಯಾನಯೋಗದ ಫಲವಾಗಿದೆ. ಧ್ಯಾನಯೋಗವನ್ನು, ಚಿತ್ತವೃತ್ತಿಗಳ ನಿರೋಧವನ್ನು ಗೀತೆಯು ಯೋಗವೆಂದು ಒಪ್ಪಿಲ್ಲ. ಗೀತೆಯು ದುಃಖಸಂಯೋಗವಿಯೋಗವನ್ನು ಅರ್ಥಾತ್ ಜಡತೆಯಿಂದ ಸರ್ವಥಾ ವಿಯೋಗವನ್ನೇ ಯೋಗವೆಂದು ಒಪ್ಪಿದೆ. ಪಾತಂಜಲ ಯೋಗದರ್ಶನವು ಚಿತ್ತವೃತ್ತಿನಿರೋಧವನ್ನು ಯೋಗವೆಂದು ಒಪ್ಪುತ್ತದೆ - <span class="char-style-override-1">‘ಯೋಗಶ್ಚಿತ್ತವೃತ್ತಿನಿರೋಧಃ,’</span> ಮತ್ತು ಅದರ ಫಲವನ್ನು ಸ್ವರೂಪದಲ್ಲಿ ಸ್ಥಿತಿ ಎಂದು ತಿಳಿಸುತ್ತದೆ -<span class="char-style-override-1"> ‘ತದಾ ದ್ರಷ್ಟುಃ ಸ್ವರೂಪೇಽವಸ್ಥಾನಮ್’</span> ಆದರೆ ಗೀತೆಯು ಪ್ರಾರಂಭದಲ್ಲಿಯೇ ಸ್ವರೂಪದಲ್ಲಿ ಸ್ಥಿತಿಯನ್ನು ಯೋಗವೆಂದು ತಿಳಿಸುತ್ತದೆ. ಪಾತಂಜಲಯೋಗದರ್ಶನದ ಯೋಗವು ಸಾಧನಯೋಗವಾಗಿದೆ ಮತ್ತು ಗೀತೆಯ ಯೋಗವು ಸಿದ್ಧಯೋಗವಾಗಿದೆ. ಈ ಕರ್ಮಯೋಗ, ಜ್ಞಾನಯೋಗ ಮತ್ತು ಭಕ್ತಿಯೋಗಗಳು ಸಿದ್ಧಯೋಗವಾಗಿವೆ. ತಾತ್ವರ್ಯ-ಧ್ಯಾನಯೋಗದಿಂದ ಸ್ವರೂಪದಲ್ಲಿ ಸ್ಥಿತಿಯು ಬೇಗ ಆಗುವುದಿಲ್ಲ, ತಡವಾಗುತ್ತದೆ, ಮತ್ತು ಕರ್ಮಯೋಗ, ಜ್ಞಾನಯೋಗ, ಭಕ್ತಿಯೋಗದಿಂದ ಇದು ಬಹಳ ಬೇಗ ಆಗುತ್ತದೆ.</p>
<p class="Text">ಗೀತೆಯ ಜ್ಞಾನಯೋಗದಿಂದ ನೇರವಾಗಿ ಸ್ವರೂಪದಲ್ಲಿ ಸ್ಥಿತಿ ಉಂಟಾಗುತ್ತದೆ. ಅದರಲ್ಲಿ ಶ್ರವಣ-ಮನನ-ನಿದಿಧ್ಯಾಸನ, ಸವಿಕಲ್ಪ-ನಿರ್ವಿಕಲ್ಪ ಸಮಾಧಿ, ಸಬೀಜ-ನಿರ್ಬೀಜ ಸಮಾಧಿ ಮುಂತಾದುವು ಇಲ್ಲ. ಸಮಾಧಿಯಾದರೆ ಎರಡು ಅವಸ್ಥೆಗಳಾಗಬಹುದು- ಸಮಾಧಿ ಮತ್ತು ವ್ಯತ್ಥಾನ. ಆದರೆ ಗೀತೆಯ ಯೋಗದಲ್ಲಿ ವ್ಯತ್ಥಾನ ಇಲ್ಲವೇ ಇಲ್ಲ; ಏಕೆಂದರೆ, ಇದು ಸಹಜಾವಸ್ಥೆಯಾಗಿದೆ-<span class="char-style-override-1">‘ಉತ್ತಮಾ ಸಹಜಾವಸ್ಥಾ’ </span>- ಇದರಲ್ಲಿ ವ್ಯತ್ಥಾನವಾಗುವುದೇ ಇಲ್ಲ. ಇದು ತತ್ಕಾಲವಾಗುತ್ತದೆ. ಇದರಲ್ಲಿ ಯಾವಾಗ ತಡವಾಗುತ್ತದೆ? ಅಂತಃಕರಣದಲ್ಲಿ ಜಡಪದಾರ್ಥಗಳ ಮಹತ್ವವಿರುವವರೆಗೆ ತತ್ಕಾಲ ಸಿದ್ಧಿಯಾಗುವುದಿಲ್ಲ. ತನ್ನಲ್ಲಿ ಜಡ ಪದಾರ್ಥಗಳ ಮಹತ್ವವು ಸರಿದಿಲ್ಲವಾದರೆ ಅದಕ್ಕೆ ಒಂದು ಮಾರ್ಮಿಕವಾದ ಮಾತನ್ನು ತಿಳಿಸುತ್ತೇನೆ. ಸರಿಯಲಿಲ್ಲವಾದರೆ ಇರಲಿ, ನೀವು ಮಾತ್ರ ಸಂಯೋಗಜನ್ಯ ಸುಖವನ್ನು ಪಡೆಯಬೇಡಿ, ಇಷ್ಟು ಎಚ್ಚರವಿರಬೇಕು. ಸುಖ ಪಡೆಯುವಿರಾದರೆ ಹೊಸ ಸಂಸ್ಕಾರ ಮೂಡುತ್ತದೆ. ಒಮ್ಮೆ ಸುಖ ಪಡೆಯುವುದರಿಂದ ಎನಾಗುತ್ತದೆ? ಎಂದು ಕೇಳಬಹುದು. ಅಯ್ಯಾ! ಹೊಸ ಸುಖವನ್ನು ಪಡೆದು ಹೊಸ ಸಂಸ್ಕಾರವನ್ನು ಒಳಗೆ ತುಂಬುತ್ತಿರುವಿರಿ. ಹೊಸ ಸುಖವನ್ನು ಪಡೆಯುವುದಲ್ಲ, ನಾವು ಭಗವಂತನನ್ನು ಪಡೆಯಬೇಕು ಎನ್ನುವ ಒಂದೇ ಉದ್ದೇಶವಿರಬೇಕು. ಸುಖ ಬಂತು ಅದರಿಂದ ಹಾನಿ ಇಲ್ಲ. ಇದರಲ್ಲಿಯೂ ಒಂದು ಮಾರ್ಮಿಕ ಮಾತು ಇದೆ. ಸುಖ ಬಂತು, ಸುಖವಾಯಿತು, ಆದರೆ ಸುಖವನ್ನು ತೆಗೆದುಕೊಳ್ಳಬಾರದು. ಹೇಗೆಂದರೆ- ಊಟ ಮಾಡುವಾಗ ನಾಲಿಗೆಯ ಮೇಲೆ ಸಿಹಿ ಪದಾರ್ಥವಿಟ್ಟರೆ ಸಿಹಿಯಾಗುವುದು, ಮೆಣಸಿನ ಕಾಯನ್ನಿಟ್ಟರೆ ಖಾರವಾಗುವುದು, ಉಪ್ಪನ್ನಿಟ್ಟರೆ ಉಪ್ಪುಪ್ಪಾಗುವುದು. ಈ ಪ್ರಕಾರ ವಿಷಯೇಂದ್ರಿಯ ಸಂಬಂಧದಿಂದ ಅರಿವು ಉಂಟಾಗಬಹುದು. ಈ ಜ್ಞಾನವು ದೂಷಿತವಲ್ಲ. ವಿಕಾರವಾಗುವುದು, ಅದರಿಂದ ಸುಖೀ-ದುಃಖೀ ಆಗುವುದು ದೋಷವಾಗಿದೆ. ಈ ವಿಕಾರ ಉಂಟಾದರೂ ವಿಕಾರದ ಜೊತೆಗೆ ನೀವು ಒಂದಾಗಬೇಡಿ. ವಿಕಾರವನ್ನು ಬಿಟ್ಟು ಬಿಡಿರಿ. ಸುಖ-ದುಃಖಗಳನ್ನು ಭೋಗಿಸಲೇ ಬೇಡಿ. ಉದಾಸೀನರಾಗಿರಿ. ಮತ್ತೆ ಎಲ್ಲವೂ ಸರಿಯಾಗುವುದು. ಸುಖ-ದುಃಖವನ್ನು ಭೋಗಿಸುವಿರಾದರೆ, ಸಂತುಷ್ಟ-ಅಸಂತುಷ್ಟ ಆಗುವಿರಾದರೆ, ಇದರ ಸಂಸ್ಕಾರಗಳು ಒಳಗೆ ನೆಲೆಸುವವು. ಮತ್ತೆ ಆ ಸಂಸ್ಕಾರಗಳು ದೂರವಾಗುವುದಕ್ಕೆ ತಡವಾಗುವುದು. ಇದರಲ್ಲೂ ಸ್ವಲ್ಪ ಸವಲತ್ತನ್ನು ತಿಳಿಸುತ್ತೇನೆ. ಯಾವಾಗಲಾದರೂ ವ್ಯವಹಾರದಲ್ಲಿ ವಿಕಾರವುಂಟಾದರೂ ಲೆಕ್ಕಿಸಬೇಡಿ. ಆದರೆ ವಿಚಾರ ಮಾಡಲು ಕುಳಿತಾಗ ‘ ನನ್ನಲ್ಲಿ ವಿಕಾರಗಳು ಎಳ್ಳಷ್ಟೂ ಇಲ್ಲವೇ ಇಲ್ಲ’ ಎಂಬುದನ್ನು ದೃಢವಾಗಿ ತಿಳಿಯಿರಿ.</p>
<p class="Shlok">‘ಕ್ಷಣ ಪರಿಣಾಮಿನೋ ಭಾವಾ ಋತೇ ಚಿತಿಶಕ್ತೇಃ’</p>
<p class="Text">ಒಂದು ಚಿತ್ಶಕ್ತಿ (ಚೇತನ)ಯ ಹೊರತಾಗಿ ಉಳಿದುದೆಲ್ಲವೂ ಕ್ಷಣಪರಿಣಾ ಮಿಯಾಗಿದೆ. ಆದ್ದರಿಂದ ಅದು ನನ್ನ ಸ್ವರೂಪವಲ್ಲ, ನನ್ನದಲ್ಲ, ನನಗಾಗಿ ಅಲ್ಲ, ಈ ಪ್ರಕಾರವಾಗಿ ನನ್ನಲ್ಲಿ ವಿಕಾರವಿಲ್ಲವೇ ಇಲ್ಲ ಎಂದು ಚಿತ್ಶಕ್ತಿಯಲ್ಲಿ ದೃಢವಾಗಿ ಸ್ಥಿತರಾಗಿರಿ. ಆ ಚಿತ್ ಶಕ್ತಿಯಲ್ಲಿ ಎಷ್ಟು ದೃಢವಾಗಿರುವಿರೋ, ಅಷ್ಟೇ ನಿಮ್ಮಲ್ಲಿ ವಿಲಕ್ಷಣತೆ ಬಂದೀತು. ಮನ, ಬುದ್ಧಿ, ಇಂದ್ರಿಯಗಳನ್ನು ನೀವು ವಶಪಡಿಸಿಕೊಳ್ಳದೆ ಇರುವುದರಿಂದ ನಮ್ಮ ಅನುಭವಕ್ಕೆ ಬರುವ, ಆ ದೌರ್ಬಲ್ಯವು ಇರಲಾರದು. ನಿಮಗೆ ಆಶ್ಚರ್ಯವಾಗುವಂತಹ ಬಲ ಬಂದು ಬಿಡುವುದು. ಕಾಮವನ್ನು, ಕ್ರೋಧವನ್ನು, ಲೋಭವನ್ನು ಮೋಹವನ್ನು ಗೆಲ್ಲುವ, ಮಾತ್ಸರ್ಯ-ದೋಷಗಳನ್ನು ದೂರಮಾಡುವ ಶಕ್ತಿಯು ತಾನಾಗಿಯೇ ಬಂದು ಬಿಡಬಹುದು. ಆದರೆ ಶಕ್ತಿಯನ್ನು ಪಡೆಯಲು ಸ್ಥಿತನಾಗಿರಬಾರದು. ನಾವು ಶಕ್ತಿಯನ್ನು ಪಡೆಯಬೇಕಾಗಿದೆ ಎಂಬ ವಿಚಾರವನ್ನೂ ಮಾಡಬೇಕಾಗಿಲ್ಲ. ನನ್ನಲ್ಲಿ ಯಾವ ವಿಕಾರವೂ ಇಲ್ಲವೆಂದು ಕೇವಲ ಚಿಕ್ಶಕ್ತಿಯಲ್ಲಿ, ತನ್ನ ಸ್ವರೂಪದಲ್ಲಿ ಸ್ಥಿತನಾಗಿರಬೇಕು. ನನ್ನಲ್ಲಿ ದೋಷವಿಲ್ಲ ಎಂದು ದಿನಕ್ಕೆ ಹತ್ತು ಸಲ, ಹದಿನೈದು ಸಲ, ಇಪ್ಪತ್ತು ಸಲ, ಐವತ್ತು ಸಲ, ನೂರು ಸಲ, ಎರಡೆರಡು, ಮೂರು ಮೂರು ಸೆಕೆಂಡುಗಳಲ್ಲಿಯೂ ಇದರಲ್ಲಿ ನೆಲೆನಿಲ್ಲಿರಿ. ತನ್ನ ಸ್ವರೂಪದಲ್ಲಿ ಗಟ್ಟಿಯಾಗಿ ಸ್ಥಿತರಾಗಿರಿ.-<span class="char-style-override-1"> ‘ಸಂಕರ ಸಹಜ ಸರೂಪು ಸಮ್ಹಾರಾ’ </span>(ಮಾನಸ 1/58/4). ಇದು ತತ್ಕಾಲವೇ ಸಿದ್ಧಿ ಕೊಡುವಂತಹ ಯೋಗವಾಗಿದೆ. ಇದರಲ್ಲಿ ತಡವಾಗುವಂತಹ ಯಾವ ಕಾರ್ಯವೂ ಇಲ್ಲ. ಆ ಋಷಿಗಳಿಗೆ ಇಷ್ಟು ಸಮಯ ಹಿಡಿಯಿತು, ಇಷ್ಟು ವರ್ಷಗಳು ಹಿಡಿದವು- ಹೀಗೆ ತಿಳಿದು ಕೊಂಡು ತಿರಸ್ಕರಿಸ ಬೇಡಿ, ಮಾಡಿ ನೋಡಿ ಎನ್ನುವುದು ನನ್ನ ಪ್ರಾರ್ಥನೆಯಾಗಿದೆ. ತಡವಾಗಿ ಸಿದ್ಧಿಯಾಗಲಿ ಎನ್ನುವುದಾದರೆ ತಡವಾದ ಸಾಧನೆ ಸಿದ್ಧವಾಗಿದೆ, ಅದರಲ್ಲಿ ಹಾನಿಯು ಆಗುವುದೇ ಇಲ್ಲ. ಅದನ್ನು ಮಾಡಿಕೊಳ್ಳಿ. ಆದರೆ ನಾನು ತಿಳಿಸಿರುವುದು ನೇರವಾದ ಮಾರ್ಗವಾಗಿದೆ. ಅದಕ್ಕೆ ಮನ, ಬುದ್ಧಿ, ಇಂದ್ರಿಯಗಳು ಮೊದಲಾದುವುಗಳ ಆವಶ್ಯಕತೆಯಿಲ್ಲ. ಕೊನೆಯಲ್ಲಿ ತತ್ತ್ವದ ಪ್ರಾಪ್ತಿಯಾದರೆ ಅದು ವಾಸ್ತವವಾಗಿ ಬುದ್ಧಿಯ ಮೂಲಕ ಆಗುವುದಿಲ್ಲ, ಬುದ್ಧಿಯ ತ್ಯಾಗದಿಂದ ಆಗುವುದು. ಅಹಂತೆಯಿಂದ ಆಗುವುದಿಲ್ಲ, ಅಹಂತೆಯ ತ್ಯಾಗದಿಂದಾಗುವುದು. ಸ್ವರೂಪದಲ್ಲಿ ಸ್ಥಿತನಾದ ಮೇಲೆ ಅಹಂತೆಯ ತ್ಯಾಗವು ಸ್ವತಃ ಸ್ವಾಭಾವಿಕ ವಾಗುವುದು ಮತ್ತು ಇದರ ತ್ಯಾಗವಾದ ಬಳಿಕ ವೃತ್ತಿಗಳನ್ನು ತಡೆಯುವುದು, ಮನಸ್ಸನ್ನು ತೊಡಗಿಸುವುದು ಮೊದಲಾದ ಯಾವುದನ್ನು ನೀವು ಮಾಡಬೇಕಾಗುವುದಿಲ್ಲ. ನಿಮಗೆ ನಂಬಿಕೆಯಾಗುವುದಿಲ್ಲವಾದರೆ ಮಾಡಿ ನೋಡಿ. ಬಹಳ ಬೇಗ ಆಗುತ್ತದೆಂದು ನಾನು ಹೇಳುತ್ತೇನೆ.</p>
<p class="Text">ಬೇಗ ಆಗುವಂತಹ ರೀತಿಯು - <span class="char-style-override-1">‘ವ್ಯವಸಾಯಾತ್ಮಿಕಾ ಬುದ್ಧಿರೇಕಾ’ </span>(2/41) ಮತ್ತು <span class="char-style-override-1">‘ಸಮ್ಯಗ್ವ್ಯವಸಿತೋ ಹಿ ಸಃ’</span> (9/30) ಎಂಬುದೇ ಆಗಿದೆ. ಭಗವಂತನು ಹೇಳಿದ್ದಾನೆ-</p>
<p class="Shlok">ಅಪಿಚೇತ್ಸುದುರಾಚಾರೋ ಭಜತೇ ಮಾಮನನ್ಯಭಾಕ್ ।</p>
<p class="Shlok">ಸಾಧುರೇವ ಸ ಮಂತವ್ಯಃ ಸಮ್ಯಗ್ವ್ಯವಸಿತೋ ಹಿ ಸಃ ॥</p>
<p class="TXT-Right">(9/30)</p>
<p class="Text">ಯಾರಾದರೂ ಒಳ್ಳೆಯ ದುರಾಚಾರಿಯಾಗಿರಲಿ, ಸಾಂಗೋಪಾಂಗ ದುರಾಚಾರಿಯೇ ಆಗಿರಲಿ, ಅವನೂಕೂಡ ಅನನ್ಯಭಾವದಿಂದ ಭಗವಂತನನ್ನು ಭಜಿಸುತ್ತಾನಾದರೆ ಅವನನ್ನು ಸಾಧುವೆಂದು ತಿಳಿದುಕೋ. ಅನನ್ಯಭಾವದಿಂದ ಭಜನೆ ಮಾಡುವುದರ ಅರ್ಥವು-ಎಂದೂ ಕಿಂಚಿನ್ಮಾತ್ರವೂ ಬೇರೆ ಆಶ್ರಯವಿಲ್ಲದಿರುವುದು ಎಂಬುದಾಗಿದೆ.</p>
<p class="Shlok">‘ಜಾಹಿ ನ ಚಾಹಿಅ ಕಬಹು ಕಛು ತುಮ್ಹ ಸನ ಸಹಜ ಸನೇಹು ।</p>
<p class="Shlok">ಬಸಹು ನಿರಂತರ ತಾಸು ಮನ ಸೋ ರಾಉರ ನಿಜ ಗೇಹು ॥’</p>
<p class="TXT-Right">(ಮಾನಸ.2/131).</p>
<p class="Text">ಎಲ್ಲಿ ಯಾವುದರ ಕಾಮನೆ, ಯಾರ ಆಶ್ರಯವೂ ಇಲ್ಲವೋ, ಅದು ಭಗವಂತನ ನಿಜವಾದ ತನ್ನ ಮನೆಯಾಗಿದೆ. ಎಲ್ಲಿ ಜಡತೆಯ ಆಶ್ರಯವಿದೆಯೋ, ಅದು ಭಗವಂತನ ಮನೆಯಲ್ಲ. ಅದರಲ್ಲಿ ಭಗವಂತನು ವಾಸಿಸುವುದಿಲ್ಲ. ನೀವು ಕಾಮನೆಗಳಿಗೆ ಮನೆಕೊಟ್ಟಿಟ್ಟಿದ್ದರೆ ಕಾಮನೆಗಳೇ ಮನೆಮಾಡುವುವು. ಯಾವುದೇ ಅವಸ್ಥೆಯಲ್ಲಿ, ಮೃತ್ಯುವಿನ ಅವಸ್ಥೆಯಲ್ಲಿ, ಮಹಾನ್ ಸಂಕಟಾವಸ್ಥೆಯಲ್ಲಿ ಕೂಡ ಯಾವ ಬಯಕೆಯೂ ಇಲ್ಲದಿರಲಿ.</p>
<p class="Text">ಒಂದು ಮಾರ್ಮಿಕವಾದ ಮಾತು ತಿಳಿಸುತ್ತೇನೆ, ಗಮನವಿಡಿ.<span class="char-style-override-1"> ‘ಅಪಿ ಚೇತ್ಸುದುರಾಚಾರೋ ಭಜತೇ’</span>ಯಲ್ಲಿ ‘ಭಜತೇ’ ಕ್ರಿಯೆಯ ಕರ್ತುೃವು <span class="char-style-override-1">‘ಸುದು ರಾಚಾರಃ’ </span>ಆಗಿದ್ದಾನೆ. ಅವನು ಮೊದಲು ಸುದುರಾಚಾರಿಯಾಗಿದ್ದನು ಎನ್ನುವುದು ತಾತ್ವರ್ಯವಲ್ಲ. ಅವನು ಭಜನೆ ಮಾಡುವ ಸಮಯದಲ್ಲಿ ಸುದುರಾಚಾ ರಿಯಾಗಿದ್ದಾನೆ. ಇನ್ನು ದುರಾಚಾರ ಬಿಟ್ಟಿಲ್ಲ. ಆದರೆ ಒಳಗೆ ದುರಾಚಾರಕ್ಕೆ ಆದರವಿಲ್ಲ, ಆಶ್ರಯವಿಲ್ಲ. ಅವನನ್ನು <span class="char-style-override-1">‘ಸಾಧುರೇವ ಸ ಮಂತವ್ಯಃ’</span>- ಸಾಧುವೆಂದು ಮಾನ್ಯಮಾಡು ಎಂದು ಭಗವಂತನು ಹೇಳುತ್ತಾನೆ- ಇದು ವಿಧಿಯಾಗಿದೆ, ಆಜ್ಞೆಯಾಗಿದೆ. ಹಾಗೆ ಕಾಣುವುದಿಲ್ಲವಾದ್ದರಿಂದ ಆಜ್ಞೆ ಮಾಡಿದನು. ನೀನು ಸ್ವತಃ ಅವನನ್ನು ದುರಾಚಾರಿ ಎಂದು ಹೇಳುತ್ತೀಯೆ. ಅವನನ್ನು ನಾವು ಸಾಧುವೆಂದು ಹೇಗೆ ಮಾನ್ಯ ಮಾಡೋಣ? ಇದಕ್ಕಾಗಿಯೇ ಅವನನ್ನು ಸಾಧುವೆಂದೇ ಮಾನ್ಯ ಮಾಡಬೇಕು, ಇದು ನನ್ನ ಆಜ್ಞೆ ಎನ್ನುತ್ತಾನೆ. ಯಾವ ಕಾರಣದಿಂದ ಮಾನ್ಯ ಮಾಡೋಣ? ಎಂದರೆ ಅವನು ನಿಶ್ಚಯವನ್ನು ಗಟ್ಟಿ ಮಾಡಿಕೊಂಡಿದ್ದಾನೆ-</p>
<p class="Text"><span class="char-style-override-1">‘ಸಮ್ಯಗ್ವ್ಯವಸಿತೋ ಹಿ ಸಃ’ </span>- ತನ್ನ ನಿಶ್ಚಯದಿಂದ ವಿಚಲಿತನಾಗುವುದಿಲ್ಲ. ಕಾರಣವೇನು? ಎಂದರೆ ಇವನು ಸ್ವಯಂ ಸಾಕ್ಷಾತ್ ಪರಮಾತ್ಮನ ಅಂಶವಾಗಿದ್ದಾನೆ. ಇವನು ಸಂಸಾರದ ಪದಾರ್ಥಗಳ ಸತ್ಯತೆಯ ನಿಶ್ಚಯ ಮಾಡಿಕೊಂಡನು - ಇದೇ ತಪ್ಪಾಗಿದೆ. ಸಂಸಾರದಿಂದ ವಿಮುಖನಾಗಿ ಓರ್ವ ಭಗವಂತನ ನಿಶ್ಚಯಮಾಡಿಕೊಂಡರೆ, ಮತ್ತೆ ತಡವಾಗುವುದಿಲ್ಲ.</p>
<p class="Text para-style-override-2"><span class="char-style-override-1">‘ಕ್ಷಿಪ್ರಂ ಭವತಿ ಧರ್ಮಾತ್ಮಾ ಶಶ್ವಚ್ಛಾಂತಿಂ ನಿಗಚ್ಛತಿ’</span> (9/31) ಅರ್ಥಾತ್- ಅವನು ತತ್ಕಾಲಿವೇ ಧರ್ಮಾತ್ಮನಾಗುತ್ತಾನೆ ಮತ್ತು ಶಾಶ್ವತವಾದ ಶಾಂತಿಯನ್ನು ಹೊಂದುತ್ತಾನೆ. ಆ ಭಕ್ತನ ವಿನಾಶ ಎಂದಿಗೂ ಆಗುವುದಿಲ್ಲ- <span class="char-style-override-1">‘ನ ಮೇ ಭಕ್ತಃ ಪ್ರಣಶ್ಯತಿ’ </span>(9/31). ಮನುಷ್ಯನು ಭಕ್ತಿ ಮಾಡುತ್ತಾ-ಮಾಡುತ್ತಾ ಕೂಡ ಭಕ್ತನಾಗುತ್ತಾನೆ ಮತ್ತು ಅಹಂತೆಯನ್ನು ಬದಲಾಯಿಸಿದರೂ ಭಕ್ತನಾಗುತ್ತಾನೆ. ‘ನಾನು ಭಗವಂತನವನಾಗಿದ್ದೇನೆ’ ಈ ಪ್ರಕಾರವಾಗಿ ತನ್ನ ಅಹಂತೆಯನ್ನು ಬದಲಾಯಿಸಿದರೆ ಆಕ್ಷಣವೇ ಭಕ್ತನಾಗುತ್ತಾನೆ. ಹೇಗೆಂದರೆ- ಯಾರೋ ಗುರುವಿಗೆ ವಿಷ್ಯನಾದ ಎಂದರೆ, ಆಗಿಯೇ ಹೋದ. ಇನ್ನು ಮುಂದೆ ಗುರುಗಳು ಬಲ್ಲರು. ಗೀತೆಯ ಕೊನೆಯಲ್ಲಿ <span class="char-style-override-1">‘ಕರಿಷ್ಯೇ ವಚನಂ ತವ’ </span>ಅರ್ಜುನನು ಇದನ್ನೇ. ಹೇಳಿದ್ದಾನೆ (18/73). ಇದೇ ಶರಣಾಗತಿಯಾಗಿದೆ. ಇದೇ ತತ್ಕಾಲ ಸಿದ್ಧಿ ಕೊಡುವುದಾಗಿದೆ.<span></span></p>


<p class="Page-Break"> </p>
<p class="Chapter-Heading" id="toc_marker-4">2 ತತ್ತ್ವಪ್ರಾಪ್ತಿಯಲ್ಲಿ ತಡವಿಲ್ಲ</p>
<p class="Text">ನಮ್ಮ ಉನ್ನತಿಗೆ ಸರಿಯಲ್ಲದ, ಸತ್ಯವಲ್ಲದ, ನಮಗೆ ಲಾಭದಾಯಕವಲ್ಲದ್ದನ್ನು ತ್ಯಾಗ ಮಾಡಬೇಕು ಇಷ್ಟೇ ಮಾತಾಗಿದೆ. ಬೇರಾವ ಉದ್ದಲದ ಮಾತೂ ಇಲ್ಲ. ತ್ಯಾಗದಿಂದ ತತ್ಕಾಲವೇ ಶಾಂತಿ ದೊರಕುತ್ತದೆ- <span class="char-style-override-1">‘ತ್ಯಾಗಚ್ಛಾಂತಿರನಂತರಮ್’</span> (12/12). ಅದರಲ್ಲಿ ಯಾವುದಾದರೂ ತಡೆ ಉಂಟಾಗುವಂತಿದ್ದರೆ ತಿಳಿಸಿ, ಅದನ್ನು ಕುರಿತು ಪರಸ್ಪರ ವಿಚಾರ ಮಾಡೋಣ; ಸ್ಪಷ್ಟವಾಗಿ, ಸರಳವಾಗಿ ಹೇಳಿಬಿಡಿ. ಇದರಲ್ಲಿ ಮಾನಬರಬಹುದು, ಅಪಮಾನವಾಗಬಹುದು, ಸ್ತುತಿಯಾಗಬಹುದು, ನಿಂದೆಯಾಗಬಹುದು, ಜನರು ಏನು ಹೇಳುವರು, ಏನು ಹೇಳುವುದಿಲ್ಲ- ಇವೆಲ್ಲ ಮಾತು ಬಿಟ್ಟು ಬಿಡಿ. ನಮ್ಮ ಶ್ರೇಯಸ್ಸುಂಟಾಗ ಬೇಕೆಂದಾದರೆ ಜನರು ಏನುಬೇಕಾದರೂ ಹೇಳಲಿ, ಏನು ಬೇಕಾದರೂ ಮಾಡಲಿ, ಆ ಕಡೆ ಗಮನ ಕೊಡಬಾರದು.</p>
<p class="Shlok">ತೇರೇ ಭಾವೈ ಜೋಕರೋ, ಭಲೋ ಬೂರೋ ಸಂಸಾರ ।</p>
<p class="Shlok">‘ನಾರಾಯನ’ ತೂ ಬೈಠಕೇ, ಅಪನೋ ಭವನ ಬುಹಾರ ॥</p>
<p class="Text">ತ್ಯಾಗದ, ಶ್ರೇಯಸ್ಸಿನ ಕಾರ್ಯ ಈಗಲೇ ಮಾಡಬೇಕಾಗಿದೆ. ಈ ಕಾರ್ಯ ವನ್ನು ನಿಧಾನವಾಗಿ ಮಾಡುವುದು ಕೆಲವು ದಿನಗಳವರೆಗೆ ಮಾಡುವುದು ಎಂಬ ವಿಚಾರವಲ್ಲ. ಆದರೆ ಸಮಯ ಬಂದಾಗ ಇದು ಆಗುವುದೆಂಬ ಭಾವನೆ ಜನರ ಹೃದಯದಲ್ಲಿ ಮನೆ ಮಾಡಿಕೊಂಡಿದೆ. ಸಜ್ಜನರೇ! ನಾನು ಚೆನ್ನಾಗಿ ವಿಚಾರ ಮಾಡಿದ್ದೇನೆ. ಇದು ಭವಿಷ್ಯದ ಮಾತೇ ಅಲ್ಲ. ನಿರ್ಮಾಣ ಮಾಡಲಾಗುವುದೇ ಭವಿಷ್ಯದ ಮಾತಾಗಿದೆ. ನಿರ್ಮಾಣ ಮಾಡುವುದಕ್ಕೆ ಸಮಯ ಹಿಡಿಯುತ್ತದೆ. ಆದರೆ ಮೊದಲಿನಿಂದಲೂ ಇರುವ ವಸ್ತುವಿನಲ್ಲಿ ಸಮಯ ಹಿಡಿಯುವುದಿಲ್ಲ. ಅದು ತತ್ಕಾಲವೇ ಸಿದ್ಧವಾಗುತ್ತದೆ. ಆದ್ದರಿಂದ ನಮ್ಮ ತಿಳಿವಳಿಕೆಯ ಪ್ರಕಾರ ಸುಳ್ಳಾಗಿರುವ, ಅಸತ್ಯವಾದ, ಸರಿಯಲ್ಲದ, ಲಾಭದಾಯಕವಲ್ಲದ್ದನ್ನು ತ್ಯಾಗ ಮಾಡಬೇಕಾಗಿದೆ ಅಷ್ಟೆ. ಯಾವ ತ್ಯಾಗವಾಗುತ್ತದೆಯೋ, ಅದು ತತ್ಕಾಲವೇ ಆಗುತ್ತದೆ. ತ್ಯಾಗ ಮೆಲ್ಲ-ಮೆಲ್ಲನೆ ಆಗುವುದಿಲ್ಲ ಮತ್ತು ಪಡೆಯುವಿಕೆಯೂ ಆಗುವುದಿಲ್ಲ.</p>
<p class="Text">ಭಗವಂತನು<span class="char-style-override-1"> ‘ನಾಸತೋ ವಿದ್ಯತೇ ಭಾವೋ ನಾಭಾವೋವಿದ್ಯತೇ ಸತಃ’</span> (ಗೀತೆ 2/16) ಎಂದು ಹೇಳಿದ್ದಾನೆ. ‘ಅಸತ್’ ವಸ್ತುವಿಗೆ ಇರುವಿಕೆ ಇಲ್ಲ ಮತ್ತು ಸತ್ ವಸ್ತುವಿಗೆ ಅಭಾವವಿರುವುದಿಲ್ಲ’- ಮತ್ತೆ <span class="char-style-override-1">‘ಉಭಯೋರಪಿ ದೃಷ್ಟೋಽಂ ತಸ್ತ್ವನಯೋಸ್ತತ್ತ್ವದರ್ಶಿಭಿಃ’ </span>ಎಂದು ಹೇಳಿದ್ದಾನೆ.’ ಅರ್ಥಾತ್ ಈ ಎರಡ ತತ್ತ್ವಗಳನ್ನು ತತ್ತ್ವದರ್ಶಿ ಪುರುಷರು ನೋಡಿದ್ದಾರೆ. ಮಾಡಿದ್ದಾರೆ ಎಂದು ಹೇಳದೆ ನೋಡಿದ್ದಾರೆ ಎಂದು ಹೇಳಿದ್ದಾನೆ. ಮಾಡಿದ್ದಾರೆಂಬುದಾಗಿ ಹೇಳಿಲ್ಲ ಮಾಡುವುದರಲ್ಲಿ ತಡವಾಗುತ್ತದೆ, ನೋಡುವುದರಲ್ಲಿ ತಡವಾಗುವುದಿಲ್ಲ. ತಡವಾಗುತ್ತದೆಯಾದರೆ, ಸಮಯ ಹಿಡಿಯುತ್ತದೆಯಾದರೆ ನೀವು ನೋಡುವುದನ್ನು ಇಚ್ಛಿಸುವುದಿಲ್ಲ, ಮಾಡುವುದನ್ನು ಇಚ್ಛಿಸಿರುವಿರಿ. ಜ್ಞಾನ, ಭಕ್ತಿ, ಯೋಗಗಳು ತತ್ಕಾಲ ಸಿದ್ಧವಾಗುತ್ತವೆ. ಇವುಗಳ ಸಿದ್ಧಿಯು ವರ್ತಮಾನದ ವಸ್ತುವಾಗಿದೆ. ಇವು ವರ್ತಮಾನದ ವಸ್ತುಗಳಲ್ಲವಾದರೆ, ಈಗಲೇ ಸಿದ್ಧವಾಗುವುದಿಲ್ಲವಾದರೆ ಮತ್ತೆ ಸಿದ್ಧವಾಗುವುದಾದರೂ ಹೇಗೆ? ಇದರ ನಿರ್ಮಾಣವಾಗಬೇಕಾಗಿಲ್ಲ, ಎಲ್ಲಿಂದಲೂ ಇದನ್ನು ತರಬೇಕಾದುದಿಲ್ಲ, ಎಲ್ಲಿಗೂ ತೆಗೆದುಕೊಂಡು ಹೋಗಬೇಕಾಗಿಲ್ಲ, ಇದರಲ್ಲಿ ಯಾವ ಬದಲಾವಣೆಯನ್ನು ಮಾಡಬೇಕಾಗಿಲ್ಲ- ಹೀಗಿರುವಾಗ ಇದರಲ್ಲಿ ಸಮಯದ ಆವಶ್ಯಕತೆ ಏನಿದೆ ?- ಇದರ ಕುರಿತು ವಿಚಾರ ಮಾಡಿಕೊಳ್ಳಿ.</p>
<p class="Text"><span class="char-style-override-1">ಶ್ರೋತಾ - </span>ಸ್ವಾಮಿಜಿಯವರೇ! ತಮ್ಮಲ್ಲಾದರೆ ತ್ಯಾಗ-ವೈರಾಗ್ಯಗಳಿದ್ದುವು, ಸಾಧನೆ ಇದೆ. ಆದ್ದರಿಂದ ಅಂತಃಕರಣ ಶುದ್ಧವಾಯಿತು. ಕೆಲಸವು ಬೇಗನೇ ಆಗಿಹೋಯಿತು ಎಂಬ ಭಾವ ನಮ್ಮಲ್ಲಿದೆ. ನಮ್ಮ ಅಂತಃಕರಣ ಶುದ್ಧವಿಲ್ಲ, ಆದ್ದರಿಂದ ಈ ವಿಚಾರ ನಮ್ಮೊಳಗೆ ನೆಲೆಗೊಳ್ಳುವುದಿಲ್ಲ.</p>
<p class="Text"><span class="char-style-override-1">ಸ್ವಾಮಿಜೀ - </span>ನಿಮ್ಮ ಈ ಮಾತು ಸರ್ವಥಾ ಅಸತ್ಯವಾಗಿದೆ. ನೋಡಿ! ನಾನು ಒಂದು ಮಾತನ್ನು ನಿಮಗೆ ಹೇಳುತ್ತೇನೆ. ನಿಮಗೆ ವಿಶ್ವಾಸವನ್ನು ಉಂಟುಮಾಡುವ ಸಾಮರ್ಥ್ಯ ನನಗಿಲ್ಲವಾಗಿದೆ. ಈ ಮಾತು ನನ್ನಲ್ಲಂತೂ ನೆಲೆನಿಂತಿದೆ; ನಿಮ್ಮಲ್ಲಿ ನೆಲೆನಿಲ್ಲುವುದಿಲ್ಲ ಎನ್ನುವ ಮಾತೇ ಇಲ್ಲ. ನಿಮ್ಮ ಅಂತಃಕರಣವೆಷ್ಟೇ ಅಶುದ್ಧವಿರಲಿ, ಗೀತೆಯು ಹೇಳಿದೆ-</p>
<p class="Shlok">ಅಪಿ ಚೇದಸಿ ಪಾಪೇಭ್ಯಃ ಸರ್ವೇಭ್ಯಃ ಪಾಪಕೃತ್ತಮಃ ।</p>
<p class="Shlok">ಸರ್ವಂ ಜ್ಞಾನಪ್ಲವೇನೈವ ವೃಜಿನಂ ಸಂತರಿಷ್ಯಸಿ ॥</p>
<p class="TXT-Right">(4/36)</p>
<p class="Text">‘ನೀನು ಪಾಪಿಗಳೆಲ್ಲರಿಗಿಂತಲೂ ಅಧಿಕವಾಗಿ ಪಾಪಿಯಾಗಿದ್ದರೂ ಕೂಡ ನೀನು ಜ್ಞಾನರೂಪೀ ನೌಕೆಯ ಮೂಲಕ ನಿಸ್ಸಂದೇಹವಾಗಿ ಸಂಪೂರ್ಣ ಪಾಪ-ಸಮುದ್ರವನ್ನು ದಾಟಿಬಿಡುವೆ’<span class="char-style-override-1"> ‘ಪಾಪೇಭ್ಯಃ ಸರ್ವೇಭ್ಯಃ ಪಾಪಕೃತ್ತಮಃ’</span> ಎಂದು ಹೇಳಿ ಕೊನೆಯ ಗೆರೆ ಎಳೆದುಬಿಟ್ಟ.<span class="char-style-override-1"> ‘ಪಾಪೇಭ್ಯಃ’ </span>ಶಬ್ದವು ಬಹುವಚನವಾದ್ದರಿಂದ ಸಂಪೂರ್ಣ ಪಾಪಿಗಳ ವಾಚಕವಾಗಿದೆ ಆದರೂ ಇದರ ಜೊತೆಯಲ್ಲಿ<span class="char-style-override-1"> ‘ಸರ್ವೇಭ್ಯಃ’ </span>ಶಬ್ದವನ್ನು ಸೇರಿಸಿದ.<span class="char-style-override-1"> ‘ಸರ್ವೇಭ್ಯಃ’ </span>ಶಬ್ದವೂ ಸಂಪೂರ್ಣದ ವಾಚಕವಾಗಿದೆ. ಈ ಎರಡೂ ಶಬ್ದಗಳನ್ನು ಪ್ರಯೋಗಿಸಿದ ನಂತರವೂ ಭಗವಂತನು ಅತಿಶಯಬೋಧಕವಾಗಿರುವ<span class="char-style-override-1"> ‘ಪಾಪಕೃತ್ತಮಃ’ </span>ಶಬ್ದವನ್ನೂ ಪ್ರಯೋಗಿಸಿದ್ದಾನೆ. ಮೊದಲು<span class="char-style-override-1"> ‘ಪಾಪಕೃತ್’ </span>ನಂತರ<span class="char-style-override-1"> ‘ಪಾಪಕೃತ್ತರ’</span> ಮತ್ತು ಆ ಮೇಲೆ <span class="char-style-override-1">‘ಪಾಪಕೃತ್ತಮ’ </span>ಎಂದಾಗುತ್ತದೆ. ಇದು ಕೊನೆಯ ಮಾತು. ಸಮಸ್ತ ಪ್ರಪಂಚದಲ್ಲಿ ಎಷ್ಟೆಲ್ಲ ಪಾಪಿಗಳಿರಬಹುದೋ ಆ ಎಲ್ಲ ಪಾಪಿಗಳಿಗಿಂತಲೂ ಅತ್ಯಧಿಕ ಪಾಪಿ ಎಂದರ್ಥ. ಅಂತಹವನ ಅಂತಃಕರಣ ಎಷ್ಟು ಅಶುದ್ಧವಾಗಿ ರಬಹುದು? ಹೇಳಿ! ನಾನೂ ಕೂಡ ಅಂತಹ ಪಾಪಿಯೇ ಆಗಿದ್ದೇನೆ ಎನ್ನುವುದು ನಿಮಗೆ ಹೊಂದುತ್ತದೆಯೇ? ಹೊಂದುವುದಿಲ್ಲವಲ್ಲವೆ? ಭಗವಂತನು ಅಂತಹ ಮಹತ್ತಮ ಪಾಪಿಯೂ ಕೂಡ ಜ್ಞಾನರೂಪೀ ನೌಕೆಯ ಸಹಾಯದಿಂದ ಪಾಪ-ಸಮುದ್ರವನ್ನು ದಾಟುತ್ತಾನೆಂದು ತಿಳಿಸುತ್ತಾನೆ. ಹೀಗೆ ಹೇಳಿ ಪುನಃ ಮುಂದಿನ ಶ್ಲೋಕದಲ್ಲಿ ಹೇಳುತ್ತಾನೆ-</p>
<p class="Shlok">ಯಥೈಧಾಂಸಿ ಸಮಿದ್ಧೋಗ್ನಿರ್ಭಸ್ಮಸಾತ್ಕುರುತೇರ್ಜುನ ।</p>
<p class="Shlok">ಜ್ಞಾನಾಗ್ನಿಃ ಸರ್ವಕರ್ಮಾಣಿ ಭಸ್ಮಸಾತ್ಕುರುತೇ ತಥಾ ॥</p>
<p class="TXT-Right">(4/37)</p>
<p class="Text">‘ಹೇ ಅರ್ಜುನಾ! ಹೇಗೆ ಪ್ರಜ್ವಲಿತವಾದ ಅಗ್ನಿಯು ಇಂಧನವನ್ನು ಸಂಪೂರ್ಣವಾಗಿ ಭಸ್ಮಮಾಡಿಬಿಡುತ್ತದೆಯೋ, ಹಾಗೆಯೇ ಜ್ಞಾನರೂಪೀ ಅಗ್ನಿಯು ಸಮಸ್ತ ಕರ್ಮಗಳನ್ನು ಸುಟ್ಟು ಬೂದಿಮಾಡಿಬಿಡುತ್ತದೆ.’</p>
<p class="Text">ಸಾಮಾನ್ಯವಾದ ಬೆಂಕಿಯಲ್ಲ, ಚೆನ್ನಾಗಿ ಹತ್ತಿಕೊಂಡು ಭುಗಿಲೆಂದು ಉರಿಯುತ್ತಿರುವ ಬೆಂಕಿಯನ್ನು ಸೂಚಿಸಲು <span class="char-style-override-1">‘ಸಮಿದ್ಧಃ ಅಗ್ನಿಃ’</span> ಶಬ್ದವನ್ನು ಪ್ರಯೋಗಿಸಲಾಗಿದೆ. <span class="char-style-override-1">‘ಅಗ್ನಿಃ’ </span>ಏಕವಚನ ಶಬ್ದವಾಗಿದೆ. ಅದರ ಜೊತೆಗೆ ಬಹುವಚನ ಶಬ್ದವನ್ನು ಏಧಾಂಸಿ (ಇಂಧನ) ಸೇರಿಸಿದನು. ಭಸ್ಮಕ್ಕೆ <span class="char-style-override-1">‘ಭಸ್ಮಸಾತ್’ </span>ಶಬ್ದ ಪ್ರಯೋಗಿಸಿದೆ.<span class="char-style-override-1"> ‘ಭಸ್ಮಸಾತ್’ </span>ಶಬ್ದಕ್ಕೆ - ಸರ್ವಥಾ ಭಸ್ಮಮಾಡಿಬಿಡು, ಅದರ ಬೂದಿಯೂ ಉಳಿಯದಿರುವುದು ಎಂಬ ಅರ್ಥ ಆಗುತ್ತದೆ. ಈ ರೀತಿ ಜ್ಞಾನರೂಪೀ ಅಗ್ನಿಯು ಸಮಸ್ತ ಪಾಪಗಳನ್ನು ‘ಭಸ್ಮಸಾತ್’ ಮಾಡಿಬಿಡುತ್ತದೆ. ಮೊದಲು ಜ್ಞಾನರೂಪೀ ನೌಕೆಯ ಸಹಾಯದಿಂದ ಸಂಪೂರ್ಣ ಪಾಪ-ಸಮುದ್ರವನ್ನು ದಾಟುತ್ತಾನೆ ಎಂದು ಹೇಳಿದ. ಸಮುದ್ರವನ್ನು ದಾಟಿದ ಮೇಲೆ ಸಮುದ್ರದ ಅಭಾವ ಆಗುವುದಿಲ್ಲ, ಸಮುದ್ರ ಇದ್ದುಕೊಂಡಿರುತ್ತದೆ. ಅದು ಉಳಿದು ಕೊಳ್ಳುವ ಸಂದೇಹವನ್ನು ತೊಡೆದು ಹಾಕುವುದಕ್ಕೆ ಜ್ಞಾನರೂಪೀ ಅಗ್ನಿಯಲ್ಲಿ ಸಂಪೂರ್ಣ ಪಾಪಗಳು ಸರ್ವಥಾ ನಾಶವಾಗುತ್ತವೆ, ಯಾವ ಪಾಪವೂ ಉಳಿದಿರುವುದಿಲ್ಲ ಎಂಬ ಎರಡನೇ ದೃಷ್ಟಾಂತ ಕೊಟ್ಟಿದೆ. ಇಲ್ಲಿ<span class="char-style-override-1"> ‘ಕರ್ಮಾಣಿ’ </span>ಎಂದು ಹೇಳಿದ್ದರೂ ಸಾಕಾಗಿತ್ತು, ಆದರೂ ಇದರೊಡನೆ<span class="char-style-override-1"> ‘ಸರ್ವ’</span> ಶಬ್ದವನ್ನು ಪ್ರಯೋಗಿಸಿದ. ಇದರಿಂದ ಸಂಚಿತ, ಕ್ರಿಯಮಾಣ ಮತ್ತು ಪ್ರಾರಬ್ಧ- ಎಲ್ಲ ಕರ್ಮಗಳ ನಾಶವಾಗುತ್ತದೆ ಎನ್ನುವುದೆ ತಾತ್ವರ್ಯವಾಗಿದೆ. ಇನ್ನು ಇದರಲ್ಲಿ ತಡವಾಗುವುದೇನಿದೆ?</p>
<p class="Text"><span class="char-style-override-1">ಶ್ರೋತಾ -</span> ಸ್ವಾಮೀಜೀ! ನೀವು ಹೇಳುವ ಮಾತುಗಳು ಯುಕ್ತಿಯ ದೃಷ್ಟಿಯಿಂದ ಸರಿಹೊಂದುತ್ತವೆ, ಆದರೆ ನನ್ನ ಅಂತಃಕರಣದ ಸ್ಥಿತಿಯನ್ನು ನೋಡಿ ಇಲ್ಲಾದರೋ ಎಲ್ಲವೂ ಪೊಳ್ಳು ಆಗಿದೆ ಅದರಿಂದ ಮನಸ್ಸು ಡೋಲಾಯ ಮಾನವಾಗುತ್ತದೆ.</p>
<p class="Text"><span class="char-style-override-1">ಸ್ವಾಮಿಜೀ - </span>ಈಗ ಗಮನಕೊಟ್ಟು ಕೇಳಿ! ಅಂತಃಕರಣವು ‘ಕರಣ’ ವೋ ಅಥವಾ ‘ಕರ್ತ’ ನೋ? ಇದೇನೋ ಕರಣವಾಗಿದೆ ಮತ್ತು ತತ್ವ್ತ ಕರಣಸಾಧ್ಯ (ಕರಣದಿಂದ ಪ್ರಾಪ್ತವಾಗುವ)ವಲ್ಲ, ಅದು ಕರಣನಿರಪೇಕ್ಷವಾಗಿದೆ. ಅದು ಕರಣಸಾಧ್ಯವಾಗಿದ್ದರೆ ನಾನು ನಿಮ್ಮ ಮಾತನ್ನು ಸರಿ ಎಂದು ಒಪ್ಪಿಕೊಳ್ಳುತ್ತಿದ್ದೆ. ಯಾವುದರ ನಿರ್ಮಾಣ ಮಾಡಲಾಗುತ್ತದೆಯೋ, ಯಾವುದು ಎಲ್ಲಿಂದಾದರೂ ತರಲಾಗುತ್ತದೆಯೋ, ಎಲ್ಲಿಗಾದರೂ ಒಯ್ಯಲಾಗುತ್ತದೆಯೋ, ಯಾವುದರಲ್ಲಿ ಪರಿವರ್ತನೆ ಮಾಡಲಾಗುತ್ತದೆಯೋ ಅದು ಕರಣಸಾಧ್ಯವಾಗುತ್ತದೆ. ಹೀಗೆ ಯಾವುದರಲ್ಲಿ ಕ್ರಿಯೆಯ ಮೂಲಕ ಒಂದಲ್ಲ ಒಂದು ವಿಕೃತಿ ಉಂಟಾಗುತ್ತದೋ, ಅಲ್ಲಿ ಕರಣ ಕೆಲಸ ಮಾಡುತ್ತದೆ. ಯಾವುದರಲ್ಲಿ ವಿಕೃತಿ ಬರುವುದಿಲ್ಲವೋ ಅದರಲ್ಲಿ ಕರಣ ಕೆಲಸ ಮಾಡುವುದಿಲ್ಲ. ತತ್ತ್ವಪ್ರಾಪ್ತಿಯಲ್ಲಿ ಕರಣದ ಅಪೇಕ್ಷೆ ಇಲ್ಲ. ಕರಣದಿಂದಲಾದರೋ ಸಂಬಂಧ-ವಿಚ್ಛೇದ ಮಾಡುವುದಿದೆ. ಅಪ್ಪಾ! ಬಿಡಬೇಕಾಗಿರುವುದನ್ನು ಶುದ್ಧ ಮತ್ತು ಅಶುದ್ಧ ಎಂದು ನೋಡುವುದೇನಿದೆ? ಶುದ್ಧವಿದ್ದರೂ ಬಿಟ್ಟ, ಅಶುದ್ಧವಾದರೂ ಬಿಟ್ಟು ಬಿಟ್ಟ.</p>
<p class="Text"><span class="char-style-override-1">ಶ್ರೋತಾ-</span> ಮಹಾಶಯರೇ !<span class="char-style-override-1"> ‘ಸಮದುಃಖಸುಖಃ ಸ್ವಸ್ಥಃ’</span> (ಗೀತೆ 14/24).</p>
<p class="Text"><span class="char-style-override-1">‘ಅದ್ವೇಷ್ಟಾ ಸರ್ವಭೂತಾನಾಮ್’</span> (ಗೀತೆ 12/13) ಮುಂತಾದ ಲಕ್ಷಣಗಳು ಕಂಡುಬಂದರೆ, ಅಂತಃಕರಣ ಶುದ್ಧವಾಗಿದೆ ಎಂದು ಗೊತ್ತಾಗುತ್ತದೆ. ಅಂತಹ ಲಕ್ಷಣಗಳು ಕಂಡು ಬಾರದಿದ್ದರೆ ಏನೂ ಆಗಿಲ್ಲವೆಂಬುದೇ ತೋರುತ್ತದೆ.</p>
<p class="Text"><span class="char-style-override-1">ಸ್ವಾಮೀಜಿ -</span> ನೋಡಿ! ನಾನು ನಿನ್ನೆ ರಾತ್ರಿಯೂ ಹೇಳಿದ್ದೆ ಮತ್ತು ಈಗಲೂ ಹೇಳುತ್ತೇನೆ. ನಾನು ನಿಮ್ಮನ್ನು ಮೋಸಗೊಳಿಸುವುದಿಲ್ಲವೆಂಬ ನಂಬಿಕೆ ನಿಮಗುಂಟು ತಾನೆ?</p>
<p class="Text"><span class="char-style-override-1">ಶ್ರೋತಾ -</span> ಹೌದು, ವಿಶ್ವಾಸವಿದೆ.</p>
<p class="Text"><span class="char-style-override-1">ಸ್ವಾಮೀಜಿ -</span> ನೀವು ಎಷ್ಟೇ ಪಾಪಿಗಳಾಗಿರಿ, ಬಹು ದೊಡ್ಡ ಪಾಪಿಯಾಗಿರಿ, ಆದರೆ ಈಗಲೂ ಜ್ಞಾನವಾಗಬಲ್ಲದು ಎಂದು ನಾನು ನಿಮಗೆ ಹೇಳುತ್ತೇನೆ. ಈ ಮಾತು ಕೇವಲ ನನಗಾಗಿ ಮಾತ್ರವಲ್ಲ. ನನಗೆ ಮಾತ್ರವಾಗಿದ್ದರೆ ನಿಮಗೇಕೆ ಹೇಳುತ್ತಿದ್ದೆ? ನಿಮಗಾಗಿ, ನನಗಾಗಿ - ಇಬ್ಬರಿಗೂ ಇದೇ ಮಾತು. ನಮ್ಮ ಪಾಪಗಳು ಯಾವ ಮಟ್ಟದ್ದೇ ಆಗಿರಲಿ, ಎಷ್ಟೇ ತಾಪಮಾನದ್ದಾಗಿರಲಿ, ಇದರಲ್ಲಿ ಯಾವ ಅಭಿಪ್ರಾಯವೂ ಇಲ್ಲ. ಎಲ್ಲ ಪಾಪಗಳು ಭಸ್ಮೀಭೂತವಾಗುತ್ತವೆ.</p>
<p class="Text"><span class="char-style-override-1">ಶ್ರೋತಾ -</span> ಪಾಪದ ವಾಸನೆ ಯಾದರೋ ಏಳುತ್ತಿರುತ್ತದಲ್ಲ ಸ್ವಾಮಿಜಿ!</p>
<p class="Text"><span class="char-style-override-1">ಸ್ವಾಮೀಜಿ -</span> ಪಾಪದ ವಾಸನೆ ಏಳುತ್ತದೆಯಾದರೆ ಏಳಲಿ ಬಿಡಿ. ನೀವು ನನ್ನ ಈ ಒಂದು ಮಾತನ್ನು ಒಪ್ಪಿಕೊಳ್ಳಿ. ಪಾಪವು ಮನಸ್ಸಿನಲ್ಲಿ ಉಂಟಾದರೆ ಆಗಲಿ, ಕೆಟ್ಟ ಸಂಕಲ್ಪಗಳು ಬಂದರೆ ಬರಲಿ. ಇವುಗಳಿಗೆ ನೀವು ಹೆದರಬೇಡಿ. ಇವುಗಳನ್ನು ಒರೆಗಲ್ಲಿಗೆ ಹಚ್ಚಿ ಪರೀಕ್ಷಿಸಬೇಡಿ. ಪಾಪ ನಿಲ್ಲಲಾರದು, ತನ್ನಿಂದ - ತಾನೇ ಭಸ್ಮವಾಗುವುದು. ಪಾಪವು ಕರಣದ ಮೇಲೆ ನಿಂತಿಲ್ಲ, ಕರ್ತೃವಿನ ಮೇಲೆ ನಿಂತಿವೆ. ಹೀಗಿರುವಾಗ ಕರಣ ಶುದ್ಧವಾಗಿಲ್ಲ ಎಂದು ಏಕೆ ಚಿಂತಿಸುತ್ತಿರಿ? ಕರ್ತನು ಶುದ್ಧನಾದರೆ ಕರಣವು ತನ್ನಿಂದ- ತಾನೇ ಶುದ್ಧವಾಗುವುದು. ಕರ್ತನು ಶುದ್ಧನಾಗಿರುವಾಗ ಕರಣವು ಅಶುದ್ಧವಾಗಿ ಹೇಗೆ ಉಳಿಯಬಲ್ಲದು? ವಿಚಾರ ಮಾಡಿ. ನೀವು ಸರಿಯಾಗಿದ್ದರೆ ನಿಮ್ಮ ಲೇಖನಿ ತಪ್ಪು ಬರೆದೀತೇ? ಲೇಖನಿ ಕರಣ ಮತ್ತು ನೀವು ಕರ್ತೃವಾಗಿದ್ದೀರಿ. ಗೀತೆಯು ‘ಅಪಿ ಚೇದಸಿ’ ‘ಒಂದು ವೇಳೆ ನೀನು ಹೀಗಿದ್ದರೆ-’ ಎಂದು ಹೇಳಿದೆ. ‘ಒಂದು ವೇಳೆ ಕರಣ ಹೀಗಿದ್ದರೆ ಎಂಬುದಾಗಿ ಹೇಳಿಲ್ಲ.</p>
<p class="Text">ನೀವು ಇಷ್ಟು ಜನ ಕುಳಿತಿದ್ದೀರಿ. ನಿಮ್ಮಲ್ಲಿ ಯಾರೂ ‘ನಾನು ಪ್ರಪಂಚದ ಎಲ್ಲ ಪಾಪಿಗಳಿಗಿಂತ ಹೆಚ್ಚಿನ ಪಾಪಿಯಾಗಿದ್ದೇನೆ’ ಎಂಬುದನ್ನು ಖಂಡಿತ ಒಪ್ಪುವುದಿಲ್ಲ. ನಮ್ರತೆಯನ್ನು ಪ್ರದರ್ಶಿಸಲು ಒಬ್ಬ ನಾನು ಅಂತಹ ಪಾಪಿಯಾಗಿದ್ದೇನೆಂದು ಹೇಳಬಹುದು, <span class="char-style-override-1">‘ಮೋಸಮ ಕೌನ ಕುಟಿಲ ಖಲ ಕಾಮೀ’</span> (ನನಗೆ ಸಮಾನವಾಗಿ ಕುಟಿಲ, ಖಳ, ಕಾಮೀ ಯಾರಿದ್ದಾನೆ?);ಆದರೆ ನಿಮ್ಮ ಹೃದಯಕ್ಕೆ ಹೇಗೆ ‘ತತ್ತ್ವಪಾಪ್ತಿಯಲ್ಲಿ ತಡವಿಲ್ಲ’ ಎಂಬ ಮಾತು ನಾಟುವುದಿಲ್ಲವೋ, ಹಾಗೆಯೇ ‘ನಾನು ಎಲ್ಲರಿಗಿಂತ ಅಧಿಕವಾಗಿ ಪಾಪಿಯಾಗಿದ್ದೇನೆ’ ಎಂಬ ಮಾತು ಹೃದಯಕ್ಕೆ ನಾಟುವುದಿಲ್ಲ. ಸ್ವಾಮಿಜಿ! ನಾವು ಸತ್ಸಂಗ ಮಾಡುತ್ತೇವೆ, ನಾಮ-ಜಪ ಮಾಡುತ್ತೇವೆ, ಪೂಜಾ-ಪಾಠ ಮಾಡುತ್ತೆವೆ, ಸಂಧ್ಯಾ-ಗಾಯತ್ರಿ ಮಾಡುತ್ತೆವೆ; ಏನಾದರೂ ಮಾಡಿಯೇ ಮಾಡುತ್ತೆವೆ ಹೀಗಿರುವಲ್ಲಿ ಎಲ್ಲರಿಗಿಂತ ನಾವು ಹೆಚ್ಚು ಪಾಪಿಗಳೆಂದು ಯಾರೂ ಒಪ್ಪಿಕೊಳ್ಳಲಾರರು. ಒಂದು ವೇಳೆ ಹೀಗಾದರೆ ತಳಮಳ ಉಂಟಾಗುತ್ತಿತ್ತು. ತಳಮಳ ಉಂಟಾದರೆ ತತ್ಕಾಲವೇ ಶ್ರೇಯಸ್ಸುಂಟಾಗುವುದು, ತಡವಾಗಲಾರದು. ಈ ತಳಮಳ ಏನಿದೆಯೋ, ಇದರಲ್ಲಿ ಪಾಪಗಳನ್ನು ನಾಶಗೊಳಿಸುವ ಶಕ್ತಿಯಿದೆ.</p>
<p class="Text"><span class="char-style-override-1">ಶ್ರೋತಾ -</span> ಮಹಾಶಯರೇ! ಸಂಸ್ಕಾರಗಳು ಹೇಗೆ ಬೇರೂರಿವೆಯೆಂದರೆ, ಸಾಧನೆಯಿಂದಲೇ ಆಗುವುದು; ಭಜನೆ, ಜಪ, ಕೀರ್ತನೆಯಿಂದಲೇ ಆಗುವುದು. ಪದೇ-ಪದೇ ಪುಸ್ತಕಗಳಲ್ಲಿಯೂ ಹೀಗೇ ಓದುತ್ತಿರುವುದರಿಂದ ಈ ಮಾತು ಒಳಗೆ ಭದ್ರವಾಗಿ ಕೂತಿದೆ.</p>
<p class="Text"><span class="char-style-override-1">ಸ್ವಾಮೀಜಿ -</span> ಪುಸ್ತಕಗಳನ್ನು ನಾನೂ ಓದಿದ್ದೇನೆ. ನಾನು ಪುಸ್ತಕಗಳನ್ನು ಓದಿಲ್ಲ ಎಂಬುದಿಲ್ಲ. ಆದರೆ ನಾನು ಹೇಳುವ ಮಾತೂ ಕೂಡ ಪುಸ್ತಕಗಳಿಂದಲೇ ಹೇಳುತ್ತೇನೆ. ಈಗಷ್ಟೇ ನಾನು ಹೇಳಿದ ಗೀತೆಯ ಎರಡು ಶ್ಲೋಕಗಳಲ್ಲಿ ಸಮಯ ಹಿಡಿಯುವ ಮಾತು ಎಲ್ಲಿ ಬರುತ್ತದೆ? ಈ ಮಾತು ಹೇಗೆ ಇಲ್ಲಿ ಜ್ಞಾನದಲ್ಲಿ ಹೇಳಲಾಗಿದೆಯೋ, ಹಾಗೆಯೇ ಭಕ್ತಿಯಲ್ಲಿಯೂ ಹೇಳಲಾಗಿದೆ-</p>
<p class="Shlok">ಅಪಿ ಚೇತ್ಸುದುರಾಚಾರೋ ಭಜತೇ ಮಾಮಮನನ್ಯಭಾಕ್ ।</p>
<p class="Shlok">ಸಾಧುರೇವ ಸ ಮಂತವ್ಯಃ ಸಮ್ಯಗ್ವ್ಯವಸಿತೋ ಹಿ ಸಃ ॥</p>
<p class="TXT-Right">(ಗೀತೆ 9/30)</p>
<p class="Text">‘ಒಂದು ವೇಳೆ ಅತಿ ದುರಾಚಾರಿಯಾದವನೂ ಕೂಡ ಅನನ್ಯಭಾವದಿಂದ ನನ್ನನ್ನು ಭಜಿಸಿದರೆ ಅವನನ್ನು ಸಾಧುವೆಂದೇ ತಿಳಿಯಬೇಕು; ಏಕೆಂದರೆ ಅವನು ಬಹಳ ಚೆನ್ನಾಗಿ ನಿಶ್ಚಯವನ್ನು ಮಾಡಿಕೊಂಡಿದ್ದಾನೆ.’</p>
<p class="Text">ಎರಡೂ ಜಾಗಗಳಲ್ಲಿ (4-36 ಮತ್ತು 9-30 ರಲ್ಲಿ)<span class="char-style-override-1"> ‘ಅಪಿ ಚೇತ್’ </span>ಪದ ಬಂದಿದೆ. ನೀನು ಹೀಗಿಲ್ಲ; ಆದರೆ ನೀನು ಅಥವಾ ಬೇರೆ ಯಾರಾದರೂ ಹೀಗಾದರೂ ಕೂಡ ಶ್ರೇಯಸ್ಸುಂಟಾಗುವುದು ಎನ್ನುವುದು ತಾತ್ವರ್ಯವಾಗಿದೆ. ಹೀಗಲ್ಲದಿದ್ದರೆ ಮತ್ತೆ ಮಾತೇನಿದೆ?<span class="char-style-override-1"> ‘ಸಾಧುರೇವ ಸ ಮಂತವ್ಯಃ’</span> ‘ಅವನನ್ನು ಸಾಧುವೆಂದೇ ಪರಿಗಣಿಸಬೇಕು’- ಹೀಗೆ ಹೇಳುವುದರ ಅರ್ಥವೇನಿದೆ? ನಿನ್ನಲ್ಲಿ ಸಾಧುತನ ಕಂಡು ಬರುವುದಿಲ್ಲ,<span class="char-style-override-1"> ‘ಅದ್ವೇಷ್ಟಾ ಸರ್ವಭೂತಾನಾಮ್’</span> ಕಾಣುವುದಿಲ್ಲ. ಆದರೂ ಒಪ್ಪಿಕೋ. ಜ್ಞಾನದಲ್ಲಾದರೋ ತಿಳಿದುಕೋ ಮತ್ತು ಭಕ್ತಿಯಲ್ಲಿ ಒಪ್ಪಿಕೋ. ಈ ಎರಡೂ ಮಾತುಗಳು ತತ್ತ್ವದಿಂದ ಅರಿಯುವುದರ ಅಂತರ್ಗತವಾಗಿವೆ.</p>
<p class="Text">ತತ್ತ್ವವನ್ನು ಒಪ್ಪಿಕೊಳ್ಳುವುದೇ ತಿಳಿಯುವುದಾಗಿದೆ. ಒಪ್ಪಿಕೊಳ್ಳವುದರ ಪ್ರಭಾವವೇನಿದೆಯೋ, ಅದು ತಿಳಿಯುವುದಕ್ಕಿಂತ ಕಡಿಮೆಯಿಲ್ಲ. ಹೇಗೆಂದರೆ- ಬಾಲಕನು ಇವಳು ನನ್ನ ತಾಯಿಯೆಂದು ಒಪ್ಪಿಕೊಳ್ಳುತ್ತಾನೆ. ಇದು ಒಪ್ಪಿಕೊಂಡಿರುವ ಮಾತಾಗಿದೆ, ತಿಳಿದಿರುವ, ಅನುಭವಿಸಿರುವ ಮಾತಲ್ಲ.<span class="char-style-override-1"> ‘ಯೋ ಮಾಮಜಮನಾದಿಂ ಚ ವೇತ್ತಿ ಲೋಕಮಹೇಶ್ವರಮ್.’</span> (ಗೀತೆ 10/3) ಇಲ್ಲಿ ‘ವೇತ್ತಿ’ಯ ಅರ್ಥ ಒಪ್ಪುವುದು ಎಂದು, ತಿಳಿಯುವುದು ಎಂಬುದಲ್ಲ; ಏಕೆಂದರೆ ಮನುಷ್ಯನು ಭಗವಂತನನ್ನು ಅನಾದಿ ಎಂದು ಹೇಗೆ ತಿಳಿಯುವನು? ಇದನ್ನಂತೂ ಒಪ್ಪಿಯೇ ಒಪ್ಪುವನು. ಹೀಗೆಯೇ <span class="char-style-override-1">‘ಜನ್ಮ ಕರ್ಮ ಚ ಮೇ ದಿವ್ಯಮೇವಂ ಯೋ ವೇತ್ತಿ ತತ್ತ್ವತಃ’</span> (4/9) ಇದರಲ್ಲಿ ಕೂಡ ಒಪ್ಪುವ ಮಾತಿದೆ; ಏಕೆಂದರೆ ಭಗವಂತನ ಜನ್ಮ ಮತ್ತು ಕರ್ಮವನ್ನು ಅವನಿಗಿಂತ ಮೊದಲು ಜನಿಸುವವನೇ ತಿಳಿಯಬಲ್ಲನು. ಭಗವಂತನ ಜನ್ಮ ಮತ್ತು ಕರ್ಮ (ಉತ್ಪತ್ತಿ, ಸ್ಥಿತಿ, ಪುಳಯ ಮಾಡುವುದೇ ಆದಿ)ಗಳಿಗಿಂತ ಮೊದಲು ಯಾರಿದ್ದರು? ಆದ್ದರಿಂದ ಇಲ್ಲಿ<span class="char-style-override-1"> ‘ತತ್ತ್ವತಃ ವೇತ್ತಿ’ </span>ಎಂಬುದರ ಅರ್ಥ ದೃಢತಾಪೂರ್ವಕವಾಗಿ ಒಪ್ಪುವುದೇ ಆಗಿದೆ.<span class="char-style-override-1"> ‘ಭೋಕ್ತಾರಂ ಯಜ್ಞತಪಸಾಂ ಸರ್ವಲೋಕಮಹೇಶ್ವರವ್.’ ‘ಸುಹೃದಂ ಸರ್ವಭೂತಾನಾಂ ಜ್ಞಾತ್ವಾ...’ </span>(5/29) ಇದರಲ್ಲಿ ಕೂಡ<span class="char-style-override-1"> ‘ಜ್ಞಾತ್ವಾ’ </span>ಒಪ್ಪುವುದೇ ಎಂಬರ್ಥದಲ್ಲಿದೆ.</p>
<p class="Text"><span class="char-style-override-1">ಶೋತ್ರಾ -</span> ಇದರಲ್ಲಿ ಸ್ವಾಮೀಜೀ! ಪರೋಕ್ಷ ಜ್ಞಾನ ಮತ್ತು ಅಪರೋಕ್ಷ ಜ್ಞಾನ...?</p>
<p class="Text"><span class="char-style-override-1">ಸ್ವಾಮೀಜಿ -</span> ನೋಡಿ, ಈಗ ನೀವು ಪುಸ್ತಕಗಳ ಯಾವ ಮಾತನ್ನೂ ತರಬೇಡಿ. ಪುಸ್ತಕಗಳ ಪ್ರಮಾಣ ಕೊಟ್ಟು ನನ್ನನ್ನು ಸುಮ್ಮನಾಗಿಸಲು ಬಯಸುವಿರಾದರೆ ನಾನು ಸುಮ್ಮನಾಗುವೆನು ಇನ್ನೇನಾಗುವುದು? ಆದರೆ ಪರಿಣಾಮವೇ ನಾಗುವುದು? ನಮ್ಮ ಸಮಸ್ಯೆ ಗೋಜಲಾಗುವುದು, ಅದು ಪರಿಹಾರವಾ ಗಲಾರದು. ಜ್ಞಾನವು ಪರೋಕ್ಷವಾಗುವುದೇ ಇಲ್ಲ, ಆಗಲಾರದು ಎಂಬುದನ್ನು ನಾನು ಸ್ಪಷ್ಟವಾಗಿ ಹೇಳುತ್ತೇನೆ. ಜ್ಞಾನವು ಅಪರೋಕ್ಷವೇ ಆಗುತ್ತವೆ. ಜ್ಞಾನವಾದರೆ ಅದು ಪರೋಕ್ಷ ಹೇಗಾದೀತು? ಮತ್ತೆ ಪರೋಕ್ಷವಾದರೆ ಆ ಜ್ಞಾನ ಎಂತುಹುದು? ಅನುಭೂತಿಯು ಎರಡು ಹೇಗಾಗುವುದು? ತಿಳಿಯುವುದು ಎರಡು ಹೇಗಾಗುವುದು? ಇದರ ಕುರಿತು ತುಂಬಾ ವಿಚಾರ ಮಾಡಿ, ನಾನು ಹಾಗೇ ಮಾಡಿದ್ದೇನೆ. ಗ್ರಂಥಗಳಿಂದ ಲಾಭವಾಗುತ್ತದೆ, ಆದರೆ ನಷ್ಟ ಹೆಚ್ಚಾಗುತ್ತದೆ. ಈ ಮಾತು ನಾಸ್ತಿಕತೆಯಂತೆ ತೋರುತ್ತದೆ. ಆದರೆ ನನ್ನ ವಿಚಾರ ಹೀಗೇ ಆಗಿದೆ. ನೀವು ನಿಮ್ಮ ಶ್ರೇಯಸ್ಸನ್ನು ಬಯಸುವಿರಾದರೆ ಈಗ ಈ ಮಾತುಗಳನ್ನು ಬಿಟ್ಟುಬಿಡಿ. ಅನುಭೂತಿಯು ಪರೋಕ್ಷವಾಗಿ ಆಗುವುದೇ ಇಲ್ಲ.</p>
<p class="Text"><span class="char-style-override-1">ಶ್ರೋತಾ - </span>ಯಾವುದಾದರೂ ಪದಾರ್ಥವನ್ನು ಒಪ್ಪಿಕೊಂಡರೆ ಇದಾಯಿತು ಪರೋಕ್ಷ ಜ್ಞಾನ...</p>
<p class="Text"><span class="char-style-override-1">ಸ್ವಾಮೀಜಿ -</span> ಇದು ಒಪ್ಪಿಕೊಂಡ ಮಾತಲ್ಲವೇ ಅಲ್ಲ, ಇದು ಕಲಿತುಕೊಂಡ ಮಾತಾಗಿದೆ. ಒಪ್ಪಿಕೊಂಡ ಮಾತು ಬೇರೆ ಇರುತ್ತದೆ, ಕಲಿತಿರುವ ಮಾತು ಬೇರೆ ಇರುತ್ತದೆ. ಮತ್ತು ತಿಳಿದಿರುವ ಮಾತು ಬೇರೆಯಾಗಿರುತ್ತದೆ. ಗಿಣಿಯು <span class="char-style-override-1">‘ರಾಧೇಕೃಷ್ಣ-ಗೋಪೀಕೃಷ್ಣ’</span> - ಎಂದು ಹೇಳುವುದನ್ನು ಕಲಿತುಕೊಂಡರೆ ಅದು ಪರೋಕ್ಷ-ಜ್ಞಾನಿಯಾಯಿತೇ? ಪರೋಕ್ಷ ಜ್ಞಾನವು ಇರುವುದೇ ಇಲ್ಲ. ಪರೋಕ್ಷವಾದುದು ಜ್ಞಾನ ಹೇಗಾದೀತು? ಅಂತಃಕರಣ, ಇಂದ್ರಿಯಗಳು ‘ಅಕ್ಷ’ ಆಗಿವೆ, ಇದಕ್ಕಿಂತ ‘ಪರ’ ಆಗಿರುವುದು ಜ್ಞಾನ ಹೇಗೆ ಆಗುವುದು? ಇದಾದರೋ ಒಂದು ಪ್ರಕಿಯೆ ಆಗಿದೆ. ಪ್ರಕ್ರಿಯೆಗನುಸಾರವಾಗಿ ನಡೆದರೆ ಇದೂ ಸರಿಯಾಗಿಯೇ ಇದೆ. ಈ ಪ್ರಕ್ರಿಯೆಯಲ್ಲಿ ಮೊದಲು ವಿವೇಕ, ವೇರಾಗ್ಯ, ಷಟ್ಸಂಪತ್ತು, ಮುಮುಕ್ಷುತ್ವ- ಈ ಸಾಧನ ಚತುಷ್ಟಯದಿಂದ ಸಂಪನ್ನರಾಗಬೇಕು. ನಂತರ ಶ್ರವಣ, ಮನನ ಮತ್ತು ನಿದಿಧ್ಯಾಸನ ಮಾಡಬೇಕು. ಆಮೇಲೆ ತತ್ತ್ವಪದಾರ್ಥಸಂಶೋಧನೆ ಮಾಡಬೇಕು. ಇದು ಬಹುದೂರದ ದಾರಿಯಾಗಿದೆ. ಇದರಲ್ಲಿ ತತ್ಕಾಲ ಸಿದ್ಧಿಯಾಗುವುದಿಲ್ಲ.</p>
<p class="Text"><span class="char-style-override-1">ಶ್ರೋತಾ -</span> ಮಹಾಶಯರೇ! ನಾವು ಶರೀರವಲ್ಲ ಎಂದು ನೀವು ಹೇಳಿದಿರಿ; ಶರೀರವು ಆತ್ಮನಿಗಿಂತ ಭಿನ್ನವಾಗಿದೆ. ನೀವು ಹೇಳಿದ್ದರಿಂದ ಇದನ್ನು ನಾವು ಒಪ್ಪಿಕೊಂಡೆವು.</p>
<p class="Text"><span class="char-style-override-1">ಸ್ವಾಮೀಜಿ -</span> ಇದು ಒಪ್ಪುವುದು ಒಪ್ಪುವುದಲ್ಲಪ್ಪಾ, ಇದು ಕಲಿಯುವುದಾಗಿದೆ. ಇದು ಒಪ್ಪುವುದಲ್ಲವೇ ಅಲ್ಲ ಎಂಬ ನನ್ನ ಮಾತನ್ನು ನೆನಪಿಡಿ. ಅನುಭೂತಿ ಬೇಕಾದರೆ ಆಗದಿರಲಿ, ಆದರೆ ಮಾನ್ಯತೆ ದೃಢವಾಗಬೇಕು. ನಾರದರ ಉಪದೇಶದಲ್ಲಿ ಪಾರ್ವತಿಯ ಮಾನ್ಯತೆ ಹೇಗೆ ದೃಢವಾಗಿತ್ತೋ ಹಾಗೆ-</p>
<p class="Shlok">ಜನ್ಮ ಕೋಟಿ ಲಗಿ ರಗರ ಹಮಾರೀ ಬರಉಂ ಸಂಭು ನ ತ ರಹಉ ಕುಆರೀ ।</p>
<p class="Shlok">ತಜಉಂ ನ ನಾರದ ಕರ ಉಪದೇಸೂ ಆಪು ಕಹಹಿಂ ಸತ ಬಾರ ಮಹೇಸೂ ॥</p>
<p class="TXT-Right">(ಮಾನಸ. 1/81/3)</p>
<p class="Text">‘ಭಗವಾನ್ ಶಂಕರನೇ ಹೇಳಿದರೂ ನಾರದರ ಉಪದೇಶವನ್ನು ಬಿಡಲಾರೆ. ಭಗವಂತನಿಂದ ತಪ್ಪು ಸಂಭವಿಸಬಹುದು, ಆದರೆ ನಾರದದಿಂದ ತಪ್ಪಾಗಲಾರದು.’ ಇದಕ್ಕೆ ಒಪ್ಪುವುದು ಎಂದು ಹೇಳುತ್ತಾರೆ. ಶರೀರ ಮತ್ತು ನಾನು ಎರಡಿವೆ. ಹಿರಣ್ಯಗರ್ಭ ಬ್ರಹ್ಮಾನು ಸ್ವಯಂ ಶರೀರ ಮತ್ತು ನೀನು ಒಂದೇ ಆಗಿದ್ದೀ ಎಂದು ಹೇಳಿದರೆ ಅವನ ತಪ್ಪಾಗಬಹುದು, ಆದರೆ ನಮ್ಮದು ಆಗಲಾರದು. ನಮ್ಮ ಅರಿವಿಗೆ ಬಾರದಿದ್ದರೂ ಆ ಮಾತು ಹಾಗೇ ಇದೆ. ಈ ಪ್ರಕಾರದ ಧೃಢ ಮಾನ್ಯತೆಯು ಜ್ಞಾನಕ್ಕೆ ಸಮಾನವಾಗಿ ಉದ್ಧಾರಮಾಡುವುದಾಗಿದೆ. ಇದು ಪರೋಕ್ಷವಲ್ಲ. ನೀವು ವಿವಾಹವಾದಿರಿ, ಹೆಂಡತಿಯನ್ನು ನಿಮ್ಮವಳೆಂದು ಒಪ್ಪಿಕೊಂಡಿರಿ. ಈಗ ಈ ವಿಷಯದಲ್ಲಿ ಸಂದೇಹವಾಗುತ್ತದೆಯೇ? ವಿಪರೀತ ಭಾವನೆ ಉಂಟಾಗುತ್ತದೆಯೇ? ತಿಳಿಸಿ! ಒಪ್ಪುವುದಲ್ಲದೆ ಇದರಲ್ಲಿ ಬೇರೇನಿದೆ? ಸ್ತ್ರೀಯು ಸತಿಯಾಗುತ್ತಾಳೆ ಬೆಂಕಿಯಲ್ಲಿ ಸುಟ್ಟು ಹೋಗುತ್ತಾಳೆ - ಕೇವಲ ಒಪ್ಪಿಕೊಂಡ ಕಾರಣ ಸುಟ್ಟುಹೋದರೂ ಬೆಂಕಿ ಕೆಟ್ಟದ್ದೆನಿಸುವುದಿಲ್ಲ. ಹರದೋ ಈ ಜಿಲ್ಲೆಯಲ್ಲಿ ಇಕನೋರಾ ಎಂಬ ಹಳ್ಳಿಯಿದೆ. ಆ ಹಳ್ಳಿಯಲ್ಲಿ ಈಗಷ್ಟೇ ಒಬ್ಬಳು ಸತಿಯಾದಳು. ಕರಪಾತ್ರಿ ಮಹಾಶಯರು ತಾನು ಖುದ್ದಾಗಿ ಹೋಗಿ ಆ ಸ್ಥಾನವನ್ನು ನೋಡಿದ್ದಾಗಿಯೂ ಮತ್ತು ವಿಷಯವನ್ನು ಕೇಳಿದೆನೆಂದೂ ಹೇಳಿದ್ದರು. ಪತಿ ದೂರವಿದ್ದ ಮತ್ತು ಹುಡುಗಿ ತನ್ನ ಸೋದರಮಾನನ ಮನೆಯಲ್ಲಿದ್ದಳು. ಅವಳು ಪತಿಯ ಕಾಹಿಲೆ ವಿಷಯವನ್ನು ಕೇಳಿದಳು. ಪತಿಯು ಗತಿಸಿದನೆಂದು ತಿಳಿದಾಗ ನನ್ನನ್ನು ಬೇಗ ಕಳುಹಿಸಿಕೊಡಿ ಎಂದು ಹೇಳಿದಳು. ನಂತರ ಈಗ ನಾನು ಅಲ್ಲಿ ತಲಪಲಾರೆ, ಕಾರಣ ಅವನ ದಹನ ಕ್ರಿಯೆ ಮುಂಚೆಯೇ ಆಗಿಬಿಡುವುದು, ಆದ್ದರಿಂದ ನಾನು ಇಲ್ಲಿಯೇ ಸತೀ ಹೋಗುವನು ಎಂದು ಹೇಳಿದಳು. ಎಲ್ಲರೂ ಹಾಗೆ ಮಾಡಕೂಡದೆಂದು ತಡೆದರು. ರಾತ್ರಿಯಾಗಿತ್ತು, ದೀಪ ಉರಿಯುತ್ತಿತ್ತು, ಅವಳು ದೀಪ-ಶಿಖೆಯಲ್ಲಿ ಬೆರಳನ್ನಿಟ್ಟಳು. ಆ ಬೆರಳು ಮೇಣದ ಬತ್ತಿಯಂತೆ ಉರಿಯತೊಡಗಿತು. ಅವಳು ‘ನನ್ನನ್ನು ಇಲ್ಲಿ ಇಟ್ಟುಕೊಂಡರೆ ನಿಮ್ಮ ಮನೆ ಉರಿದು ಹೋಗುವುದು, ನನ್ನನ್ನು ಹೊರಗೆ ಹೋಗಲು ಬಿಡಿ’ ಎಂದಳು. ಅವರು ‘ಒಳ್ಳೆಯದು ನಿನ್ನನ್ನು ಹೋಗಲು ಬಿಡುವೆವು’ ಎಂದು ಹೇಳಿದಾಗ ಅವಳು ಗೋಡೆಗೆ ಬೆರಳನ್ನು ಉಜ್ಜಿ ಉರಿಯನ್ನು ಆರಿಸಿದಳು. ಕರಪಾತ್ರಿಜೀಯವರು ತಾನು ಅವಳು ಉಜ್ಜಿ ಉರಿಯನ್ನು ಆರಿಸಿದ ಜಾಗವನ್ನು ನೋಡಿ ಬಂದಿರುವುದಾಗಿ ಹೇಳಿದ್ದರು. ಗೋಡೆಯ ಮೇಲೆ ನಿಶಾನೆ ಇತ್ತೆಂದೂ ಹೇಳಿರುವರು. ಮನೆಯವರು ಹುಡುಗಿಯನ್ನು ಹೊರಗೆ ಕರೆದೊಯ್ದು ‘ನಾವು ನಿನಗೆ ಸೌದೆಯನ್ನಾಗಲೀ ಬೆಂಕಿಯನ್ನಾಗಲೀ ಕೊಡುವುದಿಲ್ಲ’ ‘ಹಾಗೇನಾದರೂ ಕೊಟ್ಟು ನೀನು ಸತಿಯಾದರೆ ಜೀವಸಹಿತ ಸುಟ್ಟುಹಾಕಿದರೆಂದು ನಮಗೆ ಆಪತ್ತು ಬಂದೊದಗುವುದು’ ಎಂದೂ ಹೇಳಿದರು. ಆಗ ಅವಳು ಸೂರ್ಯದೇವನ್ನು ಕುರಿತು ಭಗವಾನ್ ‘ಸೂರ್ಯನೇ ನನಗೆ ಬೆಂಕಿಯನ್ನು ನೀಡು’ -ಎಂದು ಪ್ರಾರ್ಥಿಸಿದಳು. ಅವಳು ಅಲ್ಲಿಯೇ ನಿಂತಿದ್ದಂತೆ ಉರಿದು ಹೋದಳು. ಪಕ್ಕದಲ್ಲಿ ಅರಳಿಯ ವೃಕ್ಷವಿತ್ತು. ಅದು ಅರ್ಧ ಉರಿದುಹೋಯಿತು. ಅಲ್ಲಿಯ ಮುಸಲ್ಮಾನರೂ ಅದನ್ನು ನೋಡಿದ್ದಾಗಿ ಹೇಳಿದರು. ಅವಳಲ್ಲಿ ಎಂತಹ ಜ್ಞಾನ ವಿತ್ತು ಎಂದು ಈಗ ಹೇಳಿ? ‘ಅವರು ಹೊರಟು ಹೋದರು, ಈಗ ನಾನಿರಲಾರೆ. ನಾನು ಅವರದೇ ಅಂಶವಾಗಿದ್ದೇನೆ. ಅವರ ದಹನ ಕ್ರಿಯೆಯಾಗಿಬಿಟ್ಟಿತು, ನನ್ನದು ಹೇಗೆ ಆಗುವುದಿಲ್ಲ?’ ಇದನ್ನು ಮಾನ್ಯತೆ ಎನ್ನುತ್ತಾರೆ. ಕೇಳಿಕೊಂಡು ಕಲಿತೆ-ಇದರ ಹೆಸರು ಮಾನ್ಯತೆ ಅಲ್ಲ. ಇದನ್ನು ಕಲಿಯುವುದು ಎನ್ನುತ್ತಾರೆ. ಕಲಿತುಕೊಂಡು ವ್ಯಾಖ್ಯಾನ ಮಾಡುತ್ತಾರೆ, ಒಳ್ಳೆಯ ಪುಸ್ತಕಗಳನ್ನು ಬರೆಯುತ್ತಾರೆ.</p>
<p class="Text">ಜ್ಞಾನವು ಅಪರೋಕ್ಷವೇ ಆಗುತ್ತದೆ, ಪರೋಕ್ಷ ಆಗುವುದೇ ಇಲ್ಲ. ನಾನು ಈ ಸಂಬಂಧದಲ್ಲಿ ವಿಚಾರ ಮಾಡಿದ್ದೇನೆ ಮತ್ತು ಇದಕ್ಕಿಂತ ಮಿಗಿಲಾಗಿ ನಾನೇನು ಹೇಳಲಿ? ಇದು ಒಮ್ಮೆಲೇ, ತತ್ಕಾಲವೇ ಸಿದ್ಧಿಯಾಗುವಂತಹ ಮಾತಿದೆ. ಇನ್ನೊಂದು ಮಾತು ಹೇಳುತ್ತೇನೆ. ನಿಮಗೆ ನೀಮ್ಮ ಮಾನ್ಯತೆಯಿಂದ ಲಾಭವಾಗುತ್ತದೆಯೋ ಅಥವಾ ನನ್ನ ಮಾನ್ಯತೆಯಿಂದಲೋ? ನಿಮಗೆ ಯಾವ ಮಾತಿನಲ್ಲಿ ಲಾಭವಿದೆ? ನೀವು ಇನ್ನೂ ಪರೋಕ್ಷ-ಅಪರೋಕ್ಷ ಎಂದು ಹಿಡಿದು ಕೂತಿರುವಿರಲ್ಲಾ, ಇಂತಹ ಮಾನ್ಯತೆಯಿಂದ ಲಾಭವಿದೆಯೋ ಅಥವಾ ನಾನು ಹೇಳುವ ಮಾತಿನಿಂದ ಲಾಭವಿದೆಯೇ? ಲಾಭದ ವಿಷಯವೂ ನಿಮಗೆ ತಿಳಿಯದು. ಮೋಸವಾಗುವುದಾದರೆ ಇಂದಿನವರೆಗೆ ಯಾವ ಒಳ್ಳೆಯ ಕಾರ್ಯವಾಗಿದೆ? ಮೋಸವೇ ಆಗಿದೆ. ನಾನು ಹೇಳಿದ ಮಾತ್ರದಿಂದ ಇನ್ನೂ ಮೋಸವಾಗುವುದೇ? ಆದರೆ ನಾನು ಹೇಳುವುದರಲ್ಲಿ ಮೋಸವಾಗುವುದಿಲ್ಲ, ಆಗಲಾರದು, ಆಗುವ ಸಾಧ್ಯತೆಯೇ ಇಲ್ಲ ಎಂಬ ಪೂರ್ಣ ಸತ್ಯವಾಗಿದೆ.</p>
<p class="Text">ಪಂಢರಪುರದಲ್ಲಿ ಚಾತುರ್ಮಾಸ ಮಾಡಿದಾಗ ತತ್ಕಾಲ ಸಿದ್ಧಿಯಾಗುತ್ತದೆ ಎಂಬ ಮಾತನ್ನು ನಾನು ಹೇಳಿದೆ. ಅವರುಗಳು ಹೀಗಾಗುವುದಿಲ್ಲವೆಂದೇ ಹೇಳಿದರು. ಸ್ವಾಭಿಮಾನದ ಪ್ರಶ್ನೆಯಲ್ಲವೆ? ನಾನು ಒತ್ತುಕೊಟ್ಟು ಹೇಳಿದೆ ‘ನನಗೆ ಮರಾಠಿ ಭಾಷೆ ಬಾರದು ಮತ್ತು ನಾನು ಇಲ್ಲಿನ ಸಂತರ ವಾಣಿಗಳನ್ನು ಓದಿಲ್ಲ. ಆದರೆ ಇಲ್ಲಿಯ ಸಂತರಾದ ಏಕನಾಥರು, ತುಕಾರಾಮರು, ಜ್ಞಾನೇಶ್ವರರೇ ಆದಿ ಇನ್ನು ಆಗಿ ಹೋಗಿರುವ ಅನುಭವಿಗಳಾದವರ ವಾಣಿಯಲ್ಲಿ ತತ್ಕಾಲ ಸಿದ್ದಿಯ ಮಾತು ಖಂಡಿತ ಬಂದೀತು. ಅವರ ವಾಣಿಯಲ್ಲಿ ಇದು ಬಾರದಿರಲು ಸಾಧ್ಯವೇ ಇಲ್ಲ.’ ಇಷ್ಟರಲ್ಲಿ ಒಬ್ಬರು ಇಂಥಿಂಥಾ ಕಡೆ ತತ್ಕಾಲ ಸಿದ್ಧಿಯ ಮಾತು ಬಂದಿದೆ ಎಂದು ಹೇಳಿದರು.</p>
<p class="Text para-style-override-2"><span class="char-style-override-1">ಗೀತೆ ಹೇಳುತ್ತಿದೆ- ‘ಅಪಿ ಚೇದಸಿ ಪಾಪೇಭ್ಯಃ ಸರ್ವೇಭ್ಯಃ ಪಾಪಕೃತ್ತಮಃ’ </span>ಎಂದು. ಇದನ್ನು ಒಪ್ಪಿಕೊಳ್ಳಿ. ಈ ಮಾತಿನಲ್ಲಿ ಗೊಂದಲ ಇಲ್ಲದಿರಲಿ. ಅಂತಃಕರಣ ಅಶುದ್ಧವಿದ್ದರೂ ಜ್ಞಾನವಾಗಬಲ್ಲದು. ಅಂತಃಕರಣ ಸರ್ವಥಾ ಶುದ್ಧವಾದ ಮೇಲೆ ಬಾಕಿ ಏನು ಉಳಿಯಿತು? ಅಂತಃಕರಣವನ್ನು ಶುದ್ಧವಾಗಿಸುವುದು ಮತ್ತು ಅಂತಃಕರಣದೊಡನೆ ಸಂಬಂಧ-ವಿಚ್ಛೇದ ಮಾಡುವುದು- ಹೀಗೆ ಎರಡು ವಿಷಯಗಳಿವೆ. ಅಂತಃಕರಣವನ್ನು ‘ನನ್ನದು’ ಎಂದು ಒಪ್ಪಿ ಶುದ್ಧಮಾಡುವಿರಾದರೆ ಅದು ಶುದ್ಧವಾಗದು ಎಂದು ನಿಶ್ಚಯ ಮಾಡಿ ಹೇಳುತ್ತಾನೆ. ಏಕಾಗುವುದಿಲ್ಲ - ‘ನನ್ನ ಅಂತಃಕರಣವಾಗಿದೆ’ ಎನ್ನುವುದೇ ಅಶುದ್ಧಿಯಾಗಿದೆ. ಗೋಸ್ವಾಮಿಯವರು ಮಮತೆಯನ್ನೇ ಮಲವೆಂದು ಹೇಳಿದ್ದಾರೆ- <span class="char-style-override-1">‘ಮಮತಾ ಮಲ ಜರಿ ಜಾಇ’</span> (ಮಾನಸ 7/117 ಕ) ಮಲವನ್ನು ಹಚ್ಚಿ ತೊಳೆದರೆ ಶುದ್ಧವಾಗುವುದೇ? ಮಮತೆ ಇರಿಸುವಿರಾದರೆ ಅಂತಃ ಕರಣವೆಂದಿಗೂ ಶುದ್ಧವಾಗಲಾರದು. ಗೀತೆಯೂ ಕೂಡ ಮಮತೆಯನ್ನು ಬಿಡಲು ಹೇಳಿದೆ-<span class="char-style-override-1"> ‘ನಿರ್ಮಮೋ ನಿರಹಂಕಾರಃ ಸ ಶಾಂತಿಮಧಿಗಚ್ಛತಿ’ </span>(2/71)<span></span></p>


<p class="Page-Break"> </p>
<p class="Chapter-Heading" id="toc_marker-5">3 ಅಂತಃಕರಣ ಶುದ್ಧಿಯ ಉಪಾಯ</p>
<p class="Text">ಈ ರಾಗ-ದ್ವೇಷ, ಕಾಮ-ಕ್ರೋಧ ಮೊದಲಾದುವುಗಳು ಉತ್ಪನ್ನವಾಗುತ್ತವೆ ನಶಿಸುತ್ತವೆ, ಬರುತ್ತವೆ ಮತ್ತು ಹೋಗುತ್ತವೆ. ಆದರೆ ನೀವು ಉತ್ಪನ್ನಗಿ ನಾಶವಾಗುತ್ತೀರೇನು ಮತ್ತು ಬಂದು-ಹೋಗುತ್ತೀರೇನು? ಇಲ್ಲ. ಹಾಗಾದರೆ ಇವು (ರಾಗ-ದ್ವೇಷಾದಿ ದೋಷಗಳು) ನಿಮ್ಮಿಂದ ಬೇರೆ ಎಂದಾಯಿತಲ್ಲವೇ? ಬೇರೆಯಾದ್ದರಿಂದ ಇವು ನಿಮ್ಮಲ್ಲಿಲ್ಲವೆಂಬ ಮಾತು ದೃಢವಾಯಿತು. ಆದ್ದರಿಂದ ‘ಇವು ನನ್ನಲ್ಲಿಲ್ಲ’ ಎಂಬ ವಿಚಾರ ದೃಢವಾಗಿರಬೇಕು. ಇವು ನಿಮ್ಮಲ್ಲಿದ್ದಿದ್ದರೆ ನೀವಿರುವವರೆಗೆ ಇವೂ ಇರುತ್ತಿದ್ದವು ಮತ್ತು ನೀವಿಲ್ಲದಿದ್ದಿದ್ದರೆ ಇವೂ ಇರುತ್ತಿರಲಿಲ್ಲ. ಆದರೆ ನೀವಿರುತ್ತೀರಿ, ಇವು ಇರುವುದಿಲ್ಲ. ಇವು ಆಗಂತುಕವಾಗಿವೆ, ನೀವು ಆಗಂತುಕರಲ್ಲವಲ್ಲ! ನಿಮ್ಮ ಭಾವ (ಇರುವಿಕೆ) ನಿರಂತರವಿರುತ್ತದೆ. ಗಾಢ ನಿದ್ರೆಯಲ್ಲಿ ‘ನಾನಿದ್ದೇನೆ’ ಎಂಬ ಭಾವ ಸ್ಪಷ್ಟವಾಗದಿದ್ದರೂ ಎಚ್ಚರವಾದಾಗ ‘ನಾನು ಈ ವರೆಗೆ ಮಲಗಿದ್ದೆ, ಈಗ ಎದ್ದಿದ್ದೇನೆ’ ಎಂಬ ಈ ಭಾವವಿದ್ದೇ ಇರುತ್ತದೆ. ನಾನು ಮಲಗಿದ್ದೆ, ಆ ಸಮಯದಲ್ಲಿ ನನ್ನ ಅಭಾವವಿತ್ತು ಎನ್ನುವುದು ಕಾಣುವುದಿಲ್ಲ. ನನ್ನ ಭಾವವಾದರೋ ನನ್ನ ಅನುಭವಕ್ಕೆ ನಿರಂತರ ಬರುತ್ತಿದೆ, ಮತ್ತು ಈ ದೋಷಗಳ ಆಗಂತುಕತ್ವವು ನಮ್ಮ ಅನುಭವದಲ್ಲಿ ಪ್ರತ್ಯಕ್ಷವಾಗಿ ಬರುತ್ತಿದೆ. ಇವುಗಳ ಭಾವ ಮತ್ತು ಅಭಾವಗಳೆರಡೂ ನಮ್ಮ ಅರಿವಿಗೆ ಬರುತ್ತವೆ. ಆದ್ದರಿಂದ ಈ ರಾಗ- ದ್ವೇಷಾದಿಗಳು ನಮ್ಮ ಸ್ವರೂಪದಲ್ಲಿಲ್ಲ; ಇನ್ನೇನೆಂದರೆ ನಮ್ಮ ಮನ- ಬುದ್ಧಿ-ಇಂದ್ರಿಯಗಳಲ್ಲಿ ಬರುತ್ತವೆ ಎಂಬುದು ತಾತ್ವರ್ಯವಾಗಿದೆ. ಆದರೆ ಶರೀರವನ್ನು ‘ನಾನು-ನನ್ನದು’ ಎಂದು ಮಾನ್ಯ ಮಾಡುವುದರಿಂದ ಇವುಗಳೊಡನೆ ನಮ್ಮ ಸಂಬಂಧದ ಅಭಾವ ಕಾಣುವುದಿಲ್ಲ.</p>
<p class="Text">ನೋಡಿ! ಒಂದು ಮಾತು ತಿಳಿಸುವೆನು. ನೀವು ಗಮನವಿಟ್ಟು ಕೇಳಿ. ನಮಗೆ ಏನೆಲ್ಲಾ ಪ್ರಾಪಂಚಿಕ ಜ್ಞಾನ ಆಗುತ್ತದೆಯೋ, ಅದೆಲ್ಲಾ ಸಾಂಸಾರಿಕ ಪದಾರ್ಥ ಶರೀರ, ಇಂದ್ರಿಯಗಳು, ಅಂತಃಕರಣ ಇವುಗಳ ಜೊತೆಗಿಟ್ಟುಕೊಂಡೇ ಆಗುತ್ತದೆ. ಆದರೆ ‘ಸ್ವಯಂ’ ನ ಬೋಧವು ಶರೀರ, ಇಂದ್ರಿಯಗಳು, ಅಂತಃಕರಣ ಇವುಗಳ ಜೊತೆಗಿಟ್ಟುಕೊಂಡು ಆಗುವುದಿಲ್ಲ. ಇದರಿಂದ ಅಂತಃಕರಣ ಶುದ್ಧವಾಗುವುದರಲ್ಲಿ ಸಾಂಸಾರಿಕ ಜ್ಞಾನ ಸ್ಪಷ್ಟವಾಗುವುದು ಎಂದಾಯಿತು. ಆದರೆ ಸ್ವರೂಪದ ಬೋಧ ಹೇಗೆ ಆಗುವುದು? ಇದನ್ನು ಕುರಿತು ಪ್ರಶ್ನೆ ಮಾಡಿರಿ.</p>
<p class="Text"><span class="char-style-override-1">ಶ್ರೋತಾ -</span> ಮಹಾಶಯರೇ! ಅಂತಃಕರಣ ಶುದ್ಧವಾಗುವುದರಿಂದ ಅಂತಃಕರಣದೊಡನೆ ಸಂಬಂಧ- ವಿಚ್ಛೇದವಾದರೆ ಬೋಧವು ತನಗೆ-ತಾನೇ ಆಗುವುದು.</p>
<p class="Text"><span class="char-style-override-1">ಸ್ವಾಮೀಜಿ -</span> ಜಡ-ಚೇತನದ, ಸತ್-ಅಸತ್ತಿನ, ನಿತ್ಯ-ಅನಿತ್ಯದ ವಿವೇಕಕ್ಕೆ ಮಹತ್ವ ಕೊಡದಿರುವುದರಿಂದಲೇ ಬೋಧವಾಗುತ್ತಿಲ್ಲ. ವಿವೇಕಕ್ಕೆ ಮಹತ್ವ ಕೊಡುವುದರಿಂದ ಅವಿವೇಕ ಅಳಿಸಿಹೋಗಿ ಬೋಧವಾಗುವುದು. ಆ ವಿವೇಕವು ನಿಮ್ಮಲ್ಲಿದೆ ಮತ್ತು ಈಗಲೂ ಇದೆ. ಆ ವಿವೇಕವನ್ನು ನೀವು ಪ್ರಕಾಶಗೊಳಿಸಲಿಲ್ಲ, ಅದನ್ನು ನೀವು ಉದ್ಬುದ್ಧಗೊಳಿಸಲಿಲ್ಲ, ಅದನ್ನು ಜಾಗ್ರತಗೊಳಿಸಲಿಲ್ಲ, ಅದನ್ನು ಆದರಿಸಲಿಲ್ಲ, ಅದಕ್ಕೆ ಮಹತ್ವ ಕೊಡಲಿಲ್ಲ-ಇದು ತಪ್ಪಾಯಿತು. ಅಂತಃಕರಣ ಶುದ್ಧವಾಗುವುದರಿಂದ ಏನಾಗುವುದು? ಏನೆಂದರೆ ಈಕಡೆ (ಪಾರಮಾರ್ಥಿಕ) ರುಚಿ ಉಂಟಾಗುವುದು, ಬೇರೇನೂ ಇಲ್ಲ.</p>
<p class="Text">ಸಾಧಕನ ಗಮನ ಅತ್ತ ಹೋಗದಿರುವಂತಹ ಮಾರ್ಮಿಕವಾದ ಒಂದು ಮಾತಿದೆ. ಪರಮಾತ್ಮತತ್ತ್ವದ ಅಥವಾ ಸ್ವರೂಪದ ಬೋಧ ಕರಣ- ನಿರಪೇಕ್ಷವಾಗಿದೆ, ಕರಣ-ಸಾಪೇಕ್ಷವಲ್ಲ. ಅದಕ್ಕಾಗಿ ಕರಣ ಶುದ್ಧವಿರಲಿ ಅಥವಾ ಅಶುದ್ಧವಿರಲಿ, ಅದರಿಂದ ವಿಮುಖರಾದರೆ ಆ ಬೋಧವಾಗುವುದು.</p>
<p class="Text"><span class="char-style-override-1">ಶ್ರೋತಾ -</span> ಅಂತಃಕರಣ ಶುದ್ಧವಾಗದೆ ಅದರೊಡನೆ ಸಂಬಂಧ- ವಿಚ್ಛೇದವಾಗುತ್ತದೆಯೇ?</p>
<p class="Text"><span class="char-style-override-1">ಸ್ವಾಮೀಜಿ -</span> ವಾಸ್ತವವಾಗಿಯಾದರೋ ಸಂಬಂಧವಿಲ್ಲವೇ ಇಲ್ಲ, ಆದರೆ ಸಂಬಂಧವನ್ನು ಒಪ್ಪಿಕೊಳ್ಳಲಾಗಿದೆ. ಒಪ್ಪಿಕೊಂಡ ಸಂಬಂಧವನ್ನು ಒಪ್ಪದಿರು ವುದರಿಂದ ಅಳಿಸಿ ಹೋಗುವುದು. ಇದರಲ್ಲಿ ಶುದ್ಧಿ-ಅಶುದ್ಧಿಯಿಂದ ಆಗಬೇಕಾದದ್ದೇನು!</p>
<p class="Text"><span class="char-style-override-1">ಶ್ರೋತಾ -</span> ಈ ಮಾನ್ಯತೆಯು ಅಂತಃಕರಣ ಶುದ್ಧವಾಗದೆಯೂ ಆಗಬಲ್ಲದೇ?</p>
<p class="Text"><span class="char-style-override-1">ಸ್ವಾಮೀಜಿ -</span> ಖಂಡಿತವಾಗಿ ಆಗಬಲ್ಲದು, ನಿಮ್ಮೊಳಗೆ ನನಗೆ ಮುಕ್ತಿಯಾಗಲಿ, ‘ನನಗೆ ಜ್ಞಾನವಾಗಲಿ’ ಎನ್ನುವ ಭಾವವಿರಬೇಕು. ನನ್ನ ಅಂತಃಕರಣ ಶುದ್ಧವಾಗಲಿ, ಅದರೊಡನೆ ಸಂಬಂಧ-ವಿಚ್ಛೇದವಾಗಲಿ ಎನ್ನುವ ಮಾತು ವಾಸ್ತವದಲ್ಲಿ ಸಂಬಂಧವನ್ನು ದೃಢಪಡಿಸುವುದಾಗಿದೆ. ಯಾವುದನ್ನಾದರೂ ಅಳಿಸಿಹಾಕಲು ಬಯಸುವಿರಾದರೆ ಮೊದಲು ಅದರ ಅಸ್ತಿತ್ವವನ್ನು ಒಪ್ಪುತ್ತೀರಿ. ಅಸ್ತಿತ್ವವನ್ನು ಒಪ್ಪುವುದಿಲ್ಲವಾದರೆ ಯಾವುದನ್ನು ಅಳಿಸುವಿರಿ? ಅಸ್ತಿತ್ವವ ನ್ನೊಪ್ಪುತ್ತೀರಿ, ಆದ್ದರಿಂದಲೇ ನೀವು ಸಂಬಂಧವಿಚ್ಛೇದ ಮಾಡಬಯಸುವಿರಿ. ಸಂಬಂಧವಿದೆ - ಇದು ಮಾನ್ಯತೆಯಾಗಿದೆ, ಆಗ ಅದನ್ನು ದೂರ ಮಾಡುತ್ತೀರಿ. ಸಂಬಂಧವಿಲ್ಲವೇ ಇಲ್ಲ ಎಂದು ನಾನು ಹೇಳುತ್ತೇನೆ! ಆ (ಶಾಸ್ತ್ರೀಯ) ಪ್ರಣಾಲಿಯಲ್ಲಿ ಮತ್ತು ಈ ಪ್ರಣಾಲಿಯ ನಡುವೆ ಇದೇ ಮುಖ್ಯವಾದ ವ್ಯತ್ಯಾಸವಾಗಿದೆ. ಹೇಗೆಂದರೆ- ವೇದಾಂತ ಗ್ರಂಥಗಳಲ್ಲಿ <span class="char-style-override-1">‘ಅಧ್ಯರೊಪಾಪವಾದಾಭ್ಯಾಂ ನಿಷ್ಟ್ರಪಂಚಂ ಪ್ರಪಂಚಯತೇ’</span> ಎಂದು ಬಂದಿದೆ. ಅಧ್ಯಾರೋಪ ಮತ್ತು ಅಪವಾದ - ಇವೆರಡರಿಂದ ನಿಷ್ಟ್ರಪಂಚದ ಪ್ರಪಂಚವಾಗುತ್ತದೆ. ಅರ್ಥಾತ್ ಪರಮಾತ್ಮನ ವಿವೇಚನೆಯಾಗುತ್ತದೆ. ಅಪವಾದವೇ ಮಾಡುವು ದಾದರೆ ಅಧ್ಯಾರೋಪ ಮಾಡುವುದಾದರೂ ಏಕೆ?</p>
<p class="Text"><span class="char-style-override-1">ಶ್ರೋತಾ -</span> ಅಂತಃಕರಣದ ಶುದ್ಧಿಯಾಗದೆ ಮಾನ್ಯತೆಯಾಗುವುದಿಲ್ಲವೇ? ಎನ್ನುವುದೇ ನನ್ನ ಪ್ರಶ್ನೆಯಾಗಿದೆ.</p>
<p class="Text"><span class="char-style-override-1">ಸ್ವಾಮೀಜಿ -</span> ಆಗುತ್ತದೆ ಎಂದು ನಾನು ಹೇಳುತ್ತೇನೆ. ಅಂತಃಕರಣ ವನ್ನಿಟ್ಟುಕೊಂಡು ಮಾಡುವಿರಾದರೆ ಆಗುವುದಿಲ್ಲ. ನೋಡಿ, ಸನಕಾದಿಗಳು ಬ್ರಹ್ಮನಲ್ಲಿಗೆ ಹೋಗಿ ‘ಮನಸ್ಸು ವಿಷಯಗಳಲ್ಲಿ ಸಿಕ್ಕಿಕೊಂಡಿದೆ ಮತ್ತು ವಿಷಯಗಳು ಮನಸ್ಸಿನಲ್ಲಿ ನೆಲೆಸಿವೆ, ಹೀಗಿರುವಾಗ ಮನಸ್ಸನ್ನು ವಿಷಯಗಳಿಂದ ಬೇರೆ ಮಾಡುವುದು ಹೇಗೆ? ಎಂದು ಪ್ರಶ್ನಿಸಿದರು. ಅದಕ್ಕೆ ಭಗವಂತನು ಹಂಸರೂಪದಿಂದ ಉತ್ತರಿಸಿದನು- ಇವೆರಡರ ಸಂಬಂಧ-ವಿಚ್ಛೇದ ಮಾಡಿಬಿಡಿ- <span class="char-style-override-1">‘ಮದ್ರೂಪ ಉಭಯಂ ತ್ಯಜೇತ್’</span> (ಶ್ರೀಮದ್ಭಾ 11/13/26). ನಾನು ಹೇಳುವುದೂ ಇದೇ ತಾನೇ. ಈ ಸಾಧನವನ್ನು ನೀವು ಏಕೆ ಅವಲಂಬಿಸುವುದಿಲ್ಲ? ಇದು ಶಾಸ್ತ್ರದ ಮಾತಾಗಿದೆ, ಸ್ವಂತದ್ದಲ್ಲ. ಇದನ್ನೇ ಗಟ್ಟಿಯಾಗಿ ಹಿಡಿಯಬೇಕು, ಬೇರೆಯದನ್ನಲ್ಲ ಎನ್ನುವುದಷ್ಟೇ ನನ್ನ ಸ್ವಂತದ ಮಾತಾಗಿದೆ. ಅಧ್ಯಾರೋಪ ಮಾಡು, ಅದನ್ನು ಇಟ್ಟುಕೋ, ಆಮೇಲೆ ಅದನ್ನು ದೂರಮಾಡು; ಈ ಆಪತ್ತಿನಲ್ಲಿ ಏಕೆ ಸಿಕ್ಕಿಹಾಕಿಕೊಳ್ಳುವೆ? ನಮ್ಮಲ್ಲಿಲ್ಲವೇ ಇಲ್ಲ. ಇದರಿಂದ ಸಾಧಕನಿಗೆ ಬೇಗ ಸಿದ್ಧಿಯಾಗುತ್ತದೆ. ಇದಕ್ಕಾಗಿ ಇದನ್ನು ಆದರಿಸು. ಈ ಪ್ರಣಾಲಿ ನನ್ನದಲ್ಲಿ ಮತ್ತು ಇದರ ಮೇಲೆ ಯಾರ ಸ್ವಾಮಿತ್ವವೂ ಇಲ್ಲ. ಇದು ಸಾಮಾನ್ಯವಾದ ಮಾತು.</p>
<p class="Text"><span class="char-style-override-1">ಶ್ರೋತಾ - </span>ಸ್ವಾಮಿಗಳೇ! ಜಿಜ್ಞಾಸೆ, ಮಾನ್ಯತೆ ಇರುವಲ್ಲಿಯೇ ನಮಗೆ ಭೋಗಗಳಲ್ಲಿ ರುಚಿ ಉಂಟಾಗುತ್ತದೆ.</p>
<p class="Text"><span class="char-style-override-1">ಸ್ವಾಮೀಜಿ -</span> ಭೋಗಗಳ ರುಚಿ, ಸುಖಭೋಗದ ಇಚ್ಛೆ ಇದೆಯಲ್ಲ-ಇದೆ ಘಾತುಕವಾದುದು. ಇದನ್ನು ನೀವು ತ್ಯಾಗಮಾಡುವುದಿಲ್ಲ, ಆದ್ದರಿಂದಲೇ ಸಂಬಂಧ-ವಿಚ್ಛೇದದ ಮಾತು ಕಠಿಣವಾಗಿ ತೋರುತ್ತದೆ, ಇಲ್ಲವಾದರೆ ಇದು ಬಹಳ ಸುಗಮ ಮತ್ತು ಸರಳವಾಗಿದೆ.</p>
<p class="Text"><span class="char-style-override-1">ಶ್ರೋತಾ - </span>ಈ ಸುಖ-ಭೋಗದ ಇಚ್ಛೆಯೇ ನಿಜವಾದ ರೋಗವಾಗಿದೆ, ಮಹಾಶಯರೇ!</p>
<p class="Text"><span class="char-style-override-1">ಸ್ವಾಮೀಜಿ - </span>ದೊಡ್ಡ ರೋಗವಾದರೆ ಇದನ್ನು ದೂರಮಾಡಿ. ವಾಸ್ತವವಾಗಿ ಇದು ರೋಗವೆಂದು ನಿಮ್ಮ ಅರಿವಿಗೆ ಬಂದಾಗಲೇ ರೋಗ ದೂರವಾಯಿತು. ಕಣ್ಣಿಗೆ ಹಚ್ಚಿರುವ ಕಾಡಿಗೆ ಕಣ್ಣಿಗೆ ಕಾಣಿಸದು. ಕಣ್ಣಿನಿಂದ ದೂರವಾದಾಗ, ಬೆರಳಿಗೆ ಹಚ್ಚಿದಾಗ ಕಾಣುತ್ತದೆ.</p>
<p class="Text"><span class="char-style-override-1">ಶ್ರೋತಾ-</span> ಮಹಾಶಯರೇ! ದೋಷವನ್ನು ತಿಳಿದಿದ್ದರೂ ಮತ್ತು ಇದನ್ನು ದೂರ ಮಾಡಲು ಇಚ್ಚಿಸುತ್ತಿದ್ದರೂ ಇದು ದೂರವೇಕೆ ಆಗುವುದಿಲ್ಲ?</p>
<p class="Text"><span class="char-style-override-1">ಸ್ವಾಮೀಜಿ -</span> ಸುಖದ ಇಚ್ಛೆ ಇರುವವರೆಗೆ ಆ ದೋಷವು ದೂರವಾಗದು ಸುಖಭೋಗಗಳ ಇಚ್ಛೆ ಇರುವಂತೆ, ತ್ಯಾಗದ ಇಚ್ಛೆ ಇರುವುದಿಲ್ಲ. ಸುಖಭೋಗದ ಇಚ್ಛೆ ಹೆಚ್ಚು ಪ್ರಬಲವಾಗಿದೆ. ಅದಕ್ಕೆ ಹೋಲಿಸಿದರೆ ತ್ಯಾಗದ ಇಚ್ಛೆ ಬಹಳ ದುರ್ಬಲವಾಗಿದೆ.</p>
<p class="Text"><span class="char-style-override-1">ಶ್ರೋತಾ -</span> ಇದು ಸರಿಯಾದ ಮಾತು ಮಹಾಶಯರೇ! ಸುಖಭೋಗದ ರುಚಿ ಹೆಚ್ಚಾಗಿದೆಯಲ್ಲ!</p>
<p class="Text"><span class="char-style-override-1">ಸ್ವಾಮೀಜಿ -</span> ಹಾಗಿದ್ದರೆ ಸುಖಭೋಗದ ರುಚಿಯನ್ನು ದೂರಮಾಡಿ ಮತ್ತು ಆ ರುಚಿಯನ್ನು ದೂರ ಮಾಡಲು ನೀವು ಅಭ್ಯಾಸ ಮಾಡಬೇಕಾಗುವುದು. ಅಭ್ಯಾಸ ಮಾಡದೆಯೇ ‘ಇದು ನನ್ನಲ್ಲಿ ಇಲ್ಲವೇ ಇಲ್ಲ’ ಎಂಬುದನ್ನು ಒಪ್ಪಿಕೊಂಡರೆ ಬಹಳ ಬೇಗ ಕೆಲಸವಾಗುವುದು. ವಾಸ್ತವವಾಗಿ ಅಂತಃಕರಣವನ್ನು ಶುದ್ಧಿ ಮಾಡುವುದಕ್ಕೆ ಬದಲಾಗಿ ಅಂತಃಕರಣದೊಡನೆ ಸಂಬಂಧ-ವಿಚ್ಛೇದ ಮಾಡಿದರೆ ಇದು ಬಹಳ ಬೇಗ ಸಿದ್ಧಿಯುಂಟುಮಾಡುವ ಮಾತಾಗಿದೆ. ಸಂಬಂಧ-ವಿಚ್ಛೇದ ಮಾಡುವುದರಿಂದಾಗುವ ಶುದ್ಧಿಯು ಮಾಡುವುದರಿಂದ ಆಗುವುದಿಲ್ಲ. ಮಗು ತಾಯಿಯ ಮಡಿಲಿನಲ್ಲಿರುವಾಗ ಶುದ್ಧವಾಗುವುದಿಲ್ಲ. ತಾಯಿಯ ಮೋಹ- ಪೂರ್ವಕ ಸ್ನೇಹದಲ್ಲಿ ಬೆಳೆದ ಬಾಲಕನು ನಿರ್ಮೋಹಿಯಾಗಲಾರನು. ತಂದೆಯ ಮೋಹ ಕಡಿಮೆಯಾಗಿದ್ದರೆ ತಂದೆಯ ಬಳಿ ಇರುವ ಬಾಲಕ ಸುಧಾರಿಸುತ್ತಾನೆ. ಉಪಾಧ್ಯಾಯರ ಮೋಹ ಇನ್ನೂ ಕಡಿಮೆಯಾಗಿದ್ದರೆ ಅವರ ಬಳಿ ಇರುವ ಬಾಲಕನು ಮತ್ತಷ್ಟು ಹೆಚ್ಚು ಸುಧಾರಿಸುತ್ತಾನೆ. ತತ್ತ್ವಜ್ಞನೂ ಜೀವನ್ಮುಕ್ತನೂ ಆದವನಿಗೆ ಮೋಹವಿರುವುದೇ ಇಲ್ಲವಾದ್ದರಿಂದ, ಅವನ ಬಳಿ ಇರುವವನು ಬಹಳ ಶುದ್ಧವಾಗುವನು, ಸುಧಾರಿಸುವನು. ಈ ಪ್ರಕಾರ ನೀವು ಅಂತಃಕರಣವನ್ನು ‘ನಮ್ಮದು’ ಎಂದು ಮಾನ್ಯಮಾಡುತ್ತಿರುವಿರಾದರೆ ಅದು ಶುದ್ಧವಾಗದು. ನಾನು-ನನ್ನದು ಎಂಬ ಮಲವನ್ನು ಹಚ್ಚುತ್ತ ಹೋಗುವಿರಿ ಮತ್ತು ಶುದ್ಧಿಮಾಡಿಕೊಳ್ಳುವೆನು ಎಂದು ಹೇಳುವಿರಿ. ಹೇಗೆ ಶುದ್ಧಿ ಮಾಡುವಿರಿ? ‘ನನ್ನದು’ ಎನ್ನುವುದಿಲ್ಲವೇ ಇಲ್ಲ ಎನ್ನುವ ಮಾತು ಬಹಳ ಶುದ್ಧಿ ಮಾಡುವುದಾಗಿದೆಯಲ್ಲದೆ ಶೀಘ್ರವಾಗಿ ಶುದ್ಧಿ ಮಾಡುವುದು ಆಗಿದೆ. ಈ ಮಾತಿಗನುಸಾರವಾಗಿ ನನ್ನ ಪ್ರಣಾಲಿಯು ಬೇರೆಯ ರೀತಿಯದೆಂದು ತೋರುತ್ತದೆ. ಆ (ಇನ್ನೊಂದು) ಪ್ರಣಾಲಿಯನ್ನೂ ನಾನು ಓದಿದ್ದೇನೆ ಮತ್ತು ನೋಡಿದ್ದೇನೆ. ಅಲ್ಲದೆ ಈ ಪ್ರಣಾಲಿಯೂ ನೋಡಿರುವುದೇ ಆಗಿದೆ. ಆ ಪ್ರಣಾಲಿಯಲ್ಲಿ ತಡವಾಗುತ್ತದೆ, ಬೇಗ ಸಿದ್ಧಿಯಾಗುವುದಿಲ್ಲ. ಇಷ್ಟು ವರ್ಷಗಳಿಂದ ಸತ್ಸಂಗ ಮಾಡುತ್ತಿದ್ದಾರೆ, ಸಾಧನೆ ಮಾಡುತ್ತಿದ್ದಾರೆ, ಆದರೆ ವಾಸ್ತವಿಕ ಸಿದ್ಧಿ ಎಷ್ಟು ಜನರಿಗೆ ಸಿಕ್ಕಿದೆ?-ನೀವೇ ನೋಡಿ! ಅಶುದ್ಧಿಯನ್ನು ಆದರಿಸುತ್ತ ನಾನು-ನನ್ನದು ಎಂಬ ಮಾನ್ಯತೆ ನೀಡುತ್ತ ಅದನ್ನು ದೂರ ಮಾಡಲು ಬಯಸುತ್ತಾರೆ. ಇದರಿಂದ ಅದು ದೂರವಾಗಲಾರದು. ವಾಸ್ತವವಾಗಿ ಇದು ನಿಮ್ಮ ಸ್ವರೂಪದಲ್ಲಿ ಇಲ್ಲವೇ ಇಲ್ಲ.<span class="char-style-override-1"> ‘ಶರೀರಸ್ಥೋಪಿ ಕೌಂತೇಯ ನ ಕರೋತಿನ ಲಿಪ್ಯತೇ॥’</span> (ಗೀತೆ 13/31) ಅರ್ಥಾತ್ ಶರೀರದಲ್ಲಿ ಸ್ಥಿತರಾಗಿದ್ದರೂ ಕೂಡ ನಿಮ್ಮ ಸ್ವರೂಪವು ಶರೀರದಲ್ಲಿ ಸ್ಥಿತವಾಗಿಲ್ಲ, ಕರ್ತಾ ಮತ್ತು ಭೋಕ್ತಾ ಅಲ್ಲ. ಈ ಪ್ರಕಾರವಾಗಿ ನೇರವಾಗಿ ಸ್ವರೂಪವನ್ನೇ ಹಿಡಿಯುವ ಪ್ರಣಾಲಿ ನನ್ನದಾಗಿದೆ. ಇದೇನೂ ಹೊಸ ವಿಚಾರವಲ್ಲ.</p>
<p class="Text"><span class="char-style-override-1">ಶ್ರೋತಾ-</span> ಆದರೆ ಮಹಾಶಯರೇ! ರಾಮಾಯಣದಲ್ಲಿ ಜ್ಞಾನವನ್ನು ಕಠಿಣವೆಂದು ತಿಳಿಸಿದೆ ಮತ್ತು ನೀವು ಸರಳವೆಂದು ಹೇಳುತ್ತೀರಿರಲ್ಲ?</p>
<p class="Text"><span class="char-style-override-1">ಸ್ವಾಮೀಜಿ- </span>ನೀವು ಪ್ರಮಾಣ ಒದಗಿಸುವಿರಾದರೆ ನಾನು ಸುಮ್ಮನಾಗುವೆನು, ಆದರೆ ಈ ಮಾತನ್ನು ನಾನು ನಂಬುವುದು ಅಷ್ಟರಲ್ಲೆ ಇದೆ. ನೀವು ರಾಮಾಯಣದ ಮಾತ್ತೆತ್ತಿದರೆ, ಹೃದಯದಲ್ಲಿ ಗೋಸ್ವಾಮಿಯವರಲ್ಲಿ ಆದರವಿರುವ ಕಾರಣ ಸುಮ್ಮನಾಗುವೆನು. ಆದರೆ ಸರಳವಾಗಿರುವುದು ಕಠಿಣ ಹೇಗಾಗುವುದು? ಗೋಸ್ವಾಮಿಯವರು ಇದನ್ನು ಸರಳವೆಂದು ಹೇಳಿದ್ದಾರೆ-</p>
<p class="Shlok">ನಿರ್ಗುನ ರೂಪ ಸುಲಭ ಅತಿ ಸಗುನ ಜಾನ ನಹಿ<span class="char-style-override-2">ಂ</span> ಕೋಇ ।</p>
<p class="Shlok">ಸುಗಮ ಅಗಮ ನಾನಾ ಚರಿತ ಸುನಿ ಮುನಿಮನ ಭ್ರಮ ಹೋಇ ॥</p>
<p class="TXT-Right">(7/73ಖ)</p>
<p class="Text">ನಿರ್ಗುಣ ರೂಪವು ಅತ್ಯಂತ ಸುಲಭ ಹಾಗೂ ಸಹಜವಾಗಿಯೇ ತಿಳಿವಳಿಗೆ ಬರುವಂತಹುದಾಗಿದೆ. ಆದರೆ ಗುಣಾತೀತ ದಿವ್ಯ ಸಗುಣ ರೂಪವನ್ನು ಯಾರೂ ತಿಳಿಯಲಾರರು. ಅದಕ್ಕಾಗಿ ಆ ಸಗುಣ ಭಗವಂತನ ಅನೇಕ ಪ್ರಕಾರದ ಸುಗಮ ಮತ್ತು ಅಗಮ ಚರಿತ್ರಗಳನ್ನು ಕೇಳಿ ಮುನಿಗಳ ಮನಸ್ಸು ಕೂಡ ಭ್ರಮಿಸುತ್ತದೆ.</p>
<p class="Text">ಇದು ಬೇರೆ ಯಾರದ್ದಾದರೂ ವಾಣಿಯಾಗಿದೆಯೇ? ಹೇಳಿ.</p>
<p class="Text"><span class="char-style-override-1">ಶ್ರೋತಾ - </span>ಸ್ವಾಮೀಜಿ! ವಿಷಯ ತಿಳುವಳಿಕೆಗೆ ಬರುತ್ತದೆ, ಆದರೆ ಬಂದರೂ ಕೂಡ ಬರದಂತಿದೆ.</p>
<p class="Text"><span class="char-style-override-1">ಸ್ವಾಮೀಜಿ -</span> ಅಪ್ಪಾ! ಮಾತು ಒಂದೇ ಆಗಿದೆ. ಅದು ಸುಖ-ಭೋಗದ ಇಚ್ಛೆಯಾಗಿದೆ. ಇದನ್ನು ನೀವು ಬಿಡುವುದಿಲ್ಲ. ಸುಖವನ್ನು ಭೋಗಿಸೋಣ ಮತ್ತು ಸಂಗ್ರಹ ಮಾಡೋಣ- ಈ ಎರಡೇ ವಸ್ತುಗಳಿವೆ. ನನ್ನ ಬಳಿ ವಸ್ತುಗಳ ಸಂಗ್ರಹವಿರಲಿ, ರೂಪಾಯಿಗಳಿರಲಿ, ಇಷ್ಟು ಆಧಿಪತ್ಯವಿರಲಿ, ಮತ್ತು ಇವುಗಳಿಂದ ನಾನು ಸುಖವನ್ನು ಭೋಗಿಸುವೆನು - ಇದು ನಿಜವಾದ ಅಡ್ಡಿಯಾಗಿದೆ. ಸುಖವಾಗಲೀ ಸಂಗ್ರಹವಾಗಲೀ ಬಾಧಕವಲ್ಲ. ಸುಖ ಮತ್ತು ಸಂಗ್ರಹದ ಇಚ್ಛೆಯೇ ಮಹತ್ವದ ಬಾಧಕವಾಗಿದೆ. ಈ ಇಚ್ಛೆಯಿಂದ ಯಾವುದೇ ರೀತಿಯ ಲಾಭವಿಲ್ಲ ಮತ್ತು ನಷ್ಟವು ಬೇರೆ ಬಾಕಿ ಇಲ್ಲ. ನರಕ, ಎಂಭತ್ನಾಲ್ಕು ಲಕ್ಷಯೋನಿಗಳು, ಸಂತಾಪ, ಉರಿ, ಚಿಂತೆ, ಭಯ-ಇವೆಲ್ಲ ಈ ಇಚ್ಛೆಯೊಳಗಿವೆ.</p>
<p class="Text"><span class="char-style-override-1">ಶ್ರೋತಾ -</span> ಈ ಇಚ್ಛೆಯನ್ನು ಅಳಿಸಿ ಹಾಕಲು ಏನು ಮಾಡಬೇಕು?</p>
<p class="Text"><span class="char-style-override-1">ಸ್ವಾಮೀಜಿ -</span> ಪರರ ಹಿತವಾಗುವುದು ಹೇಗೆ? ಇತರರಿಗೆ ಸುಖ ಲಭಿಸುವುದು ಹೇಗೆ? ಬೇರೆಯವರಿಗೆ ಸಮ್ಮಾನ ಹೇಗಾಗುವುದು?, ಇತರರಿಗೆ ಆರಾಮ ಸಿಗುವುದು ಹೇಗೆ ಈ ಆಸಕ್ತಿ ಉಂಟಾಗಬೇಕು. ತನ್ನ ಸುಖದ ಇಚ್ಛೆ ಇರುವೆಡೆಯಲ್ಲಿ ಇತರರ ಸುಖದ ಇಚ್ಛೆ ಉಂಟಾದರೆ, ಆಸಕ್ತಿ ಉಂಟಾದರೆ ತನ್ನ ಸುಖ ಮತ್ತು ಸಂಗ್ರಹದ ಇಚ್ಛೆ ಅಳಿಸಿ ಹೋಗುವುದು. ಅಳಿಸಿಹೋಗದಿದ್ದರೆ ಕೇಳಿ!</p>
<p class="Text">ಇತರರ ಹಿತದಲ್ಲಿ ನಿರತರಾಗಿರುವವರಿಗೆ ಭಗವಂತನು ಸಗುಣ ಮತ್ತು ನಿರ್ಗುಣ ಇವೆರಡರ ಪ್ರಾಪ್ತಿಯನ್ನೂ ತಿಳಿಸಿದ್ದಾನೆ. ಸಗುಣದ ಪ್ರಾಪ್ತಿಯಲ್ಲಿ ‘ತೇಪ್ರಾಪ್ನುವಂತಿ ಮಾಮೇವ ಸರ್ವಭೂತಹಿತೇ ರತಾಃ॥’ (ಗೀತೆ 12/4)</p>
<p class="Text">ಎಂದು ತಿಳಿಸಿದ ಮತ್ತು ನಿರ್ಗುಣದ ಪ್ರಾಪ್ತಿಯಲ್ಲಿ<span class="char-style-override-1"> ‘ಲಭಂತೇ ಬ್ರಹ್ಮನಿರ್ವಾಣಮೃಷಯಃ....ಸರ್ವಭೂತಹಿತೇ ರತಾಃ ॥’ </span>(ಗೀತೆ 5/25) ಎಂದು ತಿಳಿಸಿದ.</p>
<p class="Text">ನೀವು ಇದು ಜ್ಞಾನಮಾರ್ಗವೆಂದು ತಿಳಿದು ಈ ಮಾತುಗಳನ್ನು ತಳ್ಳಿಹಾಕುವಿರಲ್ಲ! ಹೀಗೆ ಮಾಡಬೇಡಿ ಕೃಪಾನಾಥರೇ! ಜ್ಞಾನದಲ್ಲಿ, ಭಕ್ತಿಯಲ್ಲಿ, ಕರ್ಮಯೋಗದಲ್ಲಿ-ಎಲ್ಲದರಲ್ಲಿ ವಿವೇಕ ಉಪಯೋಗಿಯಾಗಿದೆ. ವಿವೇಕವಿಲ್ಲದೆ ನಿಮ್ಮ ಸಾಧನೆಯು ಸರಿಯಾದ ರೀತಿಯಲ್ಲಿ ಸಾಗುವುದೇ ಇಲ್ಲ. ವಿವೇಕ ವಾದರೋ, ಸ್ವರ್ಗಪ್ರಾಪ್ತಿಯನ್ನು ಬಯಸುವವನಿಗೂ, ಸಕಾಮ ಭಾವದಿಂದ ಸಿದ್ಧಿಯನ್ನು ಬಯಸುವವನಿಗೂ ಉಪಯೋಗಿಯಾಗಿದೆ. ಅವನ ಶರೀರವು ಇಲ್ಲಿಯೇ ಉಳಿದು ಬಿಡುವುದು, ಇನ್ನು ಸ್ವರ್ಗಕ್ಕೆ ಹೋಗುವವರಾರು? ಅದಕ್ಕಾಗಿ ಬಂಧನಕ್ಕೆ ಕಾರಣವೇನಿದೆಯೋ ಅದರ ವಿವೇಕವೂ ಅಗತ್ಯವಾದುದು. ತನ್ನ ಉದ್ಧಾರವನ್ನು ಬಯಸುವವನಿಗಂತೂ ವಿವೇಕವು ಬಹಳ ಉಪಯೋಗಿ ಯಾಗಿದೆ. ಇದನ್ನು ಉಪೇಕ್ಷೆ ಮಾಡುವವರು ತಪ್ಪು ಮಾಡುತ್ತಾರೆ. ಭಗವಂತನಂತೂ ಗೀತೆಯ ಪ್ರಾರಂಭದಲ್ಲಿ ಶರೀರ ಮತ್ತು ಶರೀರಿ, ದೇಹ ಮತ್ತು ದೇಹಿ ಎರಡಾಗಿವೆ, ಒಂದಲ್ಲ ಎಂದು ಹೇಳಿರುವನು. ವಾಸ್ತವಿಕತೆಯು ಇದೇ ಆಗಿದೆ. ಈ ವಾಸ್ತವಿಕತೆಯ ಅನುಭವವನ್ನೆ ಪಡೆಯಬೇಕು. ವಾಸ್ತವಿಕತೆಯ ಅನುಭವ ಪಡೆಯದಿದ್ದರೆ ಬೇರಾವ ಅನುಭವ ಪಡೆಯುವಿರಿ?</p>
<p class="Text"><span class="char-style-override-1">ಶ್ರೋತಾ -</span> ವಿವೇಕವು ಪರಮಾತ್ಮನ ಸ್ವರೂಪವಾಗಿದೇಯೋ?</p>
<p class="Text"><span class="char-style-override-1">ಸ್ವಾಮೀಜಿ -</span> ಹೌದು, ಸ್ವರೂಪವಾಗುತ್ತದೆ. ವಿವೇಕ ಮತ್ತು ಪರಮಾತ್ಮ ಎಂಬ ಎರಡು ಪದಾರ್ಥಗಳಿವೆ. ವಿವೇಕವು ಪರಮಾತ್ಮನಲ್ಲಿ ಪರಿಣತವಾಗುತ್ತದೆ. ವಿವೇಕದ ಜಾಗದಲ್ಲಿ ಪರಮಾತ್ಮನೇ ಇದ್ದುಬಿಡುತ್ತಾನೆ.</p>
<p class="Text"><span class="char-style-override-1">ಶ್ರೋತಾ -</span> ವಿವೇಕವನ್ನು ಜಾಗ್ರತಗೊಳಿಸುವುದು ಹೇಗೆ?</p>
<p class="Text para-style-override-2"><span class="char-style-override-1">ಸ್ವಾಮೀಜಿ - </span>ಇದನ್ನೇ ನಾನು ತಲೆಚಚ್ಚಿಕೊಳ್ಳತ್ತಿದ್ದೇನೆ. ನಾನು ಮತ್ತು ನೀವು ಸೇರಿ ಈಗ ಮಾಡುತ್ತಿರುವುದೇನು? ವಿವೇಕವನ್ನು ಜಾಗ್ರತಗೊಳಿಸುವ ಮಾತನ್ನೇ ವಿಚಾರ ಮಾಡುತ್ತಿದ್ದೇನೆ. ವಿವೇಕಕ್ಕಾಗಿ ಅಭ್ಯಾಸ ಅಗತ್ಯವಿಲ್ಲ, ವಿಚಾರ ಅಗತ್ಯವಿದೆ. ಅಭ್ಯಾಸದಿಂದ ಮುಕ್ತಿಯಾಗದು ಮತ್ತು ವಿಚಾರದಿಂದ ಮುಕ್ತಿ ಬಾಕಿ ಇರುವುದಿಲ್ಲ.<span></span></p>


<p class="Page-Break"> </p>
<p class="Chapter-Heading" id="toc_marker-6">4 ಸಾಧನೆಯ ಮುಖ್ಯವಾದ ಅಡ್ಡಿ</p>
<p class="Text">ಇಂದ್ರಿಯಗಳು ಮತ್ತು ವಿಷಯಗಳ ಸಂಯೋಗದಿಂದುಂಟಾಗುವ ಸುಖ, ಅದರ ಆಸಕ್ತಿಯೇ ಮುಖ್ಯವಾದ ಅಡಚನೆಯಾಗಿದೆ. ಯಾವ ಸಾಂಸಾರಿಕ ಸುಖವನ್ನು ಪಡೆಯುತ್ತೇವೆಯೋ, ಅನುಕೂಲತೆಯಲ್ಲಿ ರಾಜಿ ಮಾಡಿ ಕೊಳ್ಳುತ್ತೇವೆಯೋ- ಇದೇ ವಾಸ್ತವಾಗಿ ಪಾರಮಾರ್ಥಿಕ ಮಾರ್ಗದಲ್ಲಿ ಅಡ್ಡಿಯಾಗಿದೆ. ಸಾಧನೆ ಮಾಡುತ್ತ ಒಂದು ಪಕ್ಷ ಸಾಧನೆಯಲ್ಲಿಯೂ ಸುಖ ಪಡೆಯುತ್ತೇವಾದರೆ, ಅದರಿಂದ ಸಂತೋಷ ಪಡುತ್ತೇವಾದರೆ ಮುಂದೆ ಮೇಲೇರುವುದಕ್ಕೆ ಅಡ್ಡಿ ಬಂದೊದಗುತ್ತದೆ. ರಜೋಗುಣ-ತಮೋಗುಣಗಳು ನಮ್ಮನ್ನು ಬಂಧಿಸುವಂತೆ ಸತ್ವ ಗುಣವೂ ಕೂಡ ಸುಖದ ಆಸಕ್ತಿಯಿಂದ ಬಂಧಿಸುತ್ತದೆ- <span class="char-style-override-1">‘ಸುಖಸಂಗೇನ ಬಧ್ನಾತಿ’</span> (ಗೀತೆ 14/6). ಸುಖದ ಆಸಕ್ತಿಯು ಬಿಟ್ಟು ಹೋಗುವುದರಿಂದ ದುಃಖವು ಸಂಪೂರ್ಣವಾಗಿ ಅಳಿದು ಹೋಗುತ್ತದೆ, ಇದು ಸರ್ವಥಾ ಸತ್ಯವಾದ ಮಾತಾಗಿದೆ. ನಿಶ್ಚಿತ ಮಾತಾಗಿದೆ. ಸುಖಾಸಕ್ತಿ ಇಲ್ಲವಾದರೆ ಪರಮಾನಂದಪ್ರಾಪ್ತಿಯಾದೀತು, ಸಮಸ್ತ ದುಃಖಗಳ ನಿವೃತ್ತಿಯಾದೀತು. ಮಾನ-ಸಮ್ಮಾನಗಳ ಸುಖ, ಭೋಗಗಳ ಸುಖ, ಅನುಕೂಲತೆಯ ಸುಖಗಳೇನಿವೆಯೋ-ಇವು ನಿಜವಾದ ಅಡಚಣೆಗಳಾಗಿವೆ. ಯಾರಾದರೂ ಶೂರ-ವೀರತೆಯಿಂದ ಸುಖ-ಲೋಲುಪತೆಯಲ್ಲಿ ಸಿಕ್ಕಿ ಕೊಳ್ಳದಿದ್ದರೆ ಬಹಳ ಶೀಘ್ರವಾಗಿ ಉನ್ನತಿಯಾದೀತು. ಸುಖ-ಲೋಲು ಪತೆಯನ್ನು ಸರ್ವಥಾ ತ್ಯಾಗ ಮಾಡುತ್ತಲೇ ಉನ್ನತಿ ಸ್ವಯಂ ಸಿದ್ಧವಾಗುತ್ತದೆ-<span class="char-style-override-1"> ‘ತ್ಯಾಗಚ್ಛಾಂತಿರನಂತರಮ್’</span> (ಗೀತೆ 12/12). ಇದು ಬಹಳ ಸಾರವಾದ ಮಾತಾಗಿದೆ.</p>
<p class="Text">ಅನೇಕ ವರ್ಷಗಳಿಂದ ನಾನು ವ್ಯಾಖ್ಯಾನ ಕೊಡುತ್ತಿದ್ದೆನೆ. ಹೇಳುತ್ತಾ ಇದ್ದೆ, ಕೇಳುತ್ತ ಇದ್ದೆ, ಓದುತ್ತಲೂ ಇದ್ದೆ; ಆದರೆ ನಿಜವಾದ ಮಾತೇನು? ಇದು ಎಲ್ಲಿ ತಡೆಯುತ್ತದೆ? ಏಕೆ ತಡೆ ಇದೆ? ಎಂಬುದು ಮನಸ್ಸಿನಲ್ಲಿತ್ತು. ಕೆಲವು ವರ್ಷಗಳು ಕಳೆದನಂತರ ನನಗೆ ಈ ಉತ್ತರ ಸಿಕ್ಕಿತು. ಆದ್ದರಿಂದ ನೀವು ತಪ್ಪುಗ್ರಹಿಕೆಯ ಲ್ಲಿರಬಾರದೆಂದು ಈ ಮರ್ಮವನ್ನು ತಿಳಿಸಿದೆನು. ಸುಖಾ ಸಕ್ತಿಗಳನ್ನು ನಾವು ತ್ಯಾಗ ಮಾಡಲೇ ಬೇಕು. ಇದನ್ನು ತ್ಯಜಿಸಿದಲ್ಲದೆ ಶಾಂತಿ ಸಿಗುವುದಿಲ್ಲ. ಶಾಂತಿ ಯಲ್ಲಿಯೂ ರಮಿಸುವಿರಾದರೆ ಪರಮಶಾಂತಿ ದೊರೆಯಾಲಾರದು. ಶ್ರೇಯಸ್ಸು, ಮುಕ್ತಿ ಬಯಸುವಿರಾದರೆ ಸುಖ-ಲೋಲುಪತೆಯನ್ನು ತ್ಯಾಗಮಾಡಬೇಕಾಗುವುದು, ಸುಖದ ಆಸೆಯನ್ನು ತ್ಯಾಗಮಾಡಬೇಕಾದಿತು, ಸುಖ-ಭೋಗವನ್ನು ತ್ಯಾಗಮಾಡಬೇಕಾಗುವುದು. ತ್ಯಾಗಮಾಡದೆ ಶಾಂತಿ ಸಿಗದು, ಇದು ಸರ್ವಥಾ ನಿಶ್ಚಿತ, ಸತ್ಯವಾದ ಮಾತಾಗಿದೆ.</p>
<p class="Text">ಭಗವಂತನು <span class="char-style-override-1">‘ಯೇ ಹಿ ಸಂಸ್ಪರ್ಶಜಾ ಭೋಗಾ ದುಃಖಯೋನಯ ಏವತೇ’ </span>(ಗೀತೆ 5/22) ಎಂದು ಹೇಳಿದ. ಸಂಬಂಧಜನ್ಯ ಸುಖಗಳೆಷ್ಟಿವೆಯೋ ಅವು ದುಃಖಕ್ಕೇ ಕಾರಣವಾಗಿವೆ. ಇವುಗಳ ಹೆಸರೇನೋ ಸುಖ ಎಂದಿದ್ದರೂ, ಮಹಾನ್ ದುಃಖವಾಗಿದೆ; ಇದು ಪರಮಾನಂದದ ಪ್ರಾಪ್ತಿಯಲ್ಲಿ ಅಡ್ಡಿಯನ್ನೊಡುತ್ತದೆ, ಪರಮಾತ್ಮನ ಪ್ರಾಪ್ತಿಯಿಂದ ವಂಚಿಸುತ್ತದೆ. ಭೋಗದ ಸುಖ, ದೊಡ್ಡಸ್ತಿಕೆಯ ಸುಖ, ಶಾರೀರಿಕ ವಿಶ್ರಾಂತಿಯ ಸುಖ, ಸಂಗ್ರಹಿಸುವ ಸುಖ ಇವೆಗಳು ಜೊತೆಗೆ, ನನ್ನ ಬಳಿ ಹಣವಿದೆ, ವಿದ್ಯೆ ಇದೆ, ನಾನು ತಿಳಿದವನು ಎಂಬ ಅಭಿಮಾನಜನ್ಯ ಸುಖಗಳೆಲ್ಲ ಬಾಧಕಗಳಾಗಿವೆ. ಸುಖದ ಅನುಭವವಾಗುವುದು, ಜ್ಞಾನ ಉಂಟಾಗುವುದು ಬಾಧಕವಲ್ಲ. ನನಗೆ ಸುಖ ಸಿಗುತ್ತಾ ಇರಲಿ, ನಾನು ಸುಖಿಯಾಗಿ ಇರಬೇಕು ಈ ಒಳಗೆ ಇರುವ ಸುಖಭೋಗದ ಇಚ್ಛೆಯೇ ಬಾಧಕವಾಗಿದೆ. ಇದರಿಂದ ಬಹಳ ದೊಡ್ಡ ಅನರ್ಥ ಉಂಟಾಗುತ್ತದೆ. ಯಾರೋ ನಮ್ಮ ಸುಖದಲ್ಲಿ ಅಡ್ಡಿಯೊಡ್ಡಿದರೆ, ಮಾನ, ಸತ್ಕಾರ, ದೊಡ್ಡಸ್ತಿಕೆ, ವಿಶ್ರಾಂತಿ. ಭೋಗದಲ್ಲಿ ಅಡ್ಡಿಯೊಡ್ಡಿದರೆ ನಮಗೆ ಕೆಡುಕೆನಿಸುತ್ತದೆ. ಇದರಲ್ಲಿ ಒಂದು ಮಾರ್ಮಿಕ ಮಾತು ಇದೆ. ಸಜ್ಜನರೇ! ಇತರರು ನಮಗೆ ಕೆಟ್ಟವರೆನಿಸುತ್ತಾರೆ- ಇದೇ ನಿಜವಾದ ಕೆಟ್ಟ ಬುದ್ಧಿಯಾಗಿದೆ.</p>
<p class="Shlok">ಸುಖಸ್ಯ ದುಃಖಸ್ಯ ನ ಕೋಪಿ ದಾತಾ ಪರೋ ದದಾತೀತಿ ಕುಬುದ್ಧಿರೇಷಾ ।</p>
<p class="Shlok">ಅಹಂ ಕರೋಮೀತಿ ವೃಥಾಭಿಮಾನಃ ಸ್ವಕರ್ಮಸೂತ್ರೇ ಗ್ರಥಿತೋ ಹಿ ಲೋಕಃ ॥</p>
<p class="TXT-Right">(ಅಧ್ಯಾತ್ಮರಾ. 2/6/6)</p>
<p class="Text">‘ಸುಖ ಅಥವಾ ದುಃಖವನ್ನು ಕೊಡುವವರು ಬೇರೆ ಯಾರು ಅಲ್ಲ. ಬೇರೆಯವರು ಸುಖ-ದುಃಖ ಕೊಡುತ್ತಾರೆಂದು ತಿಳಿಯುವುದೇ ಕುಬುದ್ಧ್ಧಿಯಾಗಿದೆ. ನಾನು ಮಾಡುತ್ತೇನೆನ್ನುವುದು ವೃಥಾಭಿಮಾನವಾಗಿದೆ; ಏಕೆಂದರೆ ಜನರು ತಮ್ಮ ತಮ್ಮ ಕರ್ಮಗಳ ಸೂತ್ರದಲ್ಲಿ ಬಂಧಿತರಾಗಿದ್ದಾರೆ.’</p>
<p class="Text">ಇವನು ನನ್ನನ್ನು ಸಮ್ಮಾನಿಸಲಿಲ್ಲ, ಇವನು ನನ್ನ ವಿರುದ್ಧ ಮಾತನಾಡಿದ, ಇವನು ನಮಗೆ ನಷ್ಟವುಂಟುಮಾಡಿದ, ಇವನು ನನ್ನ ವ್ಯಾಪಾರದಲ್ಲಿ ಅಡ್ಡಿ ಪಡಿಸಿದ, ಇವನು ನಮ್ಮ ಉನ್ನತಿಯಲ್ಲಿ ಅಡ್ಡ ಬಂದ ಈ ರೀತಿ ಇನ್ನೊಬ್ಬನನ್ನು ನಿಮಿತ್ತವಾಗಿಸುವುದು ಬಹಳ ದೊಡ್ಡ ತಪ್ಪು ಆಗಿದೆ. ಈ ತಪ್ಪಿನಿಂದ ಕೇವಲ ನಮ್ಮ ಕಡೆಗೇ ದೃಷ್ಟಿ ಹೋಗ ಬೇಕಾಗಿದೆ. ಆದರೆ ನಮ್ಮ ದೃಷ್ಟಿ ಹೋಗದಿರುವುದೇ ಅನರ್ಥವಾಗಿದೆ. ನಮ್ಮಲ್ಲಿ ಮಾನ, ದೊಡ್ಡಸ್ತಿಕೆ, ಸುಖಾದಿಗಳ ಇಚ್ಛೆ ಇರುವ ಕಾರಣ ದುಃಖವಾಗುತ್ತದೆ. ಬೇರೆ ಯಾರೂ ದುಃಖ ಕೊಡಲಾರರು. ಒಳಗಿನಿಂದ ನಾವು ಸುಖವನ್ನು ಬಯಸಿದಾಗಲೇ ನಮಗೆ ಇತರರಿಂದ ದುಃಖವಾಗುತ್ತದೆ. ಆದ್ದರಿಂದ ದುಃಖಕ್ಕೆ ಕಾರಣ ನಾವೇ ಆಗಿದ್ದೇವೆ. ಇದನ್ನು ತಿಳಿದಂದಿನಿಂದ ನಮ್ಮ ಉನ್ನತಿ ಪ್ರಾರಂಭವಾಗುವುದು. ಇದು ಸರ್ವಥಾ ಸತ್ಯವಾದ ಮಾತಾಗಿದೆ. ಅವನು ಹಾಗೆ ಮಾಡಲಿಲ್ಲ, ಇವನು ಹೀಗೆ ಮಾಡಲಿಲ್ಲ ಎನ್ನುವ ದೃಷ್ಟಿ ಇರುವವರೆಗೆ ಎಂದಿಗೂ ಉನ್ನತಿಯಾಗುದು; ಏಕೆಂದರೆ ಪ್ರಾರಂಭದಲ್ಲಿಯೇ ತಪ್ಪುದಾರಿ ಹಿಡಿದೆವು. ತಪ್ಪು ದಾರಿಯಲ್ಲಿ ಎಷ್ಟೇ ನಡೆದರೂ, ಗಂತವ್ಯಸ್ಥಾನವನ್ನು (ಸಿದ್ಧಿಯವರೆಗೆ) ಹೇಗೆ ತಲುಪುವಿರಿ. ‘ಇದರಲ್ಲಿ ನನ್ನ ದೋಷವೇನಿದೆ? ನನ್ನ ದೋಷವಿಲ್ಲವೇ ಇಲ್ಲ’- ಎಂದು ಹೇಳುವುದೇ ನಮ್ಮ ದೋಷವಾಗಿದೆ. ನಮ್ಮ ದೋಷ ಕಾಣಿಸುವುದಿಲ್ಲರುವುದೇ ವಾಸ್ತವವಾಗಿ ದೋಷಗಳನ್ನು ಸ್ಥಿರವಾಗಿ ಇರಿಸುವ ವಸ್ತು ಆಗಿದೆ. ‘ಪರೋ ದದಾತೀತಿ ಕುಬುದ್ಧಿರೇಷಾ!’. ನಾನು ಅನುಕೂಲ ಪರಿಸ್ಥಿತಿಯನ್ನು ಮಾಡಿಕೊಳ್ಳುತ್ತೇನೆ ಎನ್ನುವುದು ವೃಥಾಭಿಮಾನವಾಗಿದೆ- ‘ಅಹಂ ಕರೋಮೀತಿ ವೃಥಾಭಿಮಾನಃ’ ಈ ಅನುಕೂಲ-ಪ್ರತಿಕೂಲ ಪರಿಸ್ಥಿತಿ ಬಂದು- ಹೋಗುತ್ತಿರುತ್ತದೆ. ರಾತ್ರಿಯನಂತರ ಹಗಲು ಮತ್ತು ಹಗಲಿನ ನಂತರ ರಾತ್ರಿ ಬರುತ್ತಿರುವಂತೆ, ಸುಖದ ಅನಂತರ ದುಃಖ ಮತ್ತು ದುಃಖದ ಅನಂತರ ಸುಖ ಬಂದು-ಹೋಗುತ್ತಿರುತ್ತವೆ. ನಾವು ಸುಖಿ-ದುಃಖಿಗಳಾಗುತ್ತಲೇ ಇರುವೆವಾದರೆ ಪಾರಮಾರ್ಥಿಕ ಮಾತಿನಿಂದ ವಂಚಿತರಾಗುವೆವು. ಪರಮಾನಂದಪ್ರಾಪ್ತಿ, ದುಃಖಗಳ ಆತ್ಯಂತಿಕ ನಿವೃತ್ತಿ ಎಂದು ನಾವು ಯಾವುದನ್ನು ಹೇಳುತ್ತೇವೆಯೋ, ಅದು ಆಗದು. ಕೇವಲ ಸುಖ-ಲೋಲುಪತೆಯ, ಸುಖದ ಆಸೆಯ, ಸುಖ-ಭೋಗದ ತ್ಯಾಗ ಮಾಡಿದರೆ ದುಃಖ ಅಳಿಸಿ ಹೋಗುವುದು ಮತ್ತು ಮಹತ್ತಾದ ಸುಖ ಸಿಗುವುದು.</p>
<p class="Text">ದುಃಖ ಯಾವುದರ ಹೆಸರಾಗಿದೆ? ಎಂದು ನೀವು ಆಳವಾಗಿ ಯೋಚಿಸಿರಿ. ಸುಖದ ಇಚ್ಛೆಯ ಹೆಸರೇ ದುಃಖವಾಗಿದೆ, ದುಃಖವೆಂಬುದು ಬೇರೆ ಯಾವುದೂ ಇಲ್ಲ. ದುಃಖವೆಂಬ ಹೆಸರಿನ ಯಾವುದೇ ವಸ್ತು ಇಲ್ಲ. ಸುಖ ಬಯಸುವವನು ದುಃಖವನ್ನು ಭೋಗಿಸಲೇ ಬೇಕಾಗುವುದು- ‘ಯೇ ಹಿ ಸಂಸ್ಪರ್ಷಜಾ ಭೋಗಾ ದುಃಖಯೋನಯ ಏನತೇ.’ ಸುಖವಾದರೋ ಬಂದು-ಹೋಗುವುದಾಗಿದೆ, ಉಂಟಾಗುತ್ತದೆ ಮತ್ತು ಸಮಾಪ್ತಿಯಾಗುತ್ತದೆ- ‘ಆದ್ಯಂತವಂತಃ’ (ಗೀತೆ 5/22). ಸುಖವಾದರೋ ಇರುವುದಿಲ್ಲ, ಆದರೆ ಅದರ ಇಚ್ಚೆ, ಆಸೆ ಇದ್ದುಕೊಂಡೇ ಇರುತ್ತದೆ. ಸುಖಭೋಗದ ಸಂಸ್ಕಾರಗಳು ಒಳಗಿರುತ್ತವೆ. ಸುಖದ ಇಚ್ಛೆಯನ್ನು ತ್ಯಾಗ ಮಾಡಿದರೆ ಬಹಳ ದೊಡ್ಡ ಲಾಭವಾಗುತ್ತದೆ. ಆ ಲಾಭ ಯಾವುದು?</p>
<p class="Shlok">ಯಂ ಲಬ್ದ್ವಾಚಾಪರಂ ಲಾಭಂ ಮನ್ಯತೇ ನಾಧಿಕಂ ತತಃ ।</p>
<p class="Shlok">ಯಸ್ಮಿಸ್ಥಿತೋ ನ ದುಃಖೇನ ಗುರುಣಾಪಿ ವಿಚಾಲ್ಯತೇ॥</p>
<p class="TXT-Right">(ಗೀತೆ 6/22)</p>
<p class="Text">‘ಯಾವ ಲಾಭದ ಪ್ರಾಪ್ತಿಯಾದ ಮೇಲೆ ಬೇರಾವ ಲಾಭವೂ ಮಾನ್ಯತೆಗೆ ಬರುವುದಿಲ್ಲವೋ ಮತ್ತು ಯಾವುದರಲ್ಲಿ ನೆಲೆನಿಂತಮೇಲೆ ಬಹಳ ತೀವ್ರವಾದ ದುಃಖದಿಂದಲೂ ವಿಚಲಿತಗೊಳಿಸಲಾಗುವುದಿಲ್ಲವೋ’ - ಅರ್ಥಾತ್ ಆ ಲಾಭದಲ್ಲಿ, ಆ ಸುಖದಲ್ಲಿ ಎಂದೂ ಕೊರತೆ ಬರುವುದೇ ಇಲ್ಲ, ದುಃಖದ ಸ್ಪರ್ಷವೂ ಆಗುವುದಿಲ್ಲ. ಅದಕ್ಕಾಗಿ ಸಂಯೋಗಜನ್ಯ ಸುಖದಲ್ಲಿ ಲೋಲುಪತೆ ಯನ್ನಿಡಕೂಡದು. ಹೌದು, ಜೀವನ ನಿರ್ವಾಹಕ್ಕಾಗಿ ಉದ್ಯೋಗ ಮಾಡಿರಿ. ಇದರಲ್ಲಿ ಯಾವುದಾದರು ಪ್ರಶ್ನೆ ಇದ್ದರೆ ಕೇಳಿ ಮತ್ತು ವಿಚಾರ ತಿಳಿವಳಿಕೆಗೆ ಸರಿಯಾಗಿ ಬಂದರೆ ಇಂದಿನಿಂದಲೇ ಒಪ್ಪಿಕೊಳ್ಳಿ. ಸಂಯೋಗಜನ್ಯ ಸುಖ ಪಡೆಯಲಾರೆ ಎಂಬ ಎಚ್ಚರಿಕೆಯಿಂದಿರಿ. ಎಂದಾದರೂ ಈ ಸುಖದಲ್ಲಿ ಮೋಹಿತ ರಾದರೆ, ರಾಜಿಮಾಡಿಕೊಂಡರೆ, ರಾಮ-ರಾಮ.... ಅನ್ಯಾಯ ವಾಯಿತು! ಎಂದು ಚೇತರಿಸಿಕೊಳ್ಳಿ. ಇಂದೇನೋ ನಾವು ಇದಕ್ಕೆ ವಶವಾದೆವು. ಹೀಗಾ ದೊಡನೆಯೇ ಇದರ ಲೊಲುಪತೆ ಬಿಟ್ಟು ಹೋಗುವುದು; ಏಕೆಂದರೆ ಇದರಲ್ಲಿ, ಸ್ವತಃ ತನ್ನಲ್ಲಿ ಶಕ್ತಿಯಿಲ್ಲ, ಇದರ ಕೆಳಗೆ ತಳಪಾಯವಿಲ್ಲ, ಬುಡವಿಲ್ಲವಾಗಿದೆ. ಪಾರಮಾರ್ಥಿಕ ಸುಖದ ಅಡಿಪಾಯ, ಮೂಲ ಪರಮಾತ್ಮನಾಗಿದ್ದಾನೆ. ಆದ್ದರಿಂದ ಈ ಪಾರಮಾರ್ಥಿಕ ಸುಖ ಎಂದಿಗೂ ಅಳಿಸಿ ಹೋಗುವುದಿಲ್ಲ.</p>
<p class="Text">ಎಷ್ಟೆಲ್ಲ ಸುಖವಿದೆಯೋ ಅದೆಲ್ಲವೂ ಆದಿ-ಅಂತ್ಯವುಳ್ಳವುಗಳಾಗಿವೆ. ಆದ್ದರಿಂದ ಪ್ರಾಪಂಚಿಕ ಸುಖ-ದುಃಖಗಳು ಸದಾ ನಿಮ್ಮೊಡನೆ ಇರಲಾರವು. ನಿಮ್ಮೊಡನೆ ಸದಾ ಪರಮಾತ್ಮನೇ ಇರುತ್ತಾರೆ. ಆ ಪರಮಾತ್ಮ ಕಾಣಿಸುವುದಿಲ್ಲ. ಕಾಣಬರದಿದ್ದರೂ ಅವನನ್ನು ‘ನನ್ನವನು’ ಎಂದು ಒಪ್ಪಬೇಕು ಮತ್ತು ಪ್ರಪಂಚವನ್ನು ‘ನನ್ನದು’ ಎಂದು ತಿಳಿಯಬಾರದು.</p>
<p class="Text para-style-override-2">ಕಾಡಿನಲ್ಲಿದ್ದುಕೊಂಡು, ಕಂದ-ಮೂಲ-ಫಲಗಳನ್ನು ಸೇವಿಸುತ್ತ ತಮ್ಮ ಜೀವನವನ್ನು ಸಾಗಿಸುತ್ತಿರುವ ಎಂತೆಂತಹ ಋಷಿಮುನಿಗಳನ್ನೂ ಕೂಡ ವಿಷಯಾಸಕ್ತಿಯು ಬಿಡದೆ ಅಡ್ಡಿ ಉಂಟುಮಾಡುತ್ತದೆ. ಆದ್ದರಿಂದ ಸಾಂಸಾರಿಕ ಪದಾರ್ಥಗಳಲ್ಲಿ ಸುಖವಿದೆಯೆಂದು ಒಪ್ಪುವ, ಸಾಂಸಾರಿಕ ಪದಾರ್ಥಗಳನ್ನು ಬಯಸುವವರು ಬಹಳ ದೊಡ್ಡ ತಪ್ಪು ಮಾಡುತ್ತಾರೆ.<span></span></p>


<p class="Page-Break"> </p>
<p class="Chapter-Heading" id="toc_marker-7">5 ಪ್ರಪಂಚವು ಚಲಿಸುತ್ತಿದೆ</p>
<p class="Text"><span class="char-style-override-1">ಭಗವಂತನು ಸ್ವಯಂ ಹೇಳುತ್ತಾನೆ- ‘ಮಯಾ ತತಮಿದಂ ಸರ್ವಂ ಜಗದವ್ಯಕ್ತಮೂರ್ತಿನಾ’</span> (ಗೀತೆ 9/4) ಭಗವಂತನು ಎಲ್ಲ ಕಡೆಗಳಲ್ಲಿದ್ದಾನೆಂದು ನೀವು ಒಪ್ಪಿಕೊಳ್ಳಿ. ಭಗವಂತನು ಎಲ್ಲ ಜಾಗಗಳಲ್ಲಿದ್ದಾನಾದರೆ ಇಲ್ಲಿಯೂ ಇದ್ದಾನೆ, ಎಲ್ಲ ಕಾಲದಲ್ಲಿದ್ದಾನೆಂದರೆ ಈಗಲೂ ಇದ್ದಾನೆ, ಎಲ್ಲರಲ್ಲಿದ್ದಾನಾದರೆ ನನ್ನಲ್ಲಿಯೂ ಇದ್ದಾನೆ, ಮತ್ತು ಎಲ್ಲರವನಾದರೆ ನನ್ನವನೂ ಆಗಿದ್ದಾನೆ. ಕೇವಲ ಈ ಮಾತನ್ನು ನೀವು ಒಪ್ಪಿಕೊಳ್ಳಿ. ಸಜ್ಜನರೇ! ಇನ್ನೊಂದು ವಿಚಾರವಿದೆ. ಯಾರು ಎಲ್ಲರಿಗೂ ದೊರಕಬಲ್ಲನೋ, ಅವನು ನಮಗೂ ದೊರಕಬಲ್ಲನು. ಯಾರಿಗೋ ಸಿಕ್ಕಿ, ಇನ್ಯಾರಿಗೋ ಸಿಗುವುದಿಲ್ಲವಾದರೆ, ಅವನು ನಮಗೂ ಸಿಗಲಾರ. ಸಾಂಸಾರಿಕ ಪದಾರ್ಥಗಳೂ ಎಲ್ಲರಿಗೂ ಸಮಾನರೂಪದಲ್ಲಿ ಸಿಗಲಾರವು, ಆದರೆ ಪರಮಾತ್ಮನು ಎಲ್ಲರಿಗೂ ಸಮಾನರೂಪದಿಂದ ಸಿಗಬಲ್ಲನು. ಮೊದಲು ವೇದವ್ಯಾಸರು, ಶುಕದೇವರು, ಸನಕಾದಿಗಳು ಮೊದಲಾದ ಮಹಾಪುರುಷರಿಗೆ ಯಾವ ಪರಮಾತ್ಮ ತತ್ತ್ವವು ಸಿಕ್ಕಿದೆಯೋ, ಆ ಪರಮಾತ್ಮ ತತ್ತ್ವವು ಇಂದೂ ಸಿಗಬಹುದು. ಈಗ ವರ್ತಮಾನದಲ್ಲಿ ಮಹಾಪುರುಷರಿಗೆ ದೊರಕುವ ತತ್ತ್ವವು ನಮಗೂ ದೊರಕುವುದು. ಕಾರಣ ಪರಮಾತ್ಮನು ಎಲ್ಲ ಜಾಗಗಳಲ್ಲಿದ್ದಾನೆ, ಎಲ್ಲ ಕಾಲಗಳಲ್ಲಿದ್ದಾನೆ, ಎಲ್ಲರಲ್ಲಿದ್ದಾನೆ, ಎಲ್ಲರವನಾಗಿದ್ದಾನೆ. ಅವನು ಪರಮ ದಯಾಳು ಮತ್ತು ಸರ್ವಸಮರ್ಥನಾಗಿದ್ದಾನೆ. ಈ ಪ್ರಕಾರವಾಗಿ ಅವನನ್ನು ಒಪ್ಪಿಕೊಂಡು ಅವನ ನಾಮಜಪ ಮಾಡೋಣ ಮತ್ತು ‘ಹೇನಾಥ! ಪ್ರಕಟನಾಗು’ ಎಂದು ಪ್ರಾರ್ಥಿಸೋಣ. ಬಾಲಕನು ತನ್ನ ತಾಯಿಯು ಯಾವಾಗ ಸಿಗುವಳೋ ಎಂದು ವ್ಯಾಕುಲವಾಗುವಂತೆ ನಾವೂ ಕೂಡ ಅವನಿಗಾಗಿ ‘ಹೇ ನಾಥ! ನೀನು ಯಾವಾಗ ಪ್ರಕಟನಾಗುವೆ! ನೀನು ಯಾವಾಗ ಸಿಗುವೆ! ನೀನು ಇಲ್ಲೇಇದ್ದೀಯೆ, ನನ್ನಲ್ಲೇ ಇದ್ದೀಯೆ, ನನ್ನವನಾಗಿದ್ದೀಯೆ, ಹೀಗಿದ್ದರೂ ನಾನು ದುಃಖಪಡುತ್ತಿದ್ದೇನೆ’ ಎಂದು ವ್ಯಾಕುಲರಾಗೋಣ.</p>
<p class="Text">‘ಪರಮಾತ್ಮನು ಇದ್ದಾನೆ ಎಂದು ಪರಮಾತ್ಮನ ಅಸ್ತಿತ್ವವನ್ನು ದೃಢವಾಗಿ ಸ್ವೀಕರಿಸುವವರಿಗೆ ಅವನು ಸಿಗುತ್ತಾನೆ’ ಎಂದು ನಾವು ಸಂತರಿಂದ ಕೇಳಿದ್ದೇವೆ. ಆದರೆ ಇದರ ಜೊತೆ-ಜೊತೆಗೆ ಪ್ರಪಂಚದ ಅಸ್ತಿತ್ವವನ್ನು ಒಪ್ಪುತ್ತಿರುವುದರಿಂದ ಪರಮಾತ್ಮನ ಪ್ರಾಪ್ತಿಯಾಗಲು ತಡವಾಗುತ್ತದೆ. ನಿಜವಾಗಿ ಪ್ರಪಂಚ ಇಲ್ಲವೇ ಇಲ್ಲ, ಅಳಿದು ಹೋಗುತ್ತಾ ಇದೆ ಈ ಮಾತನ್ನು ವಿಶೇಷವಾಗಿ ಗಮನಿಸಬೇಕು. ಇದನ್ನು ನಾನು ಅನೇಕ ಸಲ ಹೇಳುತ್ತೇನೆ. ನೀವು ಇದನ್ನು ದೃಢವಾಗಿ ಒಪ್ಪಿಕೊಳ್ಳಲೆಂದೇ ಬಹಳ ಸಲ ಹೇಳುವ ಅಭಿಪ್ರಾಯವಾಗಿದೆ. ಈ ಪ್ರಪಂಚವು ಒಂದು ಕ್ಷಣವೂ ನಿಲ್ಲುವುದಿಲ್ಲ, ಪ್ರತಿಕ್ಷಣ ನಾಶವಾಗುತ್ತಿದೆ. ಎಷ್ಟು ಪ್ರಾಣಿಗಳು ಜೀವಿಸುತ್ತಿವೆಯೋ, ಅವೆಲ್ಲವೂ ಮೃತ್ಯುವಿನ ಕಡೆಗೆ ಹೋಗುತ್ತಿವೆ, ಸಾಯುತ್ತಿವೆ. ನಾವು ನಿನ್ನೆ ಬದುಕಿದ್ದಷ್ಟು ಇಂದು ಬದುಕಿಲ್ಲ. ನಮ್ಮ ಎಂಟು ಜಾವಗಳು ಸತ್ತು ಹೋದುವು, ಎಂದರೆ ಮರಣವು ಹತ್ತಿರವಾಯಿತು. ನಮ್ಮ ಬದುಕಿನ ಇಪ್ಪತ್ನಾಲ್ಕೂ ಘಂಟೆಗಳು ಕಳೆದು ಹೋದುವು. ಪ್ರಪಂಚದಲ್ಲಿ ಸ್ಥಾವರ-ಜಂಗಮ, ಜಡ-ಚೇತನ ಹೀಗೆ ಎಷ್ಟು ಪದಾರ್ಥಗಳು ಕಾಣಿಸುತ್ತಿವೆಯೋ ಅವೆಲ್ಲವೂ ಅಭಾವದಲ್ಲಿ ಹೋಗುತ್ತಿವೆ ಮತ್ತು ಒಂದು ದಿನ ಅವು ಸಂಪೂರ್ಣ ಅಭಾವವಾಗಿಬಿಡುತ್ತವೆ. ನಿಜ ಹೇಳುವುದಾದರೆ ಪ್ರತಿಕ್ಷಣ ಅವುಗಳ ಅಭಾವವಾಗುತ್ತಿದೆ. ಬೆಂಕಿಯಲ್ಲಿ ಸೌದೆ ಉರಿಯುತ್ತಿದೆ ಎಂದಾದರೆ ಎಲ್ಲ ಸೌದೆಗಳು ಉರಿದು ಹೋಗುವುದು. ಹೊರಟ ಹೊಗೆಯೆಲ್ಲವೂ ಜ್ವಾಲೆಯಾಗುವುದು, ಜ್ವಾಲೆ ಉರಿಯುತ್ತ-ಉರಿಯುತ್ತ ಬೆಂಕಿಯಾಗುವುದು, ಬೆಂಕಿಯಿಂದ ಕೆಂಡವಾಗುವುದು ಮತ್ತು ಕೆಂಡವು ಬೂದಿಯಾಗುವುದು. ಹೀಗೆ ಈ ಪ್ರಪಂಚವೆಲ್ಲ ಕಾಲಾಗ್ನಿಯಲ್ಲಿ ಉರಿಯುತ್ತಿದೆ, ಅಭಾವವಾಗುತ್ತಾ ಇದೆ.</p>
<p class="Text">ಪ್ರಪಂಚವಿಲ್ಲ, ಪರಮಾತ್ಮನಿದ್ದಾನೆ. ಇಲ್ಲದಿರುವುದನ್ನು ‘ಇದೆ’ ಎಂದು ಒಪ್ಪಿದ್ದೀರಿ, ಆದ್ದರಿಂದ ಇರುವ ಪರಮಾತ್ಮನು ಕಾಣಿಸುವುದಿಲ್ಲ. ಪರಮಾತ್ಮನು ಕಾಣಿಸದಿದ್ದರೂ ಈ ಪ್ರಪಂಚವು ನಾಶದ ಕಡೆಗೆ ಹೋಗುತ್ತಿದೆ ಎಂಬುದು ಕಾಣಿಸುವುದಿಲ್ಲವೇ? ಸ್ವಲ್ಪ ವಿಚಾರ ಮಾಡಿದರೆ ಪ್ರತ್ಯಕ್ಷವಾಗಿ ಕಂಡು ಬರುತ್ತದೆ-ನಮ್ಮ ಬಾಲ್ಯಾವಸ್ಥೆ ಎಲ್ಲಿ ಹೋಯಿತು? ನಿನ್ನೆಯ ದಿನ ಎಲ್ಲಿಗೆ ಹೋಯಿತು ಹೇಳಿ ನೋಡೋಣ! ಅದೇನೋ ಹೊರಟು ಹೋಯಿತು. ನಿನ್ನೆಯ ದಿನ ಹೊರಟು ಹೋಯಿತೆಂದಾಗ ಇಂದಿನ ದಿನ ಹೊರಟು ಹೋಗದೇನು? ತಿಂಗಳು ಹೋಗುವುದಿಲ್ಲವೇನು? ವರ್ಷ ಹೋಗದೇ? ಆಯಸ್ಸು ಹೋಗದೇನು? ಇದು ಹೋಗುತ್ತಿರುವುದು ಪ್ರತ್ಯಕ್ಷವಾದ ಮಾತಾಗಿದೆ. ಇದನ್ನು ದೃಢವಾಗಿ ನಂಬಿ, ಒಪ್ಪಿಕೊಳ್ಳಿ. ಇದು ಯಾರಿಗೂ ಕಾಣಿಸದ, ಕೇಳಿಸದ, ತಿಳಿಯಲು ಬಾರದ ಮಾತಾಗಿದ್ದರೆ ಹೇಳಿ!</p>
<p class="Text"><span class="char-style-override-1">ಶ್ರೋತಾ - </span>ಪರಮಾತ್ಮನ ಅಸ್ತಿತ್ವವನ್ನು ಒಪ್ಪಿಕೊಳ್ಳಿ, ಅವನು ದೊರಕುವನು, ಪ್ರಕಟವಾಗುವನು ಎಂದು ತಾವು ಹೇಳಿದಿರಿ. ನಾವು ಹೀಗೆ ಒಪ್ಪುತ್ತಲೇ ಇದ್ದೇವೆ; ಹಾಗಾದರೆ ನಾವು ಒಪ್ಪುವುದರಲ್ಲಿ ಎಲ್ಲಿ ತಪ್ಪಿದೆ?</p>
<p class="Text"><span class="char-style-override-1">ಸ್ವಾಮೀಜಿ - </span>ನೆನಪಿಡುವುದರಲ್ಲಿ ತಪ್ಪಾಗುತ್ತದೆ, ಒಪ್ಪುವುದರಲ್ಲಿ ತಪ್ಪಾಗು ವುದಿಲ್ಲ. ಎರಡು ಮಾತುಗಳಿವೆ- ಒಂದು ನೆನಪಿಡುವುದು, ಸ್ಮರಿಸುವುದು ಮತ್ತು ಇನ್ನೊಂದು ಆ ವಿಷಯವನ್ನು ಸ್ವೀಕರಿಸುವುದು, ಒಪ್ಪಿಕೊಳ್ಳುವುದು. ಇದು ಗೋವಿಂದಭವನ, ಇದು ಕಲ್ಕತ್ತೆಯಾಗಿದೆ ಎಂದು ಒಪ್ಪಿಕೊಂಡರೆ ಇದರಲ್ಲಿ ತಪ್ಪು ಆಗುವುದಿಲ್ಲ. ಇದು ಗೋವಿಂದಭವನವಲ್ಲ, ಇದು ಸರ್ಕಾರೀ ಕಛೇರಿ ಯಾಗಿದೆ ಎಂದು ತಿಳಿದಾಗ ತಪ್ಪು ಆಗುತ್ತದೆ. ಇದು ಕಲ್ಕತ್ತೆಯಲ್ಲ, ಇದು ಮುಂಬಯಿ ಎಂದು ಒಪ್ಪಿಕೊಂಡರೆ ಮರವೆಯಾಯಿತು. ನೆನಪಿಲ್ಲದೆ ಮರೆವು ಆಗುವುದಿಲ್ಲ. ಇದು ಹೇಗೆಂದರೆ- ಭಗವಂತನ ನಾಮ ಜಪಮಾಡುತ್ತೇವೆ ಮತ್ತು ಅದು ಬಿಟ್ಟುಹೋದರೆ ಅದು ಮಾಡುವುದರ ಮರೆವು ಆಗಿದೆ, ಒಪ್ಪುವುದರ ಮರವೆಯಲ್ಲ.</p>
<p class="Text"><span class="char-style-override-1">ಶ್ರೋತಾ - </span>ಹಾಗಾದರೆ ಕಾಣಿಸುವುದಿಲ್ಲವೇಕೆ?</p>
<p class="Text"><span class="char-style-override-1">ಸ್ವಾಮೀಜಿ - </span>ಪ್ರಪಂಚವು ಪ್ರತಿ ಕ್ಷಣವೂ ನಾಶವಾಗುತ್ತಿದೆಯಾದರೂ ಇದನ್ನು ಸ್ಥಿರವೆಂದು ನಾವು ತಿಳಿಯುತ್ತೇವೆ. ಕಾಣಿಸದಿರುವುದರಲ್ಲಿ ಇದೇ ಮುಖ್ಯ ಅಡ್ಡಿಯಾಗಿದೆ.</p>
<p class="Text">ಒಬ್ಬ ಸಂತರು ನದಿಯ ಬಳಿನಿಂತಿದ್ದರು. ಯಾರೋ ಹೇಳಿದರು- ಸ್ವಾಮಿ ನದಿ ಹರಿಯುತ್ತಿದೆ ನೋಡಿ!’ ಅದಕ್ಕೆ ಸಂತರೆಂದರು- ನದಿಯು ಹರಿಯುತ್ತಿರು ವಂತೆಯೇ ಈ ಸೇತುವೆಯ ಮೇಲೆ ಜನರ ಪ್ರವಾಹವೂ ಹರಿಯುತ್ತಿದೆ ಮತ್ತು ಈ ಸೇತುವೆಯೂ ಹರಿಯುತ್ತಿದೆ; ಇದು ಹೇಗೆ? ಯಾವಾಗ ಸೇತುವೆ ನಿರ್ಮಾಣವಾಗಿತ್ತೋ ಅಷ್ಟು ಹೊಸದಾಗಿ ಇಂದು ಇದೆಯೇ? ಅದರ ಹೊಸತನ ಹರಿದು ಹೋಯಿತಲ್ಲವೇ? ಹೊಸತನ ಹರಿದುಹೋಗಿ ಹಳೆತನ ಬಂದು ಬಿಟ್ಟಿತು. ಸರ್ವಥಾ ಹಳೆಯದಾದಾಗ ಕುಸಿದು ಬೀಳುವುದು. ವಾಸ್ತವವವಾಗಿ ಅದರ ನಿರ್ಮಾಣವಾದಂದಿನಿಂದಲೇ ಅದು ಬೀಳಲು, ನಷ್ಟವಾಗಲು ಪ್ರಾರಂಭ ವಾಯಿತು. ಹೀಗೆಯೇ ಮನುಷ್ಯರೂ ಹರಿದು ಹೋಗುತ್ತಿದ್ದಾರೆ, ಜನನ-ಮರಣ ಪ್ರವಾಹದಲ್ಲಿ ಕೊಚ್ಚಿಹೋಗುತ್ತಿದ್ದಾರೆ. ಆಯಸ್ಸು ಕಳೆದಷ್ಟು ಸತ್ತೇ ಹೋದರು ಮತ್ತೆ ಈಗಲೂ ಪ್ರತಿಕ್ಷಣ ಸಾಯುತ್ತಿದ್ದಾರೆ. ಈ ಪ್ರಕಾರವಾಗಿ ಪ್ರತಿಕ್ಷಣ ನಷ್ಟವಾಗುತ್ತಿರುವ ಈ ಪ್ರಪಂಚವನ್ನು ‘ಇದೆ’ ಎಂದು ಒಪ್ಪಿಕೊಳ್ಳುತ್ತೇವೆ. ಆ ಇರುವ ಪ್ರಭುವು ಕಾಣದಿರುವುದಕ್ಕೆ ಇದೇ ಕಾರಣವಾಗಿದೆ. ‘ಇಲ್ಲ’ದ್ದನ್ನು ‘ಇದೆ’ ಎಂದೊಪ್ಪಿಕೊಂಡೆವು, ಇದು ಆ ಪ್ರಭುವನ್ನು ನೋಡುವುದಕ್ಕೆ ಅಡ್ಡಿಪಡಿಸಿತು.</p>
<p class="Text">ಈ ಪ್ರಪಂಚವು ನಿರಂತರವಾಗಿ ಕೊಚ್ಚಿ ಹೋಗುತ್ತಿದೆಯೆಂದು ದೃಢವಾಗಿ ನಂಬಿರಿ. ಧೃಢವಾಗಿ ಒಪ್ಪಲಾರದೆ ಹೋದರೆ ಪ್ರಪಂಚವು ಕೊಚ್ಚಿಕೊಂಡು ಹೋಗುತ್ತಿದೆಯೆಂದು ಪದೇ-ಪದೇ ನೆನಪು ಮಾಡಿಕೊಳ್ಳಿ. ಆದಿ ಮತ್ತು ಅಂತ್ಯದಲ್ಲಿ ಇಲ್ಲದ್ದು ವರ್ತಮಾನದಲ್ಲಿಯೂ ಇರುವುದಿಲ್ಲ. ಯಾವುದು ಆದಿ ಮತ್ತು ಅಂತ್ಯದಲ್ಲಿರುತ್ತದೆಯೋ, ಅದು ವರ್ತಮಾನದಲ್ಲಿಯೂ ಇರುತ್ತದೆ. ಎಂಬ ಒಂದು ಸಿದ್ಧಾಂತವಿದೆ. ಈ ಪ್ರಪಂಚವು ಉಂಟಾಗದಿದ್ದಾಗಲೂ ಪರಮಾತ್ಮನಿದ್ದ ಮತ್ತು ಪ್ರಪಂಚವು ಅಳಿದು ಹೋದಾಗಲೂ ಪರಮಾತ್ಮನಿರುವನು. ಆದ್ದರಿಂದ ಈ ಪ್ರಪಂಚವಿರುವಾಗಲೂ ಪರಮಾತ್ಮನಿದ್ದಾನೆ. ಪ್ರಪಂಚವು ಮೊದಲಿರಲಿಲ್ಲ ಮತ್ತು ಆಮೇಲೆ ಇರುವುದಿಲ್ಲ ಎಂದ ಮೇಲೆ ಮಧ್ಯದಲ್ಲಿ ಕಾಣುತ್ತಿದ್ದರೂ ಅದು ಪ್ರತಿಕ್ಷಣ ‘ಇಲ್ಲ’ ವಾಗುತ್ತಿದೆ. ನಮ್ಮ ಬಾಲ್ಯಾವಸ್ಥೆಯು, ‘ಇಲ್ಲ’ ವೆನ್ನುವುದರಲ್ಲಿ ಸೇರಿಹೋದಂತೆ ಯೌವನವೂ ‘ಇಲ್ಲ’ ವೆನ್ನುವುದರಲ್ಲಿ ಸೇರಿ ಹೋಗುವುದು, ವೃದ್ಧಾವಸ್ಥೆಯೂ, ಜೀವನವೂ ‘ಇಲ್ಲ’ ಎನ್ನುವುದರಲ್ಲಿ ಸೇರಿಹೋಗುವುದು. ಪ್ರಪಂಚವು ಇಲ್ಲವೆಂದು ತಿಳಿದಿದ್ದೂ ಸಹ ಅದನ್ನು ‘ಇದೆ’ ಎಂದು ಮಾನ್ಯಮಾಡಿರುವುದೇ ಅಜಾಗರೂಕತೆ ಆಗಿದೆ. ಅಜ್ಞಾನಿ ಎಂದು ಯಾರಿಗೂ ಹೇಳುತ್ತೇವೆ? ತಿಳಿದಿದ್ದರೂ ಒಪ್ಪದಿರುವವನ ಹೆಸರು ಅಜ್ಞಾನಿ ಆಗಿದೆ. ಗೋಡೆಯನ್ನು ಯಾರೂ ಅಜ್ಞಾನಿ ಎಂದು ಹೇಳುವುದಿಲ್ಲ; ಏಕೆಂದರೆ ಅದು ಏನನ್ನೂ ಅರಿಯುವುದಿಲ್ಲ. ತಿಳಿದಿರುವುದನ್ನು ಒಪ್ಪುವವನ ಹೆಸರು ಜ್ಞಾನಿ ಎಂಬುದಾಗಿದೆ.</p>
<p class="Text"><span class="char-style-override-1">ಶ್ರೋತಾ - </span>ಸ್ವಾಮೀಜಿ! ರಾಮನ ಹೆಸರನ್ನು ಉಚ್ಚರಿಸಿದರೆ ಪ್ರಾರಬ್ಧ ಕತ್ತರಿಸಿ ಹೋಗುವುದೇ? ತಿಳಿದೊ ತಿಳಿಯದೆಯೋ ಮಾಡಿದ ಎಲ್ಲ ಪಾಪಗಳೂ ನಶಿಸಿ ಹೋಗುತ್ತವೆಯೇ?</p>
<p class="Text"><span class="char-style-override-1">ಸ್ವಾಮೀಜಿ -</span> ಕತ್ತರಿಸಿ ಹೋಗುವುವು. ನಾನು ಹೇಳಿರುವ ಮಾತಿನಿಂದ ಎಲ್ಲ ಪಾಪಗಳೂ ನಶಿಸಿ ಹೋಗುವುವು. ಪರಮಾತ್ಮನಿದ್ದಾನೆ ಮತ್ತು ಪ್ರಪಂಚವಿಲ್ಲ ಎಂಬ ಸತ್ಯವನ್ನು ದೃಢವಾಗಿ ಒಪ್ಪಿಕೊಳ್ಳುತ್ತಾ ನಾಮ ಜಪಿಸಿದರೆ ಬೇಗ ಕಾರ್ಯವಾಗುತ್ತದೆ. ಪ್ರಪಂಚವನ್ನು ‘ಇದೆ’ ಎಂದು ಒಪ್ಪುತ್ತಿದ್ದು ವರ್ಷಗಳ ಪರ್ಯಂತ ನಾಮ-ಜಪ ಮಾಡಿದರೂ ಕೂಡ ಸಿದ್ಧಿಯಾಗುವುದಿಲ್ಲ. ನಾಮ-ಜಪವು ನಿರರ್ಥಕವಾಗಲಾರದು; ಆದರೆ ಪ್ರತ್ಯಕ್ಷವಾಗಿ ಅದರ ಫಲವು ಕಾಣಲಾರದು.</p>
<p class="Text">ಪರಮಾತ್ಮನಿದ್ದಾನೆ ಎಂಬುದನ್ನಾದರೋ ನಾವು ಶಾಸ್ತ್ರಗಳಿಂದ, ಸಂತರು ಗಳಿಂದ ಕೇಳಿ ಮಾನ್ಯ ಮಾಡುತ್ತೇವೆ. ಆದರೆ ಪ್ರಪಂಚ ಪ್ರತಿಕ್ಷಣ ನಾಶದೆಡೆಗೆ ಹೋಗುತ್ತಿದೆ ಎಂಬುದು ಪ್ರತ್ಯಕ್ಷವಾಗಿ ಕಾಣುತ್ತಿದೆ. ಯಾವುದು ತೋರುತ್ತದೋ ಆ ಪ್ರಪಂಚವಿಲ್ಲ ಎಂಬ ಮಾತನ್ನು ಒಪ್ಪಿಕೊಂಡರೆ ಪ್ರಪಂಚದ ಜ್ಞಾನವಾಗುವುದು. ಪ್ರಪಂಚವು ಇದೆ ಎಂದು ಒಪ್ಪಿದರೆ ಪ್ರಪಂಚದ ಜ್ಞಾನವಾಗಿಲ್ಲ ಎಂದಾಯಿತು. ಪ್ರಪಂಚದ ಜ್ಞಾನವಾಗುವುದರಿಂದ ಪರಮಾತ್ಮನ ಜ್ಞಾನವಾಗುವುದು ಮತ್ತು ಪರಮಾತ್ಮನ ಜ್ಞಾನವಾಗುವುದರಿಂದ ಪ್ರಪಂಚದ ಜ್ಞಾನವಾಗುವುದು.</p>
<p class="Text">ಜಗತ್ತು ಅಭಾವದೆಡೆಗೆ ಸಾಗುತ್ತಿದೆ, ನಷ್ಟವಾಗುತ್ತಿದೆ ಎಂಬ ಜಾಗ್ರತಿ ಪ್ರತಿಕ್ಷಣ ಇರಬೇಕು. ಇದು ಬಹಳ ಉತ್ತಮ ಸಾಧನೆಯಾಗಿದೆ. ಇದೆಲ್ಲವೂ ಹೋಗುತ್ತಿದೆ ಎಂದು ಎಚ್ಚರ ವಹಿಸಿ ನಾಮ-ಜಪ ಮಾಡಿ. ಈ ಶರೀರ ಇಂದ್ರಿಯ-ಮನ-ಬುದ್ಧಿ, ಈ ನಾಲಿಗೆ, ಈ ಜಪ, ಎಲ್ಲ ಹೋಗುತ್ತಿದೆ, ಆದರೆ ಯಾರ ಹೆಸರಿನ ಜಪ ಮಾಡುತ್ತಿರುವೆವೋ, ಅದೆಂದಿಗೂ ಹೋಗುವುದಿಲ್ಲ. ಅದು ಇದ್ದೇ ಇರುವುದು. ಅವನನ್ನೇ ಜಪಿಸುತ್ತಿದ್ದೇವೆ, ಅವನ ನೆನಪುಮಾಡಿಕೊಳ್ಳುತ್ತಿದ್ದೇವೆ.</p>
<p class="Text"><span class="char-style-override-1">ಶ್ರೋತಾ -</span> ‘ಇದು ಹೋಗುತ್ತಿದೆ’- ಎಂದು ಹೇಳುವುದರಿಂದ ಜಾಗ್ರತಿ ಉಂಟಾಗುವುದೇ?</p>
<p class="Text"><span class="char-style-override-1">ಸ್ವಾಮೀಜಿ -</span> ‘ಹೀಗೆ ಹೇಳುವುದರಿಂದ ಜಾಗ್ರತಿಯಾಗುವುದಿಲ್ಲ. ಒಳಗೆ ಒಪ್ಪುವುದರಿಂದ ಜಾಗ್ರತಿಯಾಗುವುದು. ಪರಮಾತ್ಮ ಮತ್ತು ಪ್ರಪಂಚವನ್ನು ಅರಿಯುವ ನಿಜವಾದ ನಿಯತ್ತಿದ್ದರೆ ಹೀಗೆ ಹೇಳುವುದರಿಂದಲೂ ಆ ಮಾತು ಒಪ್ಪಿಗೆಗೆ ಬರುತ್ತದೆ. ಪರಮಾತ್ಮನು ಅವಿನಾಶಿಯಾಗಿದ್ದಾನೆ. ಮತ್ತು ಪ್ರಪಂಚವು ನಾಶಯುಕ್ತವಾಗಿದೆ ಎಂಬುದನ್ನು ತಿಳಿಯುವ ಉದ್ದೇಶದಿಂದ ನೀವು ಇದನ್ನು ಪದೇ-ಪದೇ ಹೇಳಿದರೂ ಜಾಗ್ರತಿಯಾಗುವುದು. ಆದರೆ ವರ್ತಮಾನದಲ್ಲಿ ಕೆಲಸಕ್ಕೆ ಬಾರದಿರುವ ಮಾತಿನಿಂದ ಏನು ಲಾಭವಿದೆ? ನಾನು ಹೇಳುತ್ತಿರುವ ಈ ಮಾತನ್ನು ನೀವು ದೃಢವಾಗಿ ಒಪ್ಪಿಕೊಂಡರೆ, ವರ್ತಮಾನದಲ್ಲಿ ಉಪಯೋಗ ವಾಗುತ್ತದೆ. ಇಂದು ಒಂದು ದಿನ ಒಪ್ಪಿಕೊಂಡು ನೋಡಿ! ಇದಕ್ಕೆ ಎಚ್ಚರಗೊಳ್ಳುವುದು, ಜಾಗ್ರತರಾಗುವುದು ಎನ್ನುತ್ತಾರೆ. ಒಮ್ಮೆ ಎಚ್ಚರಗೊಂಡು ನೀವು ನೋಡಿ. ಸಂತರ ವಾಣಿ- ‘ದಿಲಮೇ ಜಾಗ್ರತ ರಹಿಯೇ ಬಂದಾ’ ಮತ್ತು ‘ಜಾಗ್ರತನಗರೀಮೇ ಚೊರ ನ ಲಾಗೇ! ಝಖ ಮಾರೇಲಾ ಜಮದೂತಾ ಜಾಗ್ಯಾ ಗೋರಖನಾಥ್ ಜಗ ಸೂತಾ॥’ ಜಾಗ್ರತರಾಗಿರುವವರನ್ನು ಯಮದೂತರು ಕೊಲ್ಲರಾರರು. ಅವರು ಶರೀರವನ್ನು ಕೊಲ್ಲುವರು, ಆದರೆ ಶರೀರವಾದರೋ ಮೊದಲಿಂದಲೂ ಸಾಯುತ್ತಿದೆ. ಈಗ ಯಮದೂತರೇನು ಮಾಡುವರು? ಹೇಳಿ!</p>
<p class="Shlok">‘ಇಹೈವ ತೈರ್ಜಿತಃ ಸರ್ಗೋ ಯೇಷಾಂ ಸಾಮ್ಯೇ ಸ್ಥಿತಂ ಮನಃ’</p>
<p class="TXT-Right">(ಗೀತೆ 5/19)</p>
<p class="Text">ಸಮರೂಪೀ ಪರಮಾತ್ಮನಲ್ಲಿ ಸ್ಥಿರಮನಸ್ಸುಳ್ಳವರು ಮಾತ್ರ ಪ್ರಪಂಚವನ್ನು ಗೆದ್ದುಕೊಂಡರು. ಅವರು ಜಯಶಾಲಿಗಳಾದರು. ಅವರೆದುರು ಎಲ್ಲ ಪ್ರಪಂಚ ಸೋತಿತು. ಸಾಯುತ್ತಿರುವ ಪ್ರಪಂಚ ನಮಗೆ ಯಾವ ಕೆಡುಕನ್ನು ಮಾಡಬಲ್ಲದು? ನೀವು ದಯವಿಟ್ಟು ಇದನ್ನು ಒಪ್ಪಿಕೊಳ್ಳಿ.</p>
<p class="Text">ನನ್ನ ಬಳಿ ಹಣವಿದೆ, ಮನೆ ಇದೆ, ಪರಿವಾರವಿದೆ, ನಾನು ಹೀಗಿದ್ದೇನೆ, ನಾನು ಹಾಗೆ ಮಾಡಿಬಿಡುವೆನು. ಅಯ್ಯಾ! ನೀನಾದರೋ ಸಾಯುತ್ತಿದ್ದೀಯೆ, ಏನು ಮಾಡಿಬಿಡುವೆ? ಶರೀರವೇನೋ ಸಾಯುತ್ತಿದೆ, ಇದರಲ್ಲಿರುವವನು ಪರಮಾತ್ಮನ ಸ್ವರೂಪವಾಗಿದ್ದಾನೆ. ಈ ಜಾಗ್ರತಿಯನ್ನಿಟ್ಟುಕೊಂಡರೆ ನೀನು ನಿಜವಾಗಿ ಪಾರಾಗುವಿ, ಇದರಲ್ಲಿ ಸಂದೇಹವೇ ಇಲ್ಲ. ಬಹಳ ನೇರವಾದ, ಸರಳವಾದ ಮಾತಾಗಿದೆ. ಇದರಲ್ಲಿ ಕಷ್ಟವೇನಿದೆ ಹೇಳಿ? ನಮ್ಮ-ನಿಮ್ಮ ಶರೀರವು ಮೊದಲು ಹೀಗಿರಲಿಲ್ಲ ಎನ್ನುವುದು ಎಲ್ಲರ ಅನುಭವವಾಗಿದೆ. ಎಷ್ಟು ಕಾಲ ಜೀವಿಸಿದಿರೋ, ಅಷ್ಟು ಸತ್ತು ಹೋದಿರಿ. ಅಪ್ಪಾ! ಅನ್ಯಥಾ ಭಾವಿಸಬೇಡಿ. ಇದು ನಿಜವಾದ ಮಾತು. ಸಾಯುವುದು ಎಂಬ ಶಬ್ದವು ಕೆಡುಕೆನಿಸುತ್ತದೆ. ಕೆಟ್ಟದ್ದೆನಿಸಲಿ, ಒಳ್ಳೆಯದೆನಿಸಲಿ ನಾವು ಎಷ್ಟು ಕಾಲ ಜೀವಿಸಿದೆವೋ, ಅಷ್ಟು ಸತ್ತು ಹೊದೆವು ಎಂಬುದು ನಿಜ. ಸತ್ತು ಹೋಗಿಲ್ಲ, ಸಾಯುತ್ತಿದ್ದೇವೆ. ನಿನ್ನೆ ನಮ್ಮ ಆಯಸ್ಸೆಷ್ಟಿತ್ತೋ ಅಷ್ಟು ಇಂದಿಲ್ಲ. ಇದರ ಜಾಗ್ರತಿ ಇರಿಸಿಕೊಳ್ಳಿ.</p>
<p class="Text"><span class="char-style-override-1">ಶ್ರೋತಾ - </span>ಸ್ವಾಮೀಜಿ! ಈಗಲೇ ಪರಮಾತ್ಮನ ಪ್ರಾಪ್ತಿಯಾಗಬಲ್ಲುದೇ?</p>
<p class="Text"><span class="char-style-override-1">ಸ್ವಾಮೀಜಿ -</span> ಈಗ, ಈ ಕ್ಷಣವೇ ಆಗಬಲ್ಲದು. ನೋಡಿ, ಪರಮಾತ್ಮನ ಪ್ರಾಪ್ತಿಯಲ್ಲಿ ತಡವಾಗುವುದಿಲ್ಲ. ನಿಮ್ಮೊಳಗೆ ಸ್ಥಿರವಾಗಿಸಿಕೊಂಡಿರುವ ಧೊರಣೆಯನ್ನು ದೂರಮಾಡುವುದು ತಡವಾಗುತ್ತದೆ-ಎಂದರೆ ಇದು ನನ್ನ ಶರೀರವಾಗಿದೆ, ನನ್ನ ಹಣವಾಗಿದೆ, ನನ್ನ ಮನೆಯಾಗಿದೆ, ನನ್ನ ಕುಟುಂಬ- ಈ ಪ್ರಕಾರ ತನ್ನದಲ್ಲದ್ದನ್ನು ತನ್ನದೆಂದು ಒಪ್ಪಿಕೊಂಡಿದ್ದೀರಿ. ಇದನ್ನು ದೂರ ಮಾಡುವುದು ತಡವಾಗುತ್ತದೆ.</p>
<p class="Text">ಪ್ರಪಂಚವಿಲ್ಲ ಎಂಬುದು ನೆನಪಾಗದಿರುವುದು ದೋಷವಲ್ಲ, ಪ್ರಪಂಚವನ್ನು ಸತ್ಯವೆಂದು ತಿಳಿದುಕೊಳ್ಳುವುದು ದೋಷವಾಗಿದೆ. ನೆನಪು ಮಾಡಿಕೊಳ್ಳದಿದ್ದರೂ ‘ನಾವು ಕಲ್ಕತ್ತೆಯಲ್ಲಿದ್ದೇವೆ’ ಎನ್ನುವ ಮಾತು ಗಟ್ಟಿಯಾಗಿ ಕೂತಿದೆ. ಹೀಗೆಯೇ ಸ್ತ್ರೀ, ಪುತ್ರ, ಮೊದಲಾದವರು ನನ್ನವರೆಂಬುದು ಒಳಗೆ ನೆಲೆಮಾಡಿಕೊಂಡಿದೆ. ಅದೇ ಪರಮಾತ್ಮನ ಪ್ರಾಪ್ತಿಯಲ್ಲಿ ಅಡ್ಡಿಯೊಡ್ಡುತ್ತಿದೆ. ಪರಮಾತ್ಮನೇನೋ ಸಿದ್ಧನಿದ್ದಾನೆ, ಹಾಗಾದರೆ ಅವನು ದೊರಕುವುದಕ್ಕೆ ತಡವೇಕೆ? ಇಲ್ಲದಿರುವನ್ನು ಇದೆ ಎಂದು ಒಪ್ಪಿ ಮನಸ್ಸಿನಲ್ಲಿ ಸ್ಥಾಪಿಸಿಕೊಂಡಿದ್ದೇವೆ. ಇದೇ ತಡವಾಗಲು ಕಾರಣವಾಗಿದೆ.</p>
<p class="Text"><span class="char-style-override-1">ಶ್ರೋತಾ - </span>ಕಾಣದಿರುವುದನ್ನು ನಮ್ಮದೆಂದು ಹೇಗೆ ಒಪ್ಪುವುದು?</p>
<p class="Text para-style-override-2"><span class="char-style-override-1">ಸ್ವಾಮೀಜಿ -</span> ಅಪ್ಪಾ! ನೀವು ಪರಮಾತ್ಮನನ್ನು ಒಪ್ಪದಿದ್ದರೆ ಬಿಡಿ ಆದರೆ ಪ್ರಪಂಚ ನಾಶವಾಗುತ್ತಿದೆ ಎನ್ನುವುದು ಕಾಣಿಸುತ್ತದೆಯೋ ಇಲ್ಲವೋ?- ಕಂಡು ಬಂದ ಮೇಲೆ ಪರಮಾತ್ಮನನ್ನು ಒಪ್ಪಿಕೊಳ್ಳುವೆವು ಎನ್ನುವುದು ಬಹಳ ದೊಡ್ಡ ತಪ್ಪು, ಸಾಧಾರಣ ತಪ್ಪಲ್ಲ ಎಂಬುದನ್ನು ನಾನು ಮೊದಲೇ ಹೇಳಿದ್ದೆ. ಕಾಣುವುದನ್ನು ಒಪ್ಪುತ್ತೇವೆ. ಎನ್ನುವುದೇ ತಪ್ಪಾಗಿದೆ. ಕಾಣುವುದೇನಿದೆಯೋ ಅದು ನಿಲ್ಲುವುದಿಲ್ಲ. ಅದು ಪ್ರತಿಕ್ಷಣ ನಾಶವಾಗಿಹೋಗುತ್ತಿದೆ, ಅಳಿದು ಹೋಗುತ್ತಿದೆ. ಇಂದು ಇದನ್ನೇ ದೃಢವಾಗಿ ಒಪ್ಪಿಕೊಳ್ಳಿ. ಇಂದು ಇದೇ ಪಾಠವನ್ನು ಕಲಿತಕೊಳ್ಳಿ. ಕಾಣದಿರುವುದನ್ನು ನಂಬುವುದು ಹೇಗೆ? ಎನ್ನುವುದು ತಿಳಿವಳಿಕೆಯುಳ್ಳ ಮನುಷ್ಯನು ಮಾಡುಬೇಕಾದ ಪ್ರಶ್ನೆಯಲ್ಲ. ಅದಕ್ಕೆ ಬದಲಾಗಿ-ಕಾಣುವುದು ಒಂದು ಕ್ಷಣವೂ ನಿಲ್ಲುವುದಿಲ್ಲವಾದ್ದರಿಂದ ಅದನ್ನು ಒಪ್ಪಿಕೊಳ್ಳುವುದು ಹೇಗೆ? ಎಂಬುವುದು ತಿಳಿವಳಿಕೆಯುಳ್ಳ ಮನುಷ್ಯನ ಪ್ರಶ್ನೆಯಾಗಿದೆ. ಪ್ರಪಂಚವು ನೇತ್ರಗಳಿಗೆ ಇರುವಂತೆ ಗೋಚರಿಸುತ್ತದೆ ಮತ್ತು ಬುದ್ಧಿಗೆ ಕರಗಿ ಹೋಗುತ್ತಿರು ವಂತೆ ತೋರುತ್ತದೆ. ಆದ್ದರಿಂದ ಬುದ್ಧಿಯಿಂದ ಸ್ವಯಂ ಗುರುತಿಸಿ. ಯಾವುದು ಕಾಣಿಸುತ್ತದೆಯೋ ಅದು ಸತ್ಯವಲ್ಲ-ಎಂಬುದನ್ನು ಇಂದು ತಿಳಿದುಕೊಳ್ಳಿ.<span></span></p>


<p class="Page-Break"> </p>
<p class="Chapter-Heading" id="toc_marker-8">6 ಸತ್ಸಂಗದಿಂದ ಲಾಭ ಪಡೆಯುವುದು ಹೇಗೆ?</p>
<p class="Text"><span class="char-style-override-1">ಶ್ರೋತಾ -</span> ಸತ್ಸಂಗದಲ್ಲಿ ಸ್ಥಿತಿಯು ಒಂದೇ ಸಮನಾಗಿರುವುದಿಲ್ಲ ಮತ್ತು ಸತ್ಸಂಗವು ಎಲ್ಲ ಸಮಯಗಳಲ್ಲಿ ಸಿಗುವುದಿಲ್ಲ.</p>
<p class="Text"><span class="char-style-override-1">ಸ್ವಾಮೀಜಿ - </span>ಸತ್ಸಂಗ ದೊರಕದಿದ್ದರೆ ಪರಮಾರ್ಥಿಕ ಪುಸ್ತಕಗಳನ್ನು ಓದಿರಿ.</p>
<p class="Text"><span class="char-style-override-1">ಶ್ರೋತಾ - </span>ಪುಸ್ತಗಳನ್ನೋದುವದಕ್ಕೂ ಸದಾ ಸಮಯ ದೊರಕುವುದಿಲ್ಲ.</p>
<p class="Text"><span class="char-style-override-1">ಸ್ವಾಮೀಜಿ - </span>ನೋಡಿ, ಸದಾಕಾಲ ಯಾವುದೂ ಇರುವುದಿಲ್ಲ. ಸಾಂಸಾರಿಕ ಸಂಬಂಧ ಕೂಡ ಯಾವಾಗಲೂ ಇರುವುದಿಲ್ಲ. ಸತ್ಸಂಗದಲ್ಲಿರುವಂತಹ ಸ್ಥಿತಿ, ವೃತ್ತಿಗಳು ಸದಾಕಾಲ ಇರುವುದಿಲ್ಲ ಎಂಬ ವಿಚಾರವಿಲ್ಲ. ಸ್ಥೂಲ ದೃಷ್ಟಿಯಿಂದ ನೋಡಿದರೆ ಹಾಗೆ ತೋರುತ್ತದೆ, ಆದರೆ ಸೂಕ್ಷ್ಮ ದೃಷ್ಟಿಯಿಂದ ನೋಡಿದರೆ ಒಳಗಿರುವ ಸತ್ಸಂಗದ ಸಂಸ್ಕಾರಗಳು ಸ್ಥಾಯಿಯಾಗಿರುತ್ತವೆ. ಅವುಗಳು ಸ್ಥಾಯಿ ಆಗಿರುವುದರಿಂದಲೇ ಸತ್ಸಂಗದಲ್ಲಿ ನಿಮಗೆ ಅಭಿರುಚಿ ಇರುತ್ತದೆ. ಆ ಸಂಸ್ಕಾರಗಳು ಅಧಿಕವಾಗಿದ್ದಷ್ಟು ಅಭಿರುಚಿ ಅಧಿಕವಾಗಿರುತ್ತದೆ ಮತ್ತು ಅಭಿರುಚಿ ಹೆಚ್ಚಾದಷ್ಟು ಸಾಧನೆ ಹೆಚ್ಚುತ್ತದೆ. ಆದ್ದರಿಂದ ತಾತ್ಕಾಲಿಕ ಪದಾರ್ಥ (ಸತ್ಸಂಗ) ಸಿಕ್ಕಿದರೂ ಅದರಿಂದ ರುಚಿಯನ್ನು ಹೆಚ್ಚಿಸಿಕೊಳ್ಳಬೇಕು. ಸತ್ಸಂಗವು ಬಹಳ ಲಾಭದಾಯಕವೆಂದು ಅದರ ಮಹತ್ವ, ಅವಶ್ಯಕತೆ ಬಹಳವಾಗಿ ಇರುವುದೆಂದೂ ಅಂಕಿತವಾಗಿರಬೇಕು. ಹೀಗಾಗುವುದರಿಂದ ಸತ್ಸಂಗವೆಲ್ಲೇ ಇರಲಿ ಸತ್ಸಂಗ ಮಾಡೋಣವೆಂಬ ಅಭಿರುಚಿ ಉಂಟಾಗುವುದು.</p>
<p class="Text">ಇನ್ನೊಂದು ಮಾತು ಈಗ ಸತ್ಸಂಗದಲ್ಲಿ ಕೇಳುವುದರಿಂದ ಉಂಟಾಗುವ ರುಚಿಯು ಬುದ್ಧಿ, ಮನಸ್ಸು ಮತ್ತು ಅಂತಃಕರಣದಲ್ಲಿ ಆಗುತ್ತದೆ. ಆ ರುಚಿ ವಾಸ್ತವವಾಗಿ ನಿಮ್ಮ ಸ್ವಂತದ್ದಾಗಿರಬೇಕು. ಸ್ವಂತದ್ದಾದರೆ ಅಳಿಸಿ ಹೋಗುವುದಿಲ್ಲ; ಏಕೆಂದರೆ ಸ್ವಯಂ ಅಳಿದು ಹೋಗುವುದಿಲ್ಲ. ಅಂತಃಕರಣವಾದರೋ ಪ್ರಕೃತಿಯ ಕಾರ್ಯವಾದ್ದರಿಂದ ಬದಲಾಗುತ್ತಿರುತ್ತದೆ. ತತ್ತ್ವಜ್ಞಾನ ಉಂಟಾದ ನಂತರವೂ ಸಿದ್ಧ ಪುರುಷರಲ್ಲಿ ಸಾತ್ತ್ವಿಕ, ರಾಜಸ, ತಾಮಸ ವೃತ್ತಿಗಳು ಏಳುತ್ತವೆ. (ಗೀತೆ 14/22). ಸಿದ್ಧ ಪುರುಷರು ಮತ್ತು ನಮ್ಮಲ್ಲಿ ಅಂತರವೇ ನೆಂದರೆ-ಸಿದ್ಧಪುರುಷರು ಆ ವೃತ್ತಿಗಳು ಉಂಟಾದಾಗ ಸ್ವಾಭಾವಿಕವಾಗಿ ತಟಸ್ಥರಾಗಿರುತ್ತಾರೆ, ಆದರೆ ನಾವು ಆ ವೃತ್ತಿಗಳ ಜೊತೆಗೆ ಒಂದಾಗಿ ಬಿಡುತ್ತೇವೆ. ಸತ್ಸಂಗ ಸಮಯದಲ್ಲಿ ಇರುವಂತಹ ವೃತ್ತಿಗಳು ಉಳಿದ ಸಮಯಗಳಲ್ಲಿ ಇಲ್ಲದಿರುವುದಕ್ಕೆ ಅಂತಃಕರಣದ ಅನಿತ್ಯತೆ, ಅಂತಃಕರಣವು ಏಕರೂಪವಾಗ ದಿರುವುದೆ ಕಾರಣವಾಗಿದೆ. ಬದಲಾಗುತ್ತಿರುವ ಪದಾರ್ಥವನ್ನು ಅರಿಯುವವ ರಾದ ನೀವು ಬದಲಾಯಿಸುವುದಿಲ್ಲ. ರುಚಿ ಮತ್ತು ಅರುಚಿ ಇವೆರಡರ ಅನುಭವವಾಗುವವರಿಗೆ, ರುಚಿ-ಅರುಚಿಗಳೊಡನೆ ಯಾವ ಸಂಬಂಧವೂ ಇರುವುದಿಲ್ಲ.</p>
<p class="Text">ಸಾತ್ತ್ವಿಕ, ರಾಜಸ, ತಾಮಸ ವೃತ್ತಿಗಳ ಜೊತೆ ಒಂದಾಗುವುದು ಅಸ್ವಾಭಾವಿಕವಾಗಿದೆ, ಮತ್ತು ಇವುಗಳೊಡನೆ ಸೇರದಿರುವುದು ಸ್ವಾಭಾವಿಕ ವಾಗಿದೆ. ಸ್ವಾಭಾವಿಕತೆಯನ್ನು ನಿಮ್ಮದಾಗಿಸಿಕೊಳ್ಳದಿರುವವರೆಗೆ ಈ ಸ್ಥಿತಿ ಇರುತ್ತದೆ. ಸ್ವಯಂ (ಸ್ವರೂಪವು) ‘ಒಳ್ಳೆಯ-ಕೆಟ್ಟ’ ಎರಡನ್ನೂ ಅರಿಯುವಂತಹುದಾಗಿದೆ, ಎರಡ ಪ್ರಕಾಶಕವಾಗಿದೆ, ಎರಡರ ಆಶ್ರಯವೂ ಆಗಿದೆ. ಅದರ ಆಶ್ರಯದಲ್ಲಿಯೇ ಎಲ್ಲ ಒಳ್ಳೆಯ ಮತ್ತು ಕೆಟ್ಟದಾದ ಕ್ರಿಯೆಗಳು ನಡೆಯುತ್ತವೆ. ನಮ್ಮ ಇರುವಿಕೆ ಆ ಸ್ವರೂಪದಲ್ಲಿ ಇರಬೇಕು. -<span class="char-style-override-1"> ‘ಸಮದುಃಖಸುಖಃ ಸ್ವಸ್ಥಃ’</span> (ಗೀತೆ 14/24). ಅದು ಸಮಸ್ತ ವೃತ್ತಿಗಳಿಗೆ, ಸಂಯೋಗ-ವಿಯೋಗಗಳಿಗೆ ಆಧಾರವಾಗಿದೆ, ಅವುಗಳ ನಿರ್ಲಿಪ್ತ ಪ್ರಕಾಶಕ ವಾಗಿದೆ. ಹೇಗೆಂದರೆ- ದೀಪ ಉರಿಯುತ್ತಿದೆ. ಈಗ ನೀವು ಬಂದರೆ ದೀಪ ಹಾಗಿಯೇ ಇರುತ್ತದೆ, ಬಾರದಿದ್ದರೂ ಹಾಗೆಯೇ ಇರುತ್ತದೆ; ಮತ್ತೆ ಯಾರು ಬಾರದಿದ್ದರೂ ದೀಪವು ಹಾಗೆಯೇ ಇರುತ್ತದೆ. ಹೀಗೆಯೇ ನಿಮ್ಮ ಸ್ವರೂಪವು ವೃತ್ತಿಗಳು ಮುಂತಾದುವನ್ನು ಪ್ರಕಾಶಗೊಳಿಸುವುದಾಗಿದೆ, ಅವುಗಳೊಡನೆ ಅಂಟಿಕೊಳ್ಳುವುದಲ್ಲ. ಸ್ವರೂಪವು ಅಂಟಿಕೊಳ್ಳುವಂತ ಹುದಾಗಿದ್ದಿದ್ದರೆ ಒಂದರೊಡನೆಯೇ ಇದ್ದು ಬಿಡುತ್ತಿತ್ತು. ಮತ್ತೊಂದೊಡನೆ ಹೋಗುತ್ತಿರಲಿಲ್ಲ. ನೀವು ಸತ್ತ್ವಗುಣ ದೊಡನೆ ಅಂಟಿ ಕೊಂಡಿದ್ದರೆ ರಜೋಗುಣ- ತಮೋಗುಣಗಳೊಡನೆ ಹೋಗುವವರು ಯಾರು? ರಜೋಗುಣದಲ್ಲಿ ಅಂಟಿಕೊಂಡಿದ್ದರೆ ಸತ್ತ್ವ ಗುಣ-ತಮೋ ಗುಣಗಳಲ್ಲಿ ಹೋಗುವವರಾರು? ಮತ್ತು ತಮೋಗುಣದೊಡನೆ ಅಂಟಿ ಕೊಂಡರೆ ಸತ್ವಗುಣ-ರಜೋಗುಣಗಳಲ್ಲಿರುವವರು ಯಾರು? ನಿಮ್ಮ ಸ್ವರೂಪದ ಸ್ವಭಾವವು ಅಂಟಿಕೊಳ್ಳುವುದಲ್ಲ. ಜಾಗ್ರತ್, ಸ್ವಪ್ನ ಮತ್ತು ಸುಷುಪ್ತಿ-ಈ ಮೂರೂ ಅವಸ್ಥೆಗಳು ನಿಮ್ಮ ಮುಂದೆ ಬರುತ್ತಿವೆ, ನೀವು ಯಾವ ಅವಸ್ಥೆಗಳೊಂದಿಗೂ ಯಾವಾಗಲೂ ಇರುವುದಿಲ್ಲ. ಅವಸ್ಥೆಗಳೊಡನೆ ಸೇರಿಬಿಡುತ್ತೀರಿ, ಇದರಿಂದಲೇ ಪ್ರಮಾದವಾಗುತ್ತದೆ. ಇವುಗಳೊಡನೆ ನೀವು ತಟಸ್ಥರಾಗಿರಿ. ಯಾವಾಗಲೋ ನಷ್ಟವಾಯಿತು, ಯಾವಾಗಲೋ ಲಾಭವಾಯಿತು, ಯಾರದೋ ಜನನವಾಯಿತು, ಯಾರದೋ ಮರಣವಾಯಿತು, ಯಾರದೋ ಸಂಯೋಗವಾಯಿತು, ಯಾರದೋ ವಿಯೋಗ ವಾಯಿತು- ಇದೆಲ್ಲ ಆಗುತ್ತಲೇ ಇರುತ್ತದೆ, ಆದರೆ ನಾವು ಬದಲಾಗುವವರಲ್ಲ.</p>
<p class="Text">ಸತ್ಸಂಗದ ಸಮಯದಲ್ಲಿ ‘ನಾವು ಬದಲಾಗುವವರಲ್ಲ’ ಎಂಬ ತತ್ತ್ವದಲ್ಲಿ ನೆಲೆಗೊಳ್ಳಬೇಕು. ಸತ್ಸಂಗದ ಕಾಲದಲ್ಲಿ ಅದರ ರಸವನ್ನು ಸವಿಯಬಾರದು. ಸತ್ಸಂಗದ ಸುಖವನ್ನು ಪಡೆಯಬಾರದು. ಸತ್ಸಂಗದ ತತ್ತ್ವವನ್ನು ತಿಳಿಯಬೇಕು, ಅದನ್ನು ಧರಿಸಬೇಕು, ಅದರಲ್ಲಿ ತಲ್ಲೀನರಾಗಬೇಕು. ಆ ತತ್ತ್ವದೊಡನೆ ನಿಮ್ಮ ‘ಸ್ವಯಂ’ ದ ಸಂಬಂಧವಾಗಬೇಕು. ‘ಸ್ವಯಂ’ ದ ಸಂಬಂಧವಾಗುವುದರಿಂದ ಯಾವಾಗ ಅನುಕೂಲ ಸಾಧನವಿರುವುದಿಲ್ಲವೋ, ಅನುಕೂಲವಾದ ಸಂಗ ದೊರಕದೋ, ಅನುಕೂಲವಾದ ಪುಸ್ತಕ ಸಿಗುವುದಿಲ್ಲವೋ ಆಗ ನಿಮಗೆ ಒಳ್ಳೆಯದೆನಿಸುವುದಿಲ್ಲ, ಕೆಟ್ಟದ್ದೆನಿಸುತ್ತದೆ. ಆಗ ನೀವು ನಿಮ್ಮಷ್ಟಕ್ಕೆ ಭಜನೆ-ಚಿಂತನೆಗಳಲ್ಲಿ ತೊಡಗಿಬಿಡುವಿರಿ. ನಮ್ಮ ಸಂಬಂಧ ಭಗವಂತನ ಜೊತೆಗಿದೆ. ತತ್ಕಾಲಿಕ ಸುಖಾಪೇಕ್ಷೆಗೆ ಬದಲು ಭಗವಂತನ ಸಂಬಂಧಕ್ಕೆ ಹೃದಯದಲ್ಲಿ ಹೆಚ್ಚು ಮಹತ್ವ ಕೊಡಬೇಕು. ಹೇಗೆಂದರೆ- ಮನುಷ್ಯರಲ್ಲಿ ಹಣದ ಆಕರ್ಷಣೆ ಇರುತ್ತದೆ. ಹಣ ಸಂಪಾದನೆ ಮಾಡುವಲ್ಲಿ ಸುಖವಾಗಲಿ, ದುಃಖವಾಗಲಿ, ಆದರೆ ಹಣದ ಆಕರ್ಷಣೆ ಅಚ್ಚಳಿಯದೆ ಇರುತ್ತದೆ. ನಷ್ಟವಾಗಲಿ ಆಗಲೂ ಆಕರ್ಷಣೆ ಇರುತ್ತದೆ ಮತ್ತು ಲಾಭವಾಗಲಿ ಆಗಲೂ ಆಕರ್ಷಣೆ ಇರುತ್ತದೆ. ಈ ಪ್ರಕಾರವಾಗಿ ಹಣದ ಮಹತ್ವವು ಇರುವೆಡೆಯಲ್ಲಿ ಭಗವಂತನ ಮಹತ್ವ ನೆಲೆಗೊಳ್ಳಬೇಕು. ಒಳಗೆ ಹಣದ ಮಹತ್ವ ನೆಲೆಸಿರುವುದರಿಂದ ಹಣದ ಮಾತು ಚೆನ್ನೆನಿಸುವಂತೆ ಭಗವಂತನ ಮಹತ್ವದ ಅರಿವು ಉಂಟಾಗುವುದರಿಂದ ಭಗವಂತನ ಸಂಬಂಧವಾದ ಮಾತುಗಳು ಒಳ್ಳೆಯದೆನಿಸುತ್ತವೆ.</p>
<p class="Text">ಸತ್ಸಂಗಿಯಾದ ಮನುಷ್ಯನು ಮೊದಲು ಕನಿಷ್ಟಪಕ್ಷ - ನಮ್ಮವರು ಯಾರು ಮತ್ತು ಯಾರಲ್ಲ ಎಂಬುದನ್ನು ಯೋಚಿಸಿಕೊಳ್ಳಬೇಕು. ಈ ವಿಷಯವಾಗಿ ಗಮನ ಕೊಡಬೇಕು, ಇದು ಮಾರ್ಮಿಕವಾದ ಮಾತಾಗಿದೆ. ಯಾರು ನಮ್ಮೊಡನೆ ಸದಾಕಾಲ ಇರುವನೋ ಮತ್ತು ನಾವು ಯಾರೊಡನೆ ಸದಾಕಾಲ ಇರುವೆವೋ ಅವನು ನಮ್ಮವನಾಗಿದ್ದಾನೆ. ನಾವು ಯಾರೊಡನೆ ನಿರಂತರ ಇರಲಾರೆವೋ ಮತ್ತು ಯಾರು ನಮ್ಮೊಡನೆ ನಿರಂತರ ಇರಲಾರನೋ ಅವನು ನಮ್ಮವನಲ್ಲ. ಈ ನಮ್ಮವನಾಗಿರುವವನನ್ನು ನಾವೇಕೆ ಗುರುತಿಸುವುದಿಲ್ಲ? ನಮ್ಮವನಲ್ಲದವನ ಕಡೆಗೆ ಸದಾ ಆಕರ್ಷಣೆ ಏಕೆ ಇರುತ್ತದೆ? ಕಾರಣ-ಸದಾ ನಮ್ಮೊಡನೆ ಇರುವವನನ್ನು ನಮ್ಮವನೆಂದು ಮಾನ್ಯಮಾಡುವುದನ್ನು ಬಿಟ್ಟು ಬಿಟ್ಟೆವು ಮತ್ತು ನಮ್ಮವನಲ್ಲದವನನ್ನು, ಯಾವಾಗಲೋ ಸಿಕ್ಕಿ, ಇನ್ಯಾವಾಗಲೋ ಸಿಗದಿರುವ ವನನ್ನು ನಮ್ಮನನೆಂದು ಒಪ್ಪಿಕೊಳ್ಳಲು ಪ್ರಾರಂಭಿಸಿದೆವು. ಇಲ್ಲಿಯೇ ತಪ್ಪಾಗಿರುವುದು. ಹಣ, ಸಂಪತ್ತು, ವೈಭವ ಪುತ್ರ, ಪರಿವಾರ, ಮಾನ, ದೊಡ್ಡಸ್ತಿಕೆ ಮುಂತಾದುವು ಯಾವಾಗಲೋ ಇರುತ್ತವೆ. ಇನ್ಯಾವಾಗಲೋ ಇರುವುದಿಲ್ಲ, ಹೆಚ್ಚು-ಕಡಿಮೆ ಆಗುತ್ತವೆ, ಸದಾಕಾಲ ಸಂಗಡವಿರುವುದಿಲ್ಲ, ಆದರೂ ಅವುಗಳನ್ನು ತಮ್ಮದೆಂದು ಒಪ್ಪಿಕೊಂಡೆವು. ನಮ್ಮವನಿಂದ ವಿಮುಖರಾದೆವು, ಅವನನ್ನು ಉಪೇಕ್ಷಿಸಿದೆವು. ಮಿರಾಬಾಯಿಯು ಹೇಳಿದಳು- <span class="char-style-override-1">‘ಮೇರೇ ತೋಗಿರಿಧರ ಗೋಪಾಲ ದೂಸರೋ ನ ಕೋಯಿ’</span>- ನಾವು <span class="char-style-override-1">‘ದೂಸರೋ ನ ಕೋಈ’</span> ಎಂಬೀ ಮರ್ಮವನ್ನು ಹಿಡಿಯಲಿಲ್ಲ, ಆದ್ದರಿಂದ ‘ಮೇರೆ ತೋ ಗಿರಿಧರ ಗೋಪಾಲ’ ಎನ್ನುವುದರ ಅನುಭವವಾಗಲಿಲ್ಲ. ಆ ಭಗವಂತನು ಎಲ್ಲರವನೂ ಆಗಿದ್ದಾನೆ. ಅವನು ಪ್ರಾಣಿಮಾತ್ರರ ಹೃದಯದಲ್ಲಿದ್ದಾನೆ-<span class="char-style-override-1">‘ಈಶ್ವರಃ ಸರ್ವಭೂತಾನಾಂ ಹೃದ್ದೇಶೇರ್ಜುನ ತಿಷ್ಠತಿ’</span> (ಗೀತೆ 18/61). ಅವನ ಕಡೆ ನಾವು ನೋಡಬೇಕು. ಭಗವಂತನು ಎಲ್ಲ ದೇಶಗಳಲ್ಲಿ, ಎಲ್ಲ ಕಾಲಗಳಲ್ಲಿ, ಎಲ್ಲ ವಸ್ತುಗಳಲ್ಲಿ, ಎಲ್ಲ ವ್ಯಕ್ತಿಗಳಲ್ಲಿ, ಸಮಸ್ತ ವೃತ್ತಿಗಳಲ್ಲಿ, ಎಲ್ಲ ಘಟನೆಗಳಲ್ಲಿ, ಎಲ್ಲ ಪರಿಸ್ಥಿತಿಗಳಲ್ಲಿ, ಎಲ್ಲ ಅವಸ್ಥೆಗಳಲ್ಲಿ ಇರುತ್ತಾನೆಂದು ನಾನು ಅನೇಕ ಸಲ ಹೇಳುತ್ತಿರುತ್ತೇನೆ. ಹೀಗೆ ಹೇಳುವುದರ ತಾತ್ವರ್ಯವೇನು? -ಅವನು ಎಲ್ಲೆಡೆ ಇರುವುದಾದರೆ ಇಲ್ಲಿಯೂ ಇದ್ದಾನೆ, ಎಲ್ಲ ಕಾಲದಲ್ಲಿರುವನಾದರೆ ಈಗಲೂ ಇದ್ದಾನೆ. ಎಲ್ಲರಲ್ಲಿರುವನಾದರೆ ನಮ್ಮಲ್ಲಿಯೂ ಇದ್ದಾನೆ, ಎಲ್ಲರಿಗೆ ಸೇರಿದವನು ಎಂದಾಗ ನಮ್ಮವನೂ ಆಗಿದ್ದಾನೆ. ಅದಕ್ಕಾಗಿ ಅವನನ್ನು ಪಡೆಯುವ ವಿಷಯದಲ್ಲಿ ಯಾರೂ ನಿರಾಶರಾಗಬೇಕಾಗಿಲ್ಲ. ಯಾವುದೋ ದೇಶದಲ್ಲಿದ್ದು ಇನ್ಯಾವುದೋ ದೇಶದಲ್ಲಿಲ್ಲದಿರುವವನ, ಯಾವುದೋ ಕಾಲದಲ್ಲಿದ್ದು ಯಾವುದೋ ಕಾಲದಲ್ಲಿಲ್ಲದಿರುವವನ ಜೊತೆ ನಾವು ಸಂಬಂಧ ಬೆಳೆಸಬೇಕಾಗಿಲ್ಲ. ಅವನ ಕೆಲಸ ಮಾಡಿದರೆ, ಅವನ ಸೇವೆ ಮಾಡಿದರೆ, ಅವನೊಡನೆ ಸಂಬಂಧ ಜೋಡಿಸಿದರೆ ದುಃಖ ಪಡೆಯುವಿರಿ ಏಕೆಂದರೆ ಅವನು ಸದಾಕಾಲ ಇರುವುದಿಲ್ಲ.</p>
<p class="Text">ಸತ್ಸಂಗದಿಂದ ಸಿಗುವ ಸುಖವನ್ನು ಸ್ವೀಕರಿಸಬೇಡಿ. ಯಾರಿಂದ ಸಿಗುವುದೋ ಆ ಭಗವಂತನನ್ನು ಹಿಡಿದುಕೊಳ್ಳಿ. ಆ ಸುಖವು ಭಗವಂತನಿಂದ ಬರುತ್ತದೆ. ಅವನು ನಮ್ಮವನಾಗಿದ್ದಾನೆ. ಈ ಶರೀರ, ಪ್ರಪಂಚ ನಮ್ಮದಲ್ಲ. ನೀವು ಶೂರ-ವೀರರಾಗಿ ಇದನ್ನು ಒಪ್ಪಿಕೊಂಡರೆ ಬಹಳಲಾಭವಾದೀತು.</p>
<p class="Text">ಪರಮಾತ್ಮನು ನಮ್ಮೊಡನಿದ್ದಾನೆ; ನಾವು ಅವನಿಗೆ ಸಮ್ಮುಖರಾದರೂ ನಮ್ಮೊಡನಿದ್ದಾನೆ, ಅವನಿಗೆ ವಿಮುಖರಾದರೂ ನಮ್ಮೊಡನಿದ್ದಾನೆ. ಎಲ್ಲಿ ನಾವಿದ್ದೇವೋ, ಅಲ್ಲಿಯೂ ಪರಮಾತ್ಮನಿದ್ದಾನೆ. ‘ಇದ್ದೇನೆ’ ಎಂಬುದೇನಿದೆಯೋ ಅದು ಪರಮಾತ್ಮನ ಜೊತೆಗೇ ಇದೆ. ಈ ‘ಇದ್ದೇನೆ’ ಎಂಬುದನ್ನು ಶರೀರಕ್ಕೆ ಅನ್ವಯಿಸುತ್ತೆವೆ-ಇದೇ ನಾವು ಮಾಡುವ ತಪ್ಪು ಆಗಿದೆ. ಪರಮಾತ್ಮನು ಇಲ್ಲಿದ್ದಾನೆ. ಈಗಲೂ ಇದ್ದಾನೆ, ನನ್ನಲ್ಲಿದ್ದಾನೆ, ನನ್ನವನಾಗಿದ್ದಾನೆ ಎಂಬ ಮರ್ಮವನ್ನು ಅವಲಂಬಿಸಿರಿ. ಈ ಮಾತುಗಳು ಕಲಿಯುವುದಕ್ಕೆ ಮತ್ತು ಕೇಳಿ- ಹೇಳುವುದಕ್ಕಾಗಿ ಇಲ್ಲ. ಇವು ಗ್ರಹಿಸಲು, ಸ್ವೀಕರಿಸಬೇಕಾದ ಮಾತುಗಳಾಗಿವೆ. ಪ್ರಾಪಂಚಿಕ ಮಾತುಗಳು ಉಳಿಯುವುದಿಲ್ಲ. ಇವೆಲ್ಲ ನಾಶವಾಗುವುದಾಗಿದೆ. ಪ್ರಾಪಂಚಿಕ ಮಾತುಗಳಲ್ಲಿ ಮರುಳಾಗಿ ಅವುಗಳಿಂದ ಸುಖ ಮತ್ತು ದುಃಖ, ಅನುಕೂಲ ಮತ್ತು ಪ್ರತಿಕೂಲ ಎಂಬ ಎರಡು ಮಾನ್ಯತೆಗಳನ್ನು ಮಾಡಿಕೊಳ್ಳುವುದರಿಂದ ಬಹಳ ದೊಡ್ಡ ಬಂಧನವುಂಟಾಗುತ್ತದೆ. ಈ ಎರಡದಿಂದ ಅರ್ಥಾತ್ ದ್ವಂದ್ವಗಳಿಂದ ರಹಿತನಾಗುವುದರಿಂದ ಮನುಷ್ಯನು ಸುಖಪೂರ್ವಕವಾಗಿ ಬಂಧನದಿಂದ ಮುಕ್ತನಾಗುತ್ತಾನೆ. - ‘ನಿರ್ದ್ವಂದ್ವೋ ಹಿ ಮಹಾಬಾಹೋ ಸುಖಂ ಬಂಧಾತ್ಪ್ರಮುಚ್ಯತೇ’ (ಗೀತೆ 5/3). ಆದ್ದರಿಂದ ದ್ವಂದ್ವಗಳಲ್ಲಿ ಸಿಕ್ಕಿಹಾಕಿ ಕೊಳ್ಳಬಾರದು.</p>
<p class="Text">ಪ್ರಪಂಚದ ಯಾವುದಾದರು ಸಮಾಜ ಸಂಬಂಧಿ ವಿಷಯದಲ್ಲಿ ಒಬ್ಬ ಇದು ಸರಿ ಎನ್ನುತ್ತಾನೆ, ಇನ್ನೊಬ್ಬ ಇದು ಸರಿಯಲ್ಲ ಎನ್ನುತ್ತಾನೆ, ಆದರೆ ವಾಸ್ತವವಾಗಿ ಅವರಿಬ್ಬರೂ ಹೇಳುವುದು ಸರಿಯಲ್ಲ; ಏಕೆಂದರೆ ಎರಡರಿಂದಲೂ ಮುಕ್ತಿಯೇನೂ ಆಗುವುದಿಲ್ಲ! ಪ್ರಪಂಚದಲ್ಲಿ ಸಿಕ್ಕಿಬೀಳುವ ವಿಧಾನ ಮಾತ್ರವಾಗಿದೆ. ಪ್ರಪಂಚದ ಎರಡು ವಿಷಯಗಳನ್ನು ತೆಗೆದುಕೊಂಡು ಅವುಗಳ ಪೈಕಿ ಯಾವುದೋ ಒಂದನ್ನು ಅವಲಂಬಿಸಿದರೂ ಬಹಳ ದೊಡ್ಡ ಹಾನಿ ಉಂಟಾಗುತ್ತದೆ. ಇದರಿಂದ ಶ್ರೇಯಸ್ಸು ಆಗಲಾರದು. ವ್ಯವಹಾರದಲ್ಲಿ ಯಾವುದು ಸರಿಯಿದೆಯೋ ಅದನ್ನು ಮಾಡಿಕೊಳ್ಳಿ, ಆದರೆ ಅದನ್ನು ಹಿಡಿದಿಡಬಾರದು. ಆ ವ್ಯವಹಾರ, ಆ ಮಾತು ನಿಲ್ಲುವುದಿಲ್ಲ, ಇರುವುದಿಲ್ಲ ಆದರೆ ಪರಮಾತ್ಮನಿರುತ್ತಾನೆ. ಪರಮಾತ್ಮನ ಸಂಬಂಧ ಎಂದಿಗೂ ಬಿಟ್ಟುಹೋಗುವುದಿಲ್ಲ. ಪ್ರಪಂಚದೊಡನೆ ನಮ್ಮ ಸಂಬಂಧ ಇಲ್ಲವೇ ಇಲ್ಲ. ಆ ಪ್ರಪಂಚದಲ್ಲಿ ಒಳ್ಳೆಯದು ಕೆಟ್ಟದು ಯಾವುದು? ಸರಿ-ತಪ್ಪು ಯಾವುದು-ಎಲ್ಲವೂ ಸರಿಯಲ್ಲದ್ದೇ ಆಗಿದೆ. ಈಗ ಇವರು ಎನ್ನುತ್ತಾರೆ, ನಾವು ಗೃಹಸ್ಥರು. ಗೃಹಸ್ಥರಾದರೆ ಒಳ್ಳೆಯ ಕಾರ್ಯ ಮಾಡಿ, ಏಕೆ ಸಿಕ್ಕಿಹಾಕಿಕೊಳ್ಳುವಿರಿ? ಕೆಲಸವನ್ನು ಗೃಹಸ್ಥನೂ, ಸಾಧುವೂ ಇಬ್ಬರು ಮಾಡಬೇಕಾಗಿದೆ ಆದರೆ ಸಿಕ್ಕಿಕೊಳ್ಳಬಾರದು. ಮಾನಾಪಮಾನಗಳೆರಡನ್ನೂ ಸಮವಾಗಿ ತಿಳಿಯ ಬೇಕಾಗಿದೆ. ಇವರೆಡೂ ಸಮಾನವಾಗಿವೆ <span class="char-style-override-1">‘ಮಾನಾಪಮಾ ನಯೋಸ್ತುಲ್ಯಃ’</span> (ಗೀತೆ 14/25). ಯಾವ ಪ್ರಕಾರ ಮಾನವಿದೆಯೋ ಅದೇ ಪ್ರಕಾರ ಅಪವಾನವೂ ಇದೆ. ಇವೆರಡೂ ತ್ಯಾಜ್ಯವೇ ಆಗಿದೆ. ಮಾನವಾಗಲೀ, ಅಪಮಾನವಾಗಲೀ ಗ್ರಾಹ್ಯವಲ್ಲ. ಇದರಲ್ಲಿ ಸಂತೋಷ ಪಡುವುದಾಗಲೀ, ಕೋಪಗೊಳ್ಳುವುದಾಗಲೀ ಎಲ್ಲಿದೆ? <span class="char-style-override-1">‘ಕಿಂ ಭದ್ರಂ ಕಿಮಭದ್ರಂ ವಾ’</span> (ಶ್ರೀಮದ್ಭಾ 11/28/4). ಸರಿಯಾವುದು ಮತ್ತು ಸರಿಯಲ್ಲದ್ಯಾವುದು?</p>
<p class="Text">ಗೀತೆಯಲ್ಲಿ <span class="char-style-override-1">‘ಸುಖದುಃಖೇ ಸಮೇ ಕೃತ್ವಾ ಲಾಭಾಲಾಭೌ ಜಯಾಜಯೌ.’</span> (ಗೀತೆ2/38), ಎಂದು ಬಂದಿದೆ. ಹಾಗದರೆ ಸಮೇಕೃತ್ವಾ ಎನ್ನುವುದರ ಅರ್ಥವೇನಾಯಿತು? ಎಂದರೆ-ಜಯವಾದರೇನು, ಪರಾಜಯವಾದರೇನು? ಲಾಭವಾದರೇನು, ಹಾನಿಯಾದರೇನು? ಸುಖವಾದರೇನು ದುಃಖವಾದರೇನು? ಇವು ಅಳಿದು ಹೋಗುವುದಾಗಿವೆ. ಜಯವಾಗಲಿ ಪರಾಜಯವಾಗಲಿ, ಲಾಭವಾಗಲಿ ಹಾನಿಯಾಗಲಿ, ಸುಖವಾಗಲಿ ದುಃಖವಾಗಲಿ ಇರುವವುಗಳಲ್ಲ. ಆ ಸಮಯದಲ್ಲಿ ಯಾವ ಕೆಲಸ ಬಂತೋ ಅದಕ್ಕೆ ಅಂಟಿಕೊಳ್ಳದೆ ಮಾಡಿದರಾಯಿತು. ಆದ್ದರಿಂದ ಪ್ರಪಂಚದ ಸಂಯೋಗ-ವಿಯೋಗಕ್ಕೆ ಮಹತ್ವ ಕೊಡದಿರಿ. ಮತ್ತೆ ಈ ಸತ್ಸಂಗದ ಸ್ಥಿತಿ ಸ್ಥಾಯಿಯಾಗುವುದು. ಆದರೆ ಪ್ರಪಂಚದ ಸಂಯೋಗ-ವಿಯೋಗಕ್ಕೆ ಮಹತ್ವ ಕೊಡುವಿರಾದರೆ ಸತ್ಸಂಗದ ಮಾತು ಸ್ಥಾಯಿಯಾಗಲು ಸಮಯವೇ ಸಿಗುವುದಿಲ್ಲ.</p>
<p class="Text">ಭಗವಂತನು ಪ್ರಾರಂಭದಲ್ಲಿಯೇ ಹೇಳಿರುವನು -<span class="char-style-override-1"> ‘ಆಗಮಾಪಾಯಿ-ನೋನಿತ್ಯಾಸ್ತಾಂಸ್ತಿತಿಕ್ಷಸ್ವ’ </span>(ಗೀತೆ2/14) ಅರ್ಥಾತ್ ಈ ಸಾಂಸಾರಿಕ ಪದಾರ್ಥಗಳು ಬಂದು-ಹೋಗುವು ಮತ್ತು ಅನಿತ್ಯವಾಗಿವೆ, ಇವನ್ನು ಸಹಿಸಿಕೋ. ಸಹಿಸುವುದರ ಅರ್ಥ ನೀನು ವಿಕೃತನಾಗಬೇಡ, ಸುಖಿಯೂ ಕುಪಿತನೂ ಆಗದಿರು ಎಂದಾಗಿದೆ. ಈ ಸಂಸಾರಿಕ ಪದಾರ್ಥಗಳು ಯಾರಿಗೆ ವ್ಯಥೆಯನ್ನುಂಟುಮಾಡುವುದಿಲ್ಲವೋ, ಅವನು ಮುಕ್ತಿಗೆ ಪಾತ್ರನಾಗುತ್ತಾನೆ- <span class="char-style-override-1">‘ಯಂ ಹಿ ನ ವ್ಯಥಯಂತ್ಯೇತೇ.... ಸೋಮೃತತ್ವಾಯ ಕಲ್ಪತೇ’</span> (ಗೀತೆ 2/15); ಮತ್ತು ಯಾರಿಗೆ ಇವು ವ್ಯಥೆಯನ್ನುಂಟು ಮಾಡುತ್ತವೆಯೋ ಅವನಿಗೆ ಮುಕ್ತಿಯಾಗುವುದಿಲ್ಲ. ಮಾನ ಒಳ್ಳೆಯದು, ಅಪಮಾನ ಕೆಟ್ಟದ್ದಾಗಿದೆ- ಇದನ್ನು ಹಿಡಿದುಕೊಂಡರೆ ನೀವು ಮುಕ್ತಿಯಿಂದ ವಂಚಿತರಾಗುವಿರಿ. ಈ ಮಾನಾಪಮಾನಗಳು ನಿಮಗೆ ಮೋಸ ಮಾಡುತ್ತವೆ. ಇವು ಉಳಿಯಲಾರರು, ಆದರೆ ನಿಮ್ಮನ್ನು ಮುಕ್ತಿಯಿಂದ ವಂಚಿಸುತ್ತವೆ. ಆದ್ದರಿಂದ ಸರಿಯಾದದ್ದು, ಸರಿಯಲ್ಲದ್ದು ಎಲ್ಲವೂ ತ್ಯಾಜ್ಯವಾಗಿದೆ. ಬಿಡುವ ವಸ್ತುಗಳಾಗಿವೆ. ಇವುಗಳಿಂದ ನಾವು ಬಿಡುಗಡೆ ಹೊಂದುವುದು ಹೇಗೆ? ಎಂದರೆ-ಸಮವಾಗಿರುವುದು. ನೀವು ತಮ್ಮ ಕಡೆಗೆ ಗಮನವಿಡಿ. ನೀವು ಮಾನದ ಸಮಯದಲ್ಲಿ ಬೇರೆ, ಅಪಮಾನದ ಸಮಯದಲ್ಲಿ ಬೇರೆ ಆಗುವಿರೇನು? ಆದ್ದರಿಂದ ಇವುಗಳನ್ನು ಲೆಕ್ಕಿಸದೆ ನಿಮ್ಮ ಸ್ವರೂಪದಲ್ಲಿ ಸ್ಥಿತರಾಗಿರಿ. ‘ಸ್ವ’ ದಲ್ಲಿ ನೆಲಸಿರಿ-<span class="char-style-override-1"> ‘ಸಮದುಃಖಸುಖಃಸ್ವಸ್ಥಃ’</span> (ಗೀತೆ 14/24). ಈ ‘ಸ್ವ’ದಲ್ಲಿನ ಸ್ಥಿತಿಯನ್ನೇ ಸತ್ಸಂಗದ ಮೂಲಕ ಹೊಂದಬೇಕಾಗಿದೆ. ಸತ್ಸಂಗದ ಮಾತುಗಳ ಸುಖ ಪಡೆಯಬಾರದು.</p>
<p class="Text para-style-override-2"><span> </span></p>


<p class="Page-Break"> </p>
<p class="Chapter-Heading" id="toc_marker-9">7 ಶ್ರೇಯಸ್ಸಿನ ಸುಗಮೋಪಾಯ - ತನ್ನ ಇಚ್ಛೆಯತ್ಯಾಗ</p>
<p class="Text">ಬೇರೆಯವರ ಮನಸ್ಸಿನ ಮಾತನ್ನು ಪೂರ್ಣಗೊಳಿಸುವ ಪ್ರಯತ್ನ ಮಾಡಿರಿ. ಬೇರೊಬ್ಬನು ನಮ್ಮಿಂದ ಏನನ್ನು ಬಯಸುತ್ತಾನೋ ಅವನ ಮನಸ್ಸಿನ ಮಾತನ್ನು ಪೂರ್ಣಗೊಳಿಸುವ ಪ್ರಯತ್ನ ಮಾಡಿರಿ. ಅವನ ಮನಸ್ಸಿನ ಮಾತು ಶುದ್ಧ ಮತ್ತು ಅಶುದ್ಧ ಎಂದು ಎರಡು ರೀತಿಯಿಂದಿರಬಹುದು. ಆಶುದ್ದವಾದ ಮಾತನ್ನು ಪೂರ್ಣಗೊಳಿಸುವ ಅಗತ್ಯವಿಲ್ಲ; ಏಕೆಂದರೆ ಅದರಲ್ಲಿ ಅವನ ಹಿತ ಇರುವುದಿಲ್ಲ. ಅವನ ಬಯಕೆ ಶುದ್ಧವಾಗಿದ್ದರೆ, ಅವನ ರುಚಿ ಶ್ರೇಷ್ಠವಾಗಿದ್ದರೆ ಅದನ್ನು ಪೂರೈಸುವುದು ನಮ್ಮ ಕರ್ತವ್ಯವಾಗಿದೆ. ಇನ್ನೊಂದು ವಿಚಾರವಿದೆ- ಅವನ ಇಚ್ಛೆಯೋನೋ ಶುದ್ಧವಾಗಿದೆ, ಆದರೆ ಅದನ್ನು ಪೂರೈಸುವುದು ನಮ್ಮ ಶಕ್ತಿಗೆ ಮೀರಿದ್ದಾಗಿದೆ. ಅದನ್ನು ನಾವು ಪೂರೈಸಲಾರೆವು. ಆದ್ದರಿಂದ ಅದಕ್ಕಾಗಿ ‘ಇದು ನನ್ನ ಸಾಮರ್ಥ್ಯಕ್ಕೆ ಮೀರಿದ್ದು, ನಾನು ಈ ಕಾರ್ಯವನ್ನು ಮಾಡಲಾರೆ, ಧನದ, ಬಲದ, ವಿದ್ಯೆಯ, ಯೋಗ್ಯತೆಯ, ಅಧಿಕಾರದ ಸಾಮರ್ಥ್ಯ ನಮ್ಮಲಿಲ್ಲ.’ ಎಂದು ಕ್ಷಮೆ ಬೇಡೋಣ. ಸಾಮಥ್ಯವಿದ್ದರೆ ಸಾಧ್ಯವಾದಷ್ಟು ಅವನ ಮನಸ್ಸಿನ ಮಾತನ್ನು ಪೂರ್ಣಗೊಳಿಸಿ ಬಿಡಿ.</p>
<p class="Text">ಗೀತೆಯಲ್ಲಿ ಕಾಮನೆಯ ತ್ಯಾಗದ ವಿಷಯ ಬಂದಿದೆ. ನಮಗೆ ಇಂತಹ ಧನ ಸಿಗಲಿ, ನಮ್ಮ ಇಂತಹ ಆಜ್ಞೆ ನಡೆಯಲಿ, ನಮ್ಮ ಮಾತು ನಡೆಯಲಿ ಎಂಬ ಈ ಒಳಗಿರುವ ಭಾವಗಳು ಕಾಮನೆಗಳಾಗಿವೆ. ನಿವು ವಿಶೇಷವಾಗಿ ಗಮನಿಸಲು ಒಂದು ಮಾತು ನೆನಪಿಗೆ ಬಂತು. ನಾನು ವ್ಯಾಸಂಗ ಮಾಡಿದೆ, ವ್ಯಾಖ್ಯಾನವನ್ನು ಕೇಳಿದೆ, ಪುಸ್ತಕಗಳನ್ನು ಓದಿದೆ, ಚೆನ್ನಾಗಿ ವಿಚಾರ ಮಾಡಿದೆ ಮತ್ತು ತುಂಬಾ ವ್ಯಾಖ್ಯಾನವನ್ನೂ ಮಾಡತೊಡಗಿದೆ. ಆ ಸಮಯದಲ್ಲಿ ನಾನು ಯೋಚಿಸಿದಾಗ- ಹಣ-ಕಾಸಿನ ಇಚ್ಛೆ, ಸುಖ-ಭೋಗದ ಇಚ್ಛೆ, ಮಾನ-ದೊಡ್ಡಸ್ತಿಕೆಯ ಇಚ್ಛೆ ಮೊದಲಾದವುಗಳು ಕಾಮನೆಗಳು ಎಂಬುದು ಅರಿವಿಗೆ ಬಂದಿತು. ನಂತರ ನಾನು ಈ ಕಾಮನೆಗಳ ತ್ಯಾಗದ ಮಾತನ್ನು ಯೋಚಿಸಿದೆ ಹಾಗೂ ತ್ಯಾಗದ ಕೆಲವು ಶ್ರೇಣಿಗಳನ್ನು ನಿರ್ಧರಿಸಿದೆನು. ಆದರೆ ಕೆಲವು ವರ್ಷಗಳ ನಂತರ ನನ್ನ ಅರಿವಿಗೆ ಬಂದ ಆ ವಿಚಾರವನ್ನು ನಿಮಗೆ ಹೇಳುತ್ತೇನೆ. ನೀವು ಗಮನ ಕೊಟ್ಟು ಕೇಳಿದರೆ ಇಂದೇ ಆ ವಿಚಾರ ನಿಮ್ಮ ತಿಳಿವಳಿಕೆಗೆ ಬರಬಹುದೆಂದ ಹೇಳುತ್ತೇನೆ. ಕೆಲವು ವರ್ಷಗಳಿಂದ ದೊರಕಿದ ವಿಷಯವನ್ನು ಮೊದಲೇ ತಿಳಿಸಿದರೆ ನಿಮ್ಮ ಅಷ್ಟು ಸಮಯ ಉಳಿತಾಯವಾಗುವುದು. ಆ ವಿಷಯವೆಂದರೆ ‘ನನ್ನ ಮನಸ್ಸಿನ ಅಭಿಲಾಷೆ ಪೂರ್ಣವಾಗಲಿ’ ಎನ್ನುವುದೇ ಕಾಮನೆಯಾಗಿದೆ. ನನ್ನ ಮನಸ್ಸಿನಂತೆ ಆಗಲಿ ಎನ್ನುವುದನ್ನು ಮನುಷ್ಯನು ಬಿಡುವವರೆಗೆ ಶಾಂತಿ ದೊರಕುವುದಿಲ್ಲ; ಅವನು ಉರಿಯುತ್ತಲೇ ಇರುವನು, ದುಃಖಿಯಾಗಿರುವನು, ಪರಾಧೀನ ನಾಗಿರುವನು.</p>
<p class="Text">ಇಂದು ಸ್ಥಿತಿ ತಲೆಕೆಳಗಾಗಿರುವುದು ಬಹು ದುಃಖದಾಯಕ ವಿಷಯವಾಗಿದೆ. ನನ್ನ ಮನಸ್ಸಿನಂತೆ ಆಗಿಬಿಟ್ಟರೆ ನಾನು ಸ್ವತಂತ್ರನಾದೆನೆಂಬ ತಪ್ಪು ಗ್ರಹಿಕೆ ಉಂಟಾಗಿದೆ. ನಮ್ಮ ಮನಸ್ಸಿನ ಇಚ್ಛೆಯನ್ನು ಪೂರೈಸುವವರಿಗೆ ನಾವು ಅಧೀನರಾಗಲೇಬೇಕಾಗುವುದು. ನಮ್ಮ ಮನೋಭಿಲಾಷೆಯನ್ನು ಯಾರಾದರೂ ಪೂರೈಸಿದರೆ ಇದರಲ್ಲಿ ಸುಖವೆನಿಸುತ್ತದೆ, ಆದರೆ ವಾಸ್ತವವಾಗಿ ಅದು ಮಹಾನ್ ಸಂಕಟವಾಗಿದೆ. ಸ್ವತಂತ್ರತೆ ಕಂಡು ಬರುತ್ತದೆ, ಆದರೆ ದೊಡ್ಡ ಪರಾಧೀನತೆಯೇ ಆಗಿದೆ. ಇದು ವಿಶೇಷವಾಗಿ ಗಮನಿಸಬೇಕಾದ ವಿಷಯವಾಗಿದೆ. ವ್ಯಾಖ್ಯಾನ ಕೊಡುತ್ತಾ ಅನೇಕ ವರ್ಷಗಳವರೆಗೆ ಈ ಅಂಶ ನನ್ನ ಅರಿವಿಗೆ ಬರಲಿಲ್ಲವಾದ್ದರಿಂದ ನಿಮಗೆ ಇದನ್ನು ಹೇಳಿದ್ದೇನೆ. ಮನೆಯಲ್ಲಿ ನನ್ನ ಹೆಂಡತಿ ಮಕ್ಕಳು ನನ್ನ ಮನಸ್ಸಿನಂತೆ ನಡೆಯಲಿ ಎಂದು ನೀವು ಇಷ್ಟಪಡುತ್ತೀರಿ. ಸಹೋದರರು-ಬಂಧುಗಳು ನಾನು ಹೇಳಿದಂತೆ ನಡೆಯಲಿ, ತಂದೆ- ತಾಯಿಯೂ ನನ್ನ ರುಚಿಗನುಕೂಲವಾಗಿ ನಡೆಯಲಿ-ಎಂಬ ಅಭಿಲಾಷೆಯೇ ಮಹಾ ಘಾತುಕವಾಗಿದೆ. ಇದು ಪರಮಾತ್ಮನ ಪ್ರಾಪ್ತಿಯನ್ನು ಆಗಗೊಡುವುದಿಲ್ಲ, ಮತ್ತೆ ನರಕಕ್ಕೆ ಹೋಗುವಿರಿ- ಇದರಲ್ಲಿ ಸಂದೇಹವಿಲ್ಲ. ಈ ಮಾತು ಇಷ್ಟು ಹಾನಿಕಾರಕವಾಗಿದೆ.</p>
<p class="Text">ಕಾರಾಗೃಹದಲ್ಲಿ ವ್ಯಾಖ್ಯಾನ ಮಾಡುವ ಸಂದರ್ಭವೊದಗಿದಾಗ ನಾನು ಕೈದಿಗಳಿಗೆ ಹೇಳಿದೆ- ‘ನೀವು ಮಾಡಿರುವ ಕೆಲಸವನ್ನು ಸ್ವತಂತ್ರರಾಗಿ, ನಿಮ್ಮ ರುಚಿಗನುಸಾರವಾಗಿ ಮಾಡಿದ್ದೀರಿ ಆದರೆ ಕಾರಾಗೃಹವಾಸವನ್ನು ಪರಾಧೀನರಾಗಿ ರುಚಿ ಇಲ್ಲದೆ ಭೋಗಿಸುತ್ತೀರಿ.’ ಪ್ರಪಂಚದಲ್ಲಿ ಎಲ್ಲ ಮನುಷ್ಯರೂ ಕೈದಿಗಳೇ ಆಗಿದ್ದಾರೆ. ಅವರು ತಮ್ಮಿಷ್ಟದಂತೆ ಕೆಲಸ ಮಾಡುತ್ತಾರೆ ಮತ್ತು ಅದರ ಫಲವನ್ನು ಪರಾಧೀನರಾಗಿ ಅನುಭವಿಸುತ್ತಾರೆ. ನರಕ ಮತ್ತು ಎಂಭತ್ನಾಲ್ಕು ಲಕ್ಷ ಯೋನಿಗಳೇ ಆ ಕಾರಾಗೃಹವಾಗಿದೆ. ಈ ಕಾರಾಗೃಹವು ಏಕೆ ಸಿಗುತ್ತದೆ?- ಎಂದರೆ, ನಾವು ಮನ ಬಂದಂತೆ ನಡೆಯಲು ಬಯುಸುತ್ತೇವೆ. ಮನ ಬಂದಂತೆ ಆಗುವುದೋ ಇಲ್ಲವೋ ಇದರಲ್ಲಿ ಸಂದೇಹವಿದೆ, ಆದರೆ ಬಂಧಿತರಾಗುವುದು, ದುಃಖವನ್ನು ಅನುಭವಿಸಬೇಕಾಗುವುದು ಎಂಬುದರಲ್ಲಿ ಸಂದೇಹವಿಲ್ಲ. ಅದಕ್ಕಾಗಿ ನೀವು ಮಾಡಬಲ್ಲಿದಾದರೆ ನಿಮ್ಮ ಕುಟುಂಬದವರ ಮನಸ್ಸಿನ ಮಾತಿನಂತೆ ಮಾಡಿ. ಅವರ ಮನಸ್ಸಿನ ಮಾತು ನ್ಯಾಯಯುಕ್ತವಾಗಿದ್ದರೆ; ಶಾಸ್ತ್ರ, ವ್ಯವಹಾರಾದಿಗಳ ದೃಷ್ಟಿಯಲ್ಲಿ ಅನುಚಿತವಲ್ಲದಿದ್ದರೆ ಮತ್ತು ನಮ್ಮ ಸಾಮರ್ಥ್ಯಕ್ಕನುಸಾರವಾಗಿದ್ದರೆ ಅದನ್ನು ನೆರವೇರಿಸಿ. ಇದರಿಂದ ವಿಶೇಷ ಲಾಭವಾಗುವುದು, ಶ್ರೇಯಸ್ಸುಂಟಾಗುವುದು, ಉದ್ಧಾರವಾಗುವುದು. ಆದರೆ ಅವರ ಅನ್ಯಾಯದ ಮಾತನ್ನು ನೆರವೇರಿಸ ಬೇಕಾಗಿಲ್ಲ; ಏಕೆಂದರೆ ಹಾಗೆ ಮಾಡುವುದರಿಂದ ಅವರಿಗೆ ನಷ್ಟವಾಗುತ್ತದೆ, ಲಾಭವಾಗುವುದಿಲ್ಲ. ಅವರ ಹಿತವು ಕೂಡ ಜೊತೆಗಿರಬೇಕು.</p>
<p class="Text">ಇಂದೊಂದು ಕೇಳಿದ ಸಂಗತಿ. ಸತ್ಯವೋ, ಸುಳ್ಳೋ ದೇವರೇ ಬಲ್ಲ, ಕೇಳಿದ್ದಂತೂ ನಿಜ. ಒಬ್ಬ ಸಂತರಿದ್ದರು, ಸುಮ್ಮನಿರುತ್ತಿದ್ದರು ಮತ್ತು ಅವರಿಂದ ಯಾರಾದರೂ ಕೆಲಸ ಮಾಡಿಸಿದರೆ ಮಾಡಿಕೊಡುತ್ತಿದ್ದರು. ಎಷ್ಟೆಂದರೆ-ಸ್ತ್ರೀಯರು ಗಾರೆಯನ್ನು ಸಿದ್ಧಪಡಿಸಿ ‘ಬಾಬಾಜೀ ನೀವುಗಾರೆ ಬಳಿದುಕೊಡಿ’ ಎಂದರೆ ಅವರು ಬಳಿದುಕೊಡುತ್ತಿದ್ದರು. ಅವರು ಹೇಳಿದ್ದನ್ನು ಮಾಡುತ್ತಿದ್ದರು. ಎರಡನೆಯದಾಗಿ ಯಾರಾದರೂ ತಿನ್ನಿಸಿದರೆ ತಿನ್ನಿಸಲಿ, ಇಲ್ಲವೇ ಅವರಿಷ್ಟ-ಎಂದು ಸುಮ್ಮನಿರುತ್ತಿದ್ದರು. ಓರ್ವ ಸ್ತ್ರೀಗೆ ಸಂತಾನವಿರಲಿಲ್ಲ. ಅವಳು ಬಾಬಾನ ತುಂಬಾ ಸೇವೆಯನ್ನು ಮಾಡಿದಳು. ಅವಳು ಉಣಬಡಿಸಿದರೆ ಚೆನ್ನಾಗಿ ಊಟಮಾಡಿದ, ಬಟ್ಟೆ ತೊಡಿಸಿದರೆ ಬಟ್ಟೆಯನ್ನು ಉಟ್ಟುಕೊಂಡ. ಅವರು ಸುಖವಾಗಿ ಇರತೊಡಗಿದರು. ಕೆಲವು ದಿನಗಳನಂತರ ಅವಳು ತನ್ನ ಹಾಸಿಗೆ ಹಾಸಿ ನನಗೆ ಸಂತಾನವಾಗಬೇಕೆಂಬ ಇಚ್ಛೆಯನ್ನು ಪ್ರಕಟಪಡಿಸಿದಳು. ಬಾಬಾರವರು ಇಲ್ಲ ನಾನಿದಕ್ಕೆ ಸಮ್ಮತಿಸುವುದಿಲ್ಲ ಎಂದರು. ಅದಕ್ಕೆ ಅವಳು ‘ನೀವು ಹೇಳಿದಂತೆ ಮಾಡುತ್ತೀರಲ್ಲವೇ!’ ಮಾತನಾಡದೆ ವೌನವಾಗಿರುತ್ತಿದ್ದ ಬಾಬಾರವರು ಮಾತಾಡಿದರು- ‘ಸರಿ, ಇಲ್ಲಿಯವರೆಗೆ ಮಾತ್ರ.’ ಇಲ್ಲಿಯವರೆಗೆ ಮಾತ್ರ ಹೇಳಿದಂತೆ ಮಾಡುತ್ತೇನೆ, ಇದಕ್ಕಿಂತ ಮುಂದೆ ಇಲ್ಲ, ವ್ಯಭಿಚಾರದವರೆಗಿಲ್ಲ ಎಂಬುದು ಅಭಿಪ್ರಾಯವಾಗಿತ್ತು. ಹೀಗೆ ಹೇಳಿ ಬಾಬಾರವರು ಆಲ್ಲಿಂದ ಹೊರಟು ಹೋದರು. ಆದ್ದರಿಂದ ಎಲ್ಲಿಯವರೆಗೆ ಉಚಿತವೋ ಅಲ್ಲಿಯವರೆಗೆ ಮಾತ್ರ ಮಾಡಬೇಕು. ಎಲ್ಲಿ ಅನುಚಿತವಾಗುತ್ತದೆಯೋ ಅಲ್ಲಿ ಇಲ್ಲವೆನ್ನಬೇಕು. ಯಾವುದರಲ್ಲಿ ತನ್ನ ಸುಖಭೋಗವಾಗುತ್ತದೋ ಮತ್ತು ಇತರರ ಅಹಿತ ವಾಗುತ್ತದೆಯೋ ಆ ಕೆಲಸವನ್ನು ಮಾಡಬಾರದು. ಗೀತೆ ಹೇಳುತ್ತದೆ- ‘ಸರ್ವಸಂಕಲ್ಪ ಸಂನ್ಯಾಸೀ ಯೋಗಾರೂಢಸ್ತದೋಚ್ಯತೇ’ (ಗೀತೆ 6/4) ಅರ್ಥಾತ್ ತನ್ನ ಎಲ್ಲ ಸಂಕಲ್ಪಗಳನ್ನು ತ್ಯಾಗ ಮಾಡುವವನು ಯೋಗಿ ಯಾಗುತ್ತಾನೆ. ಆದರೆ ತನ್ನ ಸಂಕಲ್ಪಗಳ ತ್ಯಾಗ ಮಾಡದವನು ಜ್ಞಾನಯೋಗಿ, ಭಕ್ತಿಯೋಗಿ, ಕರ್ಮಯೋಗಿ, ಹಠಯೋಗಿ, ತಪಯೋಗಿ, ರಾಜಯೋಗಿ ಮುಂತಾದ ಯಾವ ಯೋಗಿಯೂ ಆಗಲಾರನು. -‘ನ ಹ್ಯಸಂನ್ಯಸ್ತ ಸಂಕಲ್ಪೋ ಯೋಗೀ ಭವತಿ ಕಶ್ಚನ’(ಗೀತೆ6/2). ಇತರರ ಸಂಕಲ್ಪ ಪೂರ್ಣಗೊಳಿಸುವುದನ್ನು ಕಲಿತುಕೊಂಡರೆ ತನ್ನ ಸಂಕಲ್ಪಗಳ ತ್ಯಾಗ ಸುಗಮವಾಗಿ ಆಗುವುದು. ಕೇಳುವವನಿಗೆ, ನನಗೆ ಮತ್ತು ಮೂರನೆಯವನಿಗೆ ಒಳ್ಳೆಯದಾಗುವಂತೆ ಅವನ ಮನಸ್ಸಿನ ಮಾತನ್ನು ಹೇಳಬೇಕೆಂದು ತೋಚಿತು. ಆದ್ದರಿಂದ ಎಲ್ಲರೊಡನೆ ಹಗುಲು-ರಾತ್ರಿ ಇಂತಹ ವ್ಯವಹಾರವೇ ಇರಲಿ. ಇದರಿಂದ ನೀವು ಸಿದ್ಧರಾಗುವಿರಿ, ಯೋಗಾರೂಢ ರಾಗುವಿರಿ. ಈ ಮಾತು ಕಠಿಣವಾದುದೂ ಅಲ್ಲ. ಮೊದಮೊದಲು ತನ್ನ ಮನಸ್ಸಿನಂತೆ ಮಾಡುವ ಅಭ್ಯಾಸದ ಕಾರಣ ಸ್ವಲ್ಪ ಕಠಿಣವೆಂದು ಕಂಡುಬರುತ್ತದೆ, ಬಳಿಕ ಸುಗಮವಾಗುತ್ತದೆ. ತಮ್ಮ ಅಭಿಮಾನದ ಕಾರಣದಿಂದ ಕಠಿಣವೆಂದು ತೋರುತ್ತದೆ, ವಾಸ್ತವವಾಗಿ ಕಠಿಣವಿಲ್ಲ. ಗೃಹಸ್ಥರು, ಸಾಧುಗಳು, ಸೋದರ, ಸೋದರಿಯರು, ಹಿಂದು, ಮುಸಲ್ಮಾನ, ಕ್ರಿಶ್ಚಿಯನ್, ಪಾರಸೀ-ಯಾರಾದರೂ ಇದನ್ನು ಮಾಡಬಲ್ಲರು.</p>
<p class="Text">ನಾವು ಇಷ್ಟಪಟ್ಟಿದ್ದು ಆದರೆ ಅಭಿಮಾನ ಉಂಟಾಗುತ್ತದೆ ಮತ್ತು ಇಷ್ಟಪಟ್ಟಂತೆ ಆಗದಿದ್ದರೆ ಕೋಪ ಬರುತ್ತದೆ. ಅಭಿಮಾನ ಮತ್ತು ಕ್ರೋಧ-ಇವೆರಡೂ ಆಸುರೀ ಸಂಪತ್ತಾಗಿವೆ. ಆದಕಾರಣ ತನ್ನ ಸಂಕಲ್ಪಕ್ಕೆ ಅಂಟಿಕೊಂಡಿರುವವನು ಆಸುರೀ ಸಂಪತ್ತಿನಿಂದ ಬದುಕಿ ಉಳಿಯಲಾರನು. ಆಸುರೀ ಸಂಪತ್ತು ಬಂಧಿಸು ವಂತಹುದೂ, ಜನನ-ಮರಣ ಕೊಡುವಂತಹುದೂ ಆಗಿದೆ- <span class="char-style-override-1">‘ನಿಬಂಧಾಯಾಸುರೀ ಮತಾ’. </span>(ಗೀತೆ16/5). ನಾವು ಸಂಕಲ್ಪಗಳನ್ನು ಇರಿಸಿಕೊಳ್ಳದಿದ್ದರೆ ಆಸುರೀ ಸಂಪತ್ತು ಬರಲಾರದು.</p>
<p class="Text">ಮುಕ್ತಿಯಷ್ಟು ನೇರವಾದ, ಸರಳವಾದ ಕಾರ್ಯವು ಬೇರಾವುದೂ ಇಲ್ಲವೇ ಇಲ್ಲ. ಕರ್ಮಯೋಗ, ಜ್ಞಾನಯೋಗ, ಭಕ್ತಿಯೋಗ - ಎಲ್ಲವೂ ಸರಳವಾಗಿವೆ. ನಮ್ಮ ಅಭಿರುಚಿಯನ್ನು ಪೂರ್ಣವಾಗಿಸುವುದೇ ಕಠಿಣವಾಗಿದೆ. ಇದನ್ನುಳಿದು ಬೇರೆಯಾವುದು ಕಠಿಣವಿದೆ? ತಿಳಿಸಿ. ಎಷ್ಟು ಕಠಿಣತೆ ಬರುತ್ತದೋ ಅದು ನಮ್ಮ ಮನಸ್ಸಿನಂತೆಯೇ ನಡೆಯಲಿ ಎಂಬುದರಿಂದ ಬರುತ್ತದೆ.</p>
<p class="Text">ಮನುಷ್ಯನು ಇಷ್ಟಪಡದಿದ್ದರೂ ಪಾಪವನ್ನೇಕೆ ಮಾಡುತ್ತಾನೆ.? ಎಂದು ಅರ್ಜುನನು ಕೇಳಿದಾಗ ಭಗವಂತನು ‘ಕಾಮ ಏಷ’ (ಗೀತೆ 3/37) ಅರ್ಥಾತ್ ‘ಕಾಮನೆ’ ಎಂದು ಉತ್ತರಿಸಿದ. ಕಾಮನೆ ಎಂದರೇನು? -ನನ್ನ ಮನಸ್ಸಿನಂತೆ ಆಗಲಿ ಎಂಬುದೇ ಮೂಲದಲ್ಲಿ ಕಾಮನೆಯಾಗಿದೆ. ವ್ಯಾಖ್ಯಾನ ಕೊಡುತ್ತಾ ಅನೇಕ ವರ್ಷಗಳಾದ ಮೇಲೆ ಈ ಸತ್ಯದ ಅರಿವಾಗಿ ಇದರ ಮೂಲ ಇಂದು ದೊರಕಿತು! ಎಂದು ಬಹಳ ಪ್ರಸನ್ನತೆ ಉಂಟಾಯಿತು. ಮನಸ್ಸಿನಂತೆ ನಡೆಯುವುದನ್ನು ನಾವು ಸ್ವತಂತ್ರತೆ ಎಂದು ಪರಿಗಣಿಸುತ್ತೇವೆ, ಆದರೆ ಅದು ನಿಜವಾದ ಪರತಂತ್ರತೆಯೇ ಆಗಿದೆ; ಏಕೆಂದರೆ ಇದು ಪರಾಧೀನತೆಯಾಗಿದೆ. ಬೇರೋಬ್ಬರು ನಮ್ಮ ಇಚ್ಛೆಯನ್ನು ಪೂರೈಸಲಿ ಎಂಬುದು ನಮ್ಮ ಅಧೀನವಾಗಿದೆಯೇ? ಪುಕ್ಕಟೆಯಾಗಿ ಶುಷ್ಕವಾದ ಪರಾಧೀನತೆಯನ್ನು ತೆಗೆದು ಕೊಳ್ಳುವುದೇ ಆಗಿದೆ. - <span class="char-style-override-1">‘ಪರಾಧೀನ ಸಪನೇಹು ಸುಖು ನಾಹೀ’</span> (ಮಾನಸ 1/102/3).</p>
<p class="Text"><span class="char-style-override-1">ಶ್ರೋತಾ-</span> ಸ್ವಾಮೀಜಿ! ನಮ್ಮ ಮಾತು ಸತ್ಯವೆಂದು ತೋರಿದರೆ, ನ್ಯಾಯಕ್ಕೆ ಅನುಕೂಲವೆಂದು ತೋರಿದರೆ, ಅದರಲ್ಲಿ ಸ್ಥಿರವಾಗಿರಬೇಕೇ, ಬೇಡವೇ?</p>
<p class="Text"><span class="char-style-override-1">ಸ್ವಾಮೀಜಿ -</span> ಅದು ಪರರ ಅಧೀನವಾಗಿದ್ದಲ್ಲಿ ಸ್ಥಿರವಾಗಿರಬೇಡಿ. ನಮ್ಮ ಮಾತು ಸತ್ಯವಾಗಿದ್ದರೆ, ನ್ಯಾಯಯುಕ್ತವಾಗಿದ್ದರೆ, ಶ್ರೇಯಸ್ಕರವಾಗಿದ್ದರೆ, ವರ್ತಮಾನ ಮತ್ತು ಪರಿಣಾಮದಲ್ಲಿ ಹಿತವುಂಟುಮಾಡುವುದಾಗಿದ್ದರೆ ಅದನ್ನು ಅನುಷ್ಠಾನಕ್ಕೆ ತರೋಣ. ಆದರೆ ಇತರರೂ ಹಾಗೆಯೇ ಮಾಡಲಿ ಇದು ತಪ್ಪು. ಇದರಲ್ಲಿ ನಮ್ಮ ಅಧಿಕಾರವಿಲ್ಲ.</p>
<p class="Text"><span class="char-style-override-1">ಶ್ರೋತಾ-</span> ಆದರೆ ಪರಿವಾರದಲ್ಲಿ ಎಲ್ಲರೂ ಒಬ್ಬರು ಇನ್ನೊಬ್ಬರೊಡನೆ ಸೇರಿಕೊಂಡಿರುತ್ತಾರೆ. ಒಬ್ಬನ ಮಾತನ್ನು ಇನ್ನೊಬ್ಬನು ಒಪ್ಪದಿದ್ದರೆ ಅದರ ಕೆಟ್ಟ ಪರಿಣಾಮ ಎಲ್ಲರ ಮೇಲೆ ಉಂಟಾಗುವುದಿಲ್ಲವೆ?</p>
<p class="Text para-style-override-2"><span class="char-style-override-1">ಸ್ವಾಮೀಜಿ-</span> ಅವರು ಮಾಡದಿದ್ದರೆ ಅವರು ದುಃಖಪಡಬೇಕಾಗುವುದು. ಆದರೆ ಅದರಲ್ಲಿ ನಮಗೆ ದೋಷತಾಗುವುದಿಲ್ಲ. ನಾವು ನಮ್ಮ ಸರಿಯಾದ ಮಾತನ್ನು ಹೇಳಬಿಡಬೇಕು. ಅವರು ಒಪ್ಪಿದರೆ ಸಂತೋಷ, ಒಪ್ಪದಿದ್ದರೆ ಬಹಳ ಸಂತೋಷ; ಈ ಎರಡು ಮಾತುಗಳನ್ನು ನೆನಪಿಡಿರಿ. ನ್ಯಾಯಯುಕ್ತ, ಹಿತದ, ಶ್ರೇಯಸ್ಸಿನ ಮಾತಿದೆ ಮತ್ತು ಅದನ್ನು ಪತ್ನೀ, ಪುತ್ರ, ಮೊಮ್ಮಗ ಮೊದಲಾದವರು ಒಪ್ಪಿಕೊಂಡರೆ ಒಳ್ಳೆಯದು, ಒಪ್ಪದಿದ್ದರೆ ಬಹಳ ಒಳ್ಳೆಯದು ಹೇಗಾಯಿತು? ಎಂದರೆ ನಾವು ಸಿಕ್ಕಿಬೀಳುವುದಿಲ್ಲ. ಒಂದು ವೇಳೆ ಅವರು ನಮ್ಮ ಮಾತನ್ನು ಒಪ್ಪುತ್ತಿದ್ದರೆ ನಾವು ಸಿಕ್ಕಿಬೀಳುವುವೆವು. ನಾನು ಕಲ್ಕತ್ತೆಯಲ್ಲಿ ಕೆಲವು ವರ್ಷಗಳು ಮೊದಲೇ ಹೇಳಿದ್ದೆ- ನೀವು ನಾನು ಹೇಳುವುದನ್ನು ಒಪ್ಪಿಕೊಂಡಿದ್ದರೆ ನಾನು ಸಿಕ್ಕಿ ಬೀಳುತ್ತಿದ್ದೆ ; ಇಲ್ಲಿಂದ ಹೊರಗೆ ಹೋಗಲಾಗುತ್ತಿರಲಿಲ್ಲ. ಆದರೆ ನಾನು ಹೇಳಿದ್ದನ್ನು ನೀವು ಒಪ್ಪುವುದಿಲ್ಲವಾದರೆ ಇದು ನಿಮ್ಮ ಕೃಪೆ, ನಾನು ಸ್ವತಂತ್ರನಾಗಿರುತ್ತೇನೆ. ಯಾರು ನಾವು ಹೇಳುವುದನ್ನು ಒಪ್ಪಿಕೊಳ್ಳುವರೋ ಅವರ ವಶದಲ್ಲಿ ಇರಲೇ ಬೇಕಾಗುವುದು, ಪರಾಧೀನತೆಯನ್ನು ಅನುಭವಿಸಲೇ ಬೇಕಾಗುವುದು. ಜನರು ಮನೆ ಬಿಟ್ಟು ಸಾಧು-ಸಂನ್ಯಾಸಿಗಳಾಗುತ್ತಾರೆ, ನೀವು ಮನೆಯಲ್ಲಿದ್ದುಕೊಂಡೇ ಸಾಧು-ಸಂನ್ಯಾಸಿಗಳಾವಿರಿ; ಏಕೆಂದರೆ ಮನೆಯವರು ನಿಮ್ಮ ಮಾತನ್ನು ಒಪ್ಪುವುದೇ ಇಲ್ಲ. ಹೀಗಿದ್ದರೂ ಯಾವುದರಲ್ಲಿ ನಮ್ಮ, ಇತರರ, ಎಲ್ಲರ ಹಿತ ಅಡಗಿದೆಯೋ, ಈ ಮಾತನ್ನು ಹೇಳಬೇಕು. ಬೇರೆಯವರು ಒಪ್ಪಲಿ ಬಿಡಲಿ.<span></span></p>


<p class="Page-Break"> </p>
<p class="Chapter-Heading" id="toc_marker-10">8 ಸಂಕಲ್ಪ - ತ್ಯಾಗದಿಂದ ಶ್ರೇಯಸ್ಸು</p>
<p class="Text">ಪ್ರಪಂಚವು ತನಗಾಗಿ ಇಲ್ಲ. ಯಾರು ಪ್ರಪಂಚದ ಆವಶ್ಯಕತೆಯನ್ನು ಒಪ್ಪುವುದಿಲ್ಲವೋ, ಅವನು ಪ್ರಪಂಚಕ್ಕೆ ಉಪಯೋಗಿಯಾಗುತ್ತಾನೆ, ಮತ್ತು ಯಾರು ತನಗಾಗಿ ಪ್ರಪಂಚದ ಆವಶ್ಯಕತೆಯನ್ನು ಒಪ್ಪುತ್ತಾನೋ ಅವನು ಪ್ರಪಂಚಕ್ಕೆ ನಿರುಪಯೋಗಿಯಾಗುತ್ತಾನೆ. ಪ್ರಪಂಚದ ಕೆಲಸಕ್ಕೆ ಒದಗುವುದಿಲ್ಲ. ಆದ್ದರಿಂದ ಮನೆಯಲ್ಲಿದ್ದರೆ ಮನೆಯವರಿಗಾಗಿ ಇರಿ, ಆಶ್ರಮದಲ್ಲಿದ್ದರೆ ಆಶ್ರಮದವರಿಗಾಗಿ ಇರಿ, ಸಮುದಾಯದಲ್ಲಿದ್ದರೆ ಸಮುದಾಯದವರಿಗಾಗಿ ಇರಿ, ನಿಮಗೋಸ್ಕರವಲ್ಲ. ನಮ್ಮ ಯಾವ ಸಂಕಲ್ಪವೂ ಇಲ್ಲದಿದ್ದಾಗ ನಾವು ಅವರಿಗಾಗಿ ಆಗುವೆವು. ನಮ್ಮ ಸಂಕಲ್ಪವನ್ನು ಇಟ್ಟು ಕೊಂಡರೆ ಪರಾಧೀನರಾಗುವೆವು ಮತ್ತು ನಮ್ಮ ಸಂಕಲ್ಪನ್ನು ಇರಿಸಿಕೊಳ್ಳದಿದ್ದರೆ ಸ್ವಾಧೀನರಾಗುವೆವು. ನಮ್ಮ ಸಂಕಲ್ಪವೇನು? ಹೀಗೆ ಆಗಬೇಕು ಮತ್ತು ಹೀಗೆ ಆಗಬಾರದು ಇದು ಸಂಕಲ್ಪವಾಗಿದೆ. ಪರಮಾತ್ಮನ ಪ್ರಾಪ್ತಿಯಾಗಬೇಕೆನ್ನುವುದು ಸಂಕಲ್ಪವಲ್ಲ; ಇದು ಆವಶ್ಯಕ ತತ್ತ್ವವಾಗಿದೆ, ಮನುಷ್ಯ ಜನ್ಮದ ನಿಜವಾದ ಪ್ರಯೋಜನವಾಗಿದೆ. ಸಾಂಸಾರಿಕ ಘಟನೆಗಳು ಹೀಗಾಗ ಬೇಕು, ಹೀಗಾಗಬಾರದು, ಇಂತಹ ಪಿರಿಸ್ಥಿತಿ ಬರಬೇಕು, ಇಂತಹ ಪರಿಸ್ಥಿತಿ ಬರಬಾರದು-ಎಂಬುದೇನಿದೆಯೋ ಇದು ಸಂಕಲ್ಪವಾಗಿದೆ. ನಮಗೆ ಮನುಷ್ಯ ಶರೀರ ದೊರಕಿರುವುದು ಪರಿಸ್ಥಿತಿಗಾಗಿ ಅಲ್ಲ, ಪರಿಸ್ಥಿತಿಗಳನ್ನು ಮೀರಿದ ತತ್ತ್ವವನ್ನು ಪಡೆಯುವುದಕ್ಕಾಗಿ ದೊರಕಿದೆ. ಪರಿಸ್ಥಿತಿಗಳನ್ನು ಮೀರಿದ ತತ್ತ್ವವು ಪರಿಸ್ಥಿತಿಗೆ ಅಧೀನವಾಗಿಲ್ಲ ಆ ತತ್ತ್ವವು ಯಾವುದೇ ಅವಸ್ಥೆಯ ಅಧೀನವಾಗಿಲ್ಲ. ಯಾವ ಯೋಗತ್ಯೆಗೂ ಅಧಿನವಲ್ಲ, ಯಾವುದೇ ವಿಶೇಷ ವ್ಯಕ್ತಿಯ ಅಧೀನವಾಗಿಲ್ಲ, ಅದು ಸ್ವಾಧೀನ ತತ್ತ್ವವಾಗಿದೆ. ಸ್ವಾಧೀನ ತತ್ವದ ಪ್ರಾಪ್ತಿ ಸ್ವಾಧೀನತಾಪೂರ್ವಕವಾಗಿ ಆಗುತ್ತದೆ. ಇದರಲ್ಲಿ ಪರಾಧೀನರಾಗಿ ಇರಬೇಕಿಲ್ಲ. ಆದರೆ ಸಂಕಲ್ಪವು ಸ್ವಾಧಿನತಾ ಪೂರ್ವಕ ಇರುವುದೇಇಲ್ಲ. ನಾವು ಭೋಗವನ್ನು ಬಯಸುತ್ತೇವೆ, ಮಾನವನ್ನು ಇಚ್ಛಿಸುತ್ತೇವೆ, ಆದರವನ್ನು ಬಯಸುತ್ತೇವೆ, ಸುಖವನ್ನು ಇಚ್ಛಿಸುತ್ತೇವೆ, ಜೀವಿಸಲು ಬಯಸುತ್ತೇವೆ, ಲಾಭವನ್ನು ಇಚ್ಛಿಸುತ್ತೇವೆ- ಇವು ಪರತಂತ್ರವಾಗಿವೆ, ಸ್ವತಂತ್ರವಲ್ಲ. ಇವುಗಳ ಪೂರ್ತಿಯಲ್ಲಿ ಪರತಂತ್ರತೆ ಇದ್ದೇ ಇರುತ್ತದೆ. ಸ್ವತಂತ್ರತೆ ಇರುವುದೇ ಇಲ್ಲ. ಕೆಲವು ಸಂಕಲ್ಪಗಳು ಪೂರ್ಣವಾಗುವುವು, ಇನ್ನು ಕೆಲವು ಪೂರ್ಣವಾಗದಿರುವುದು. ಸಂಕಲ್ಪಗಳ ನಿಯಮವಾಗಿದೆ. ಇದು ಎಲ್ಲರ ಅನುಭವವಾಗಿದೆ. ಸಂಕಲ್ಪಗಳು ಪೂರ್ಣವಾಗುವುದು ಅಥವಾ ಆಗದಿರುವುದು ನಮ್ಮ ಅಧಿನದಲ್ಲಿಲ್ಲ, ಭಗವಂತನ ವಿಧಾನಕ್ಕೆ ಅಧೀನವಾಗಿದೆ. ನಾವು ಇಷ್ಟು ಹಣ ಸಂಪಾದಿಸಿದೆವು, ನಮಗೆ ಇಷ್ಟು ಮಕ್ಕಳು-ಮೊಮ್ಮಕ್ಕಳಿದ್ದಾರೆ, ನಮಗೆ ಇಷ್ಟು ಜನ ಶ್ರೋತೃಗಳಿದ್ದಾರೆ ಮುಂತಾಗಿ ಅಭಿಮಾನ ಪಡುತ್ತೇವೆ. ಆದರೆ ಇವರೆಲ್ಲ ನಮ್ಮ ಅಧೀನರಲ್ಲ. ಒಂದು ವೇಳೆ ಸಂಕಲ್ಪವು ಪೂರ್ಣವಾಗುವುದು ನಮ್ಮ ಅಧೀನದಲ್ಲಿದ್ದರೆ ಯಾವ ಸಂಕಲ್ಪವೂ ಪೂರ್ಣವಾಗದೆ ಅರ್ಧವಾಗಿ ಉಳಿಯಬಾರದಿತ್ತು, ಎಲ್ಲ ಸಂಕಲ್ಪಗಳೂ ಪೂರ್ಣವಾಗಬೇಕಿತ್ತು. ಭಗವಂತನ ಒಂದು ವಿಧಾನವಿದೆ, ಆ ವಿಧಾನದಿಂದಲೇ ಇವು ಪೂರ್ಣವಾಗುತ್ತವೆ. ಆ ವಿಧಾನವನ್ನು ಆದರಿಸುದೇ ಮನುಷ್ಯನ ಕೆಲಸವಾಗಿದೆ. ಭಗವಂತನ ವಿಧಾನವನ್ನು ಆದರಿಸಿದರೆ ಅವನ ಶ್ರೇಯಸ್ಸಾಗುವುದು. ಭಗವಂತನ ವಿಧಾನವನ್ನು ಸ್ವೀಕಾರ ಮಾಡಿಕೊಂಡರೆ ಅವನ ಶ್ರೇಯಸ್ಸಿಗೆ ಅಡ್ಡಿಬರುವವರು ಯಾರೂ ಇರುವುದಿಲ್ಲ. ಅವನ ಅಹಿತ ಎಂದಿಗೂ ಆಗುವುದೇ ಇಲ್ಲ, ಸದಾಕಾಲ ಹಿತವೇ ಆಗುತ್ತದೆ. ಆದ್ದರಿಂದ ತಮ್ಮ ಸಂಕಲ್ಪವನ್ನು ಇಟ್ಟು ಕೊಳ್ಳಬೇಡಿ.</p>
<p class="Text">ಬೇರೆಯವರಿಗೆ ಇರಲಿ ತನಗೆ ಬೇಡ- ಇದರಲ್ಲಿ ಪರತಂತ್ರತೆ ಕಾಣಿಸುತ್ತದೆ, ಆದರೆ ವಾಸ್ತವವಾಗಿ ಇದರಲ್ಲಿ ಸ್ವತಂತ್ರತೆ ಇದೆ. ತಂದೆ-ತಾಯಿಗೆ ಆದರ್ಶ ಪುತ್ರನಾನು, ಹೆಂಡತಿಗೆ ಆದರ್ಶಪತಿಯಾಗು, ಪುತ್ರನಿಗೆ ಆದರ್ಶ ತಂದೆಯಾಗು, ಸೋದರ-ಸೋದರಿಯರಿಗೆ ಆದರ್ಶ ಸೋದರನಾಗು, ಸಮಾಜಕ್ಕೆ ಆದರ್ಶ ಸದಸ್ಯನಾಗು. ಆದರೆ ತಂದೆ-ತಾಯಿ ನನಗೋಸ್ಕರ ಇದ್ದಾರೆ, ಹೆಂಡತಿ ನನಗೋಸ್ಕರ ಇದ್ದಾಳೆ, ಪುತ್ರ ನನಗಾಗಿ ಇದ್ದಾನೆ. ಜನರು ನನಗೋಸ್ಕರ ಇದ್ದಾರೆ ಎಂದಾಗ ಇದು ಸಂಕಲ್ಪವಾಗುವುದು ಮತ್ತು ನೀವು ಇದರಲ್ಲಿ ಸಿಕ್ಕಿಬೀಳುವಿರಿ. ಸಂಕಲ್ಪದಿಂದಲೇ ಕಾಮನೆ ಉಂಟಾಗುತ್ತದೆ - ‘ಸಂಕಲ್ಪಪ್ರಭ- ವಾನ್ಕಾಮಾನ್’ (ಗೀತೆ 6/24). ಕಾಮನೆಯಿಂದ ಕ್ರೋಧ, ಕ್ರೋಧದಿಂದ ಸಮ್ಮೋಹ, ಸಮ್ಮೋಹದಿಂದ ಸ್ಮೃತಿನಾಶ, ಸ್ಮೃತಿನಾಶದಿಂದ ಬುದ್ಧಿಯ ನಾಶ, ಬುದ್ಧಿಯ ನಾಶದಿಂದ ಮನುಷ್ಯನ ಪತನವಾಗುತ್ತದೆ. (ಗೀತೆ 2/62-63).</p>
<p class="Text"><span class="char-style-override-1">ಶ್ರೋತಾ-</span> ಸ್ವಾಮೀಜಿ! ಈ ತತ್ತ್ವ ಕಾರ್ಯಗತವಾಗುವಂತೆ ಕೃಪೆಮಾಡಿರಿ.</p>
<p class="Text"><span class="char-style-override-1">ಸ್ವಾಮೀಜಿ-</span> ನನ್ನ ದೃಷ್ಟಿಯಲ್ಲಿ ನೀವು ಗಮನ ಕೊಡುವುದಿಲ್ಲ. ಗಮನ ಕೊಟ್ಟರೆ ಕಣ್ಣು ತೆರೆದೀತು. ನಿದ್ರಿಸುತ್ತಿರುವವನು ಎಚ್ಚರನಾಗುವನು, ಪ್ರಜ್ಞೆತಪ್ಪಿದ ಮನುಷ್ಯನಿಗೆ ಪ್ರಜ್ಞೆ ಬರುವುಷ್ಟು ವಿಚಿತ್ರವಾಗಿ ಈ ಸಂಕಲ್ಪ-ತ್ಯಾಗದ ವಿಷಯ ನನಗೆ ಕಂಡು ಬರುತ್ತದೆ. ಈ ಮಾತಿನಿಂದ ಇಷ್ಟು ಅಂತರ ಉಂಟಾಗುತ್ತದೆ. ಹಾಲು ಕುಡಿಯುತ್ತಿರುವ ಮಗುವನ್ನು ಸ್ತನದಿಂದ ದೂರ ಸರಿಸಿದರೆ ಅದು ಚಡಪಡಿಸುತ್ತದೆ, ಸಹಿಸಲಾರದು; ಆದರೆ ಬಲವಿಲ್ಲದಿರುವುದರಿಂದ ಆ ಬಡಪಾಯಿ ಏನು ಮಾಡಬಲ್ಲದು! ಹೀಗೆಯೇ ಈ ಮಾತುಗಳಲ್ಲಿ ನಿಮಗೆ ರುಚಿ ಉಂಟಾದರೆ ಯಾವ ಕಥೆಯಲ್ಲಿಯೂ ನಿಲ್ಲಲಾರಿರಿ. ಪ್ರತಿಯೊಂದು ಪರಿಸ್ಥಿತಿಯಲ್ಲಿಯೂ ನಿಲ್ಲರಾರಿರಿ. ಹಣಕ್ಕೋಸ್ಕರ ಮನುಷ್ಯ ಏನು ಬೇಕಾದರೂ ಮಾಡುತ್ತಾನೆ; ತಾಯಿಯನ್ನು ಬಿಡುತ್ತಾನೆ, ಹೆಂಡತಿಯನ್ನು ಬಿಡುತ್ತಾನೆ, ಮಕ್ಕಳನ್ನು ಬಿಡುತ್ತಾನೆ, ಹಣಸಿಗುವುದೆಂದು ಬೇರೆಲ್ಲೋ ಹೋಗುತ್ತಾನೆ. ಆದರೆ ಇದು ಹಣಕ್ಕಿಂತಲೂ ಶ್ರೇಷ್ಠನಾಗಿದೆ. ಹಣವು ಸ್ವಲ್ಪ ದಿನಗಳವರೆಗಿರುತ್ತದೆ. ಒಂದೋ ಹಣ ಹೊರಟು ಹೋಗುತ್ತದೆ, ಇಲ್ಲವೇ ನೀವು ಅದನ್ನು ಬಿಟ್ಟು ಸತ್ತು ಹೋಗುವಿರಿ, ಆದರೆ ಇದು ಜನ್ಮ-ಜನ್ಮಾಂತರಗಳಲ್ಲಿಯೂ ಜೊತೆಗಿರುವ ವಸ್ತುವಾಗಿದೆ. ಎಂತಹ ಉತ್ಕೃಷ್ಟವಾದ ಪದಾರ್ಥವೆಂದರೆ ಮನುಷ್ಯ ತೃಪ್ತಿ ಹೊಂದಿಯಾನು, ಜೀವನ ಸಫಲವಾದೀತು, ವಿಲಕ್ಷಣ ಆನಂದವಾದೀತು, ಸ್ವಾಧೀನನಾದಾನು, ಮುಕ್ತನಾಗುವನು! ತನ್ನ ಯಾವ ಸಂಕಲ್ಪವೂ ಇಲ್ಲದಿದ್ದರೆ ಯೋಗಾರೂಢ ನಾಗುವನು. ಯೋಗಾರೂಢನಾದ ಮೇಲೆ ಒಂದು ಶಾಂತಿ ಸಿಗಬಹುದು, ಒಂದು ಸ್ವಾಧೀನತೆ ಸಿಗಬಹುದು, ಒಂದು ವಿಲಕ್ಷಣತೆ ಸಿಗಬಹುದು, ಒಂದು ನಿರ್ವಿಕಲ್ಪ ಸ್ಥಿತಿ ಉಂಟಾಗುವುದು. ಅದರ ರಸವನ್ನು ಸವಿಯದಿದ್ದರೆ ಮುಕ್ತಿ ದೊರಕುವುದು. ರಸವನ್ನು ಸವಿಯುವಿರಾದರೆ ಸಿಕ್ಕಿಕೊಳ್ಳುವಿರಿ- ‘ಸುಖಸಂಗೇನ ಬಧ್ನಾತಿ’</p>
<p class="TXT-Right">(ಗೀತೆ 14/6)</p>
<p class="Text">ನೀವು ಕೇಳುವುದನ್ನೇ ನಾನು ಹೇಳಬೇಕು ಎನ್ನುವುದು ನನ್ನ ವಿಚಾರವಾಗಿದೆ. ನಿಮ್ಮ ಸಂಕಲ್ಪ ಪೂರೈಸಲಿ ಎನ್ನುವುದು ಇದರ ಅಭಿಪ್ರಾಯವಾಗಿದೆ ನಮ್ಮ ಮಾತು ಪೂರ್ಣವಾಗಲಿ ಎಂಬುದಲ್ಲ. ನೀವೆನೋ ‘ನಿಮ್ಮ ಮನಸ್ಸಿಗೆ ಏನು ಬರುತ್ತದೋ ಅದನ್ನು ಹೇಳಿ’ ಎನ್ನುತ್ತೀರಿ. ಆಗ ಇದು ನಿಮ್ಮ ಮನಸ್ಸಿನಂತೆಯೇ ಆಯಿತು. ಇದರಲ್ಲಿ ಬಹಳ ಆನಂದವಿದೆ. ನಮಗೆ ತನಗಾಗಿ ಮಾಡಬೇಕಾದುದೇನೂ ಇಲ್ಲ, ನಮಗೆ ಏನೂ ಬೇಡ, ನಮ್ಮದೆಂಬುದೇನೂ ಇಲ್ಲವೇ ಇಲ್ಲ. ಎಂತಹ ಸಂತೋಷದ ಮಾತಾಗಿದೆ ‘ಸದಾ ದೀವಾಲೀ ಸಂತಕೀ, ಆಠೋಂ ಪಹರ ಆನಂದ’-ಬರೀ ಆನಂದವೇ ಆನಂದವಿದೆ.</p>
<p class="Text">ಹೀಗಾಗಬೇಕು ಮತ್ತು ಹೀಗಾಗಬಾರದು ಎನ್ನುವುದು ಸಂಕಲ್ಪವಾಗಿದೆ; ಆದರೆ ಹೀಗೆ ಮಾಡಬೇಕು ಮತ್ತು ಹೀಗೆ ಮಾಡಬಾರದು ಎನ್ನುವುದು ಸಂಕಲ್ಪವಲ್ಲ. ಮಾಡುವುದನ್ನು ಖಂಡಿತ ವಿಚಾರಪೂರ್ವಕವಾಗಿ ಮಾಡಬೇಕು, ಅರಿತು ಯೋಚಿಸಿ ಮಾಡಬೇಕು- <span class="char-style-override-1">‘ಸುಚಿಂತ್ಯ ಚೋಕ್ತಂ ಸುವಿಚಾರ್ಯ ಯತ್ಕೃತಂ ಸುದೀರ್ಘಕಾಲೇಪಿ ನ ಯಾತಿ ವಿಕ್ರಿಯಾಮ್’</span> ಮಾಡುವುದರಲ್ಲಿ ಎಚ್ಚರಿಕೆ ವಹಿಸಬೇಕು ಮತ್ತು ಆಗುವುದರಲ್ಲಿ ಪ್ರಸನ್ನರಾಗಿರಬೇಕು. <span class="char-style-override-1">‘ಕರ್ಮಣ್ಯೇವಾಧಿಕಾರಸ್ತೇ ಮಾ ಫಲೇಷು ಕದಾಚನ’ </span>(ಗೀತೆ 2/47) - ಕರ್ಮ ಮಾಡುವುದರಲ್ಲೇ ನಮಗೆ ಅಧಿಕಾರವಿದೆ, ಫಲದಲ್ಲಿ ಇಲ್ಲ. ಮಾಡುವ ವಿಚಾರ ಸಂಕಲ್ಪವಲ್ಲ, ಫಲದ ವಿಚಾರ ಸಂಕಲ್ಪವಾಗುತ್ತದೆ. ಮಾಡುವ ವಿಚಾರವಾದರೋ ಕರ್ತವ್ಯವಾಗುತ್ತದೆ. ನನಗೆ ಅನುಕೂಲವಾದ ಕಾರ್ಯವಾಗಲಿ; ನಾವು ಬಯಸದಿರುವುದು ಆಗದಿರಲಿ ಎನ್ನುವುದು ಸಂಕಲ್ಪವಾಗಿದೆ. ಯಾವುದು ನಿಮಗೆ ಅನುಕೂಲಕರವಾಗುವುದೋ ಅದರ ಪರಾಧೀನತೆಯನ್ನು ನೀವು ಅನುಭವಿಸಬೇಕಾಗುವುದು. ನಾನು ಸ್ವಲ್ಪ ಅತಿಯಾದ ಶಬ್ದಗಳನ್ನು ಹೇಳುತ್ತೇನೆ, ಆದರೆ ಸತ್ಯವನ್ನು ಹೇಳುತ್ತೇನೆ-ಭಗವಂತನೂ ಪರಾಧೀನನಾಗಬೇಕಾಗಿರುವಾಗ ನಿಮ್ಮದೇನು ಲೆಕ್ಕ! <span class="char-style-override-1">‘ಅಹಂ ಭಕ್ತಪರಾಧೀನೋ ಹ್ಯಸ್ವತಂತ್ರ ಇವದ್ವಿಜಃ’</span> (ಶ್ರೀಮದ್ಭಾ 9/4/63)- ನಾನು ಭಕ್ತರ ಪರಾಧೀನನಾಗಿದ್ದೇನೆ, ಸ್ವತಂತ್ರನಲ್ಲ. ಭಕ್ತನು ಭಗವಂತನ ಸಂಕಲ್ಪಾನುಸಾರ ಮಾಡುತ್ತಾನೆ, ಇದಕ್ಕೋಸ್ಕರ ಭಗವಂತನು ಅವನಿಗೆ ದಾಸನಾಗಬೇಕಾಗುತ್ತದೆ.<span class="char-style-override-1"> ‘ಮೈ ತೋ ಹೂ ಭಗತನ ಕೋ ದಾಸ, ಭಗತ ಮೇರೇ ಮುಕುಟಮಣಿ.’ </span>ನಿಮ್ಮ ಮನಸ್ಸಿನಂತೆ ನಡೆಯುವವರೆಗೆ ನೀವು ಗುಲಾಮರಾಗಿರಬೇಕಾಗುತ್ತದೆ, ಆಗಲೇಬೇಕಾಗುತ್ತದೆ. ಯಾರೂ ಉಳಿಯಲಾರರು. ನಿಮ್ಮ ಯಾವ ಸಂಕಲ್ಪವೇ ಇಲ್ಲವಾದರೆ ನೀವು ಎಂದೂ ಪರಾಧೀನ, ಗುಲಾಮಲಾಗಲಾರಿರಿ.</p>
<p class="Text">ಮಕ್ಕಳು ಹೇಳಿದಂತೆ ನೀವು ಮಾಡಿದಿರಿ, ನೀವು ಕರುಣೆಯಿಂದ ಅವರು ಹೇಳಿದ್ದನ್ನು ಒಪ್ಪಿದಿರಿ. ಹೀಗೆಯೇ ಸಂತ ಮಹಾತ್ಮರೂ ಕೂಡ ನಮ್ಮ ಮೇಲೆ ಕೃಪೆ ಮಾಡಿ ನಾವು ಹೇಳಿದ್ದನ್ನು ಒಪ್ಪಿಕೊಳ್ಳುತ್ತಾರೆ. ಯಾವುದರಲ್ಲಿ ನಮಗೆ ಅನಿಷ್ಟವಿಲ್ಲವೋ, ಅಹಿತವಾಗುವುದಿಲ್ಲವೋ ಅದನ್ನು ಮಾಡುತ್ತಾರೆ. ಅವರಿಗೆ ತನ್ನದಾದ ಯಾವ ಸಂಕಲ್ಪವೂ ಇರುವುದಿಲ್ಲ. ಅದಕ್ಕಾಗಿ ಇತರರ ಸಂಕಲ್ಪಕ್ಕನುಸಾರವಾಗಿ ಕಾರ್ಯಮಾಡಬೇಕು, ನಮ್ಮ ಸಂಕಲ್ಪವಿಟ್ಟುಕೊಳ್ಳಬಾರದು. ಇದರಲ್ಲಿ ನಮಗೆ ಅಡ್ಡಿ ಯಾವ ಮಾತಿನದು? ಇದರಲ್ಲಿ ನಾವು ಸ್ವತಂತ್ರರಾಗಿದ್ದೇವೆ, ಆದರೆ ಪರತಂತ್ರತೆ ತೋರುತ್ತದೆ- <span class="char-style-override-1">‘ಸರ್ವಾರ್ಥಾ- ನ್ವಿಪರೀತಾಂಶ್ಚ ಬುದ್ಧಿಃ ಸಾ ಪಾರ್ಥ ತಾಮಸೀ’</span> (ಗೀತೆ 18/32) ನಮ್ಮ ಸಂಕಲ್ಪ ನೆರವೇರಿದರೆ ಅದರಲ್ಲಿ ಒಂದು ಸುಖ ಸಿಗುತ್ತದೆ. ಆದರೆ, ಆ ಸುಖವೇ ಬಂಧಿಸುವುದಾಗಿದೆ. ಆ ಸುಖದಲ್ಲಿಯೇ ಮನುಷ್ಯನು ಪರಾಧೀನನಾಗುತ್ತಾನೆ. ಯಾವುದರಿಂದ ಸುಖ ದೊರಕುತ್ತದೋ ಅದಕ್ಕೆ ಗುಲಾಮನಾಗುತ್ತಾನೆ. ಹಣದಿಂದ ಸುಖ ಸಿಕ್ಕರೆ ಹಣದ ಗುಲಾಮ, ಪರಿವಾರದಿಂದ ಸುಖ ಲಭಿಸಿದರೆ ಪರಿವಾರದ ಗುಲಾಮ, ನೌಕರನಿಂದ ಸುಖ ದೊರಕಿದರೆ ನೌಕರನ ಗುಲಾಮ, ಶಿಷ್ಯನಿಂದ ಸುಖಸಿಕ್ಕರೆ ಶಿಷ್ಯನ ಗುಲಾಮ- ಯಾರಿಂದ ಸುಖ ಸಿಕ್ಕರೆ ಅವರ ಗುಲಾಮನಾಗಿಯೇ ತೀರುವನು. ನೀವು ‘ಕಾರ್ಯವಾಸಿ ಕತ್ತೆ ಕಾಲು ಹಿಡಿ’ ಎಂಬ ಗಾದೆಯನ್ನು ಕೇಳಿರಬಹುದು. ನೀವು ಆವಶ್ಯಕತೆ ಬಿದ್ದರೆ ಕತ್ತೆಯನ್ನು ತಂದೆಯಾಗಿಸಿಕೊಳ್ಳಬೇಕಾಗುತ್ತದೆ. ಆವಶ್ಯಕತೆ ಎಂದರೇನು? ನಮ್ಮ ಮಾತು ನಡೆಯಬೇಕು, ನಮ್ಮ ಮನಸ್ಸಿನಂತೆಯೇ ಆಗಬೇಕು- ಎಂಬುದೇ ಕಾಮನೆಯಾಗಿದೆ. ಮನುಷ್ಯನು ಕಾಮನೆಯನ್ನು ತ್ಯಾಗ ಮಾಡಿದರೆ ಅವನು ಎಲ್ಲರ ಶಿರೋಮಣಿಯಾದಾನು. ಪರಮಾತ್ಮನ ಸ್ವರೂಪನಾದಾನು. ಪರಮಾತ್ಮನು ಎಲ್ಲರ ಬಯಕೆಯನ್ನು ಪೂರ್ಣಗೊಳಿಸುತ್ತಾನೆ, ಅವನ ಬಯಕೆಯನ್ನು ಯಾರು ಪೂರ್ತಿ ಮಾಡುವರು? ಅವನ ಬಯಕೆಯನ್ನು ಏಕೆ ಪೂರ್ತಿಮಾಡಬೇಕು? ಅವನಿಗೆ ಬಯಕೆಯು ಇಲ್ಲವೇ ಇಲ್ಲ. ನಮ್ಮೆಲ್ಲರ ಅವಸ್ಥೆಯು ಇಷ್ಟು ವಿಲಕ್ಷಣವಾಗ ಬಲ್ಲದು. ಕೇವಲ ತನ್ನ ಸಂಕಲ್ಪವನ್ನು ತ್ಯಾಗ ಮಾಡಬೇಕು. ತ್ಯಾಗಮಾಡದಿರುವುದರಿಂದ ಸಂಕಲ್ಪಗಳು ಪೂರ್ಣವಾಗುವುದಿಲ್ಲ. ಪೂರ್ಣವಾಗಬೇಕಾಗಿರುವ ಸಂಕಲ್ಪಗಳು ಆಗಿಯೇ ತೀರುತ್ತದೆ-<span class="char-style-override-1"> ‘ರಾಮ ಕೀನ್ಹ ಚಾಹಹಿ ಸೊಇ ಹೋಈ ಕರೈ ಅನ್ಯಥಾ ಅಸ ನಹಿ ಕೋಈ ॥</span> (ಮಾನಸಿ. 1/128/1) ಯಾವ ಧನ ಬರುವುದಿದೆಯೋ ಅದು ಬಂದೀತು. ಯಾವ ಸಮ್ಮಾನ ಆಗಬೇಕೋ ಅದಾಗುವುದು. ಬರಬೇಕಾಗಿರುವ ಪದಾರ್ಥ ಬಂದೇ ಬರುತ್ತದೆ. ನಮಗೆ ಸಿಗಬೇಕಾಗಿರುವ ಪದಾರ್ಥ ಬೇರೆಯವರಿಗೆ ಹೇಗೆ ಸಿಗುವುದು? ‘ಯದಸ್ಮದೀಯಂ ನ ಹಿ ತತ್ಪರೇಷಾಮ್’ ಹಾಗಾದರೆ ನಾವು ಅದಕ್ಕೆ ಏಕೆ ಆಳಾಗಿರಬೇಕು? ಬಾರದೇ ಇರುವುದರ ಸೇವೆಯನ್ನು ಎಷ್ಟೇ ಮಾಡಲಿ ಅದು ಬರುವುದಿಲ್ಲ. ಹೀಗಿರುವಾಗ ನಾವೇಕೆ ಚಿಂತಿಸಬೇಕು? ಚಿಂತೆ ಭಗವಂತನು ಮಾಡಲಿ. <span class="char-style-override-1">‘ಚಿಂತಾ ದೀನ ದಯಾಲ ಕೋ, ಮೋ ಮನ ಸದಾ ಆನಂದ.’</span> ಅವನು ಚಿಂತಿಸಲಿ, ಬಿಡಲಿ, ಅವನಿಚ್ಛೆ, ಆದರೆ ನಾವು ಆನಂದದಲ್ಲಿರೋಣ ನಮ್ಮ ಸಂಕಲ್ಪವನ್ನಿಟ್ಟುಕೊಂಡರೆ ಸುಖೀ-ದುಃಖೀ ಆಗುವೆವು, ಅದಿಲ್ಲದಿದ್ದರೆ ಸುಖೀ-ದುಃಖೀ ಏಕಾಗುವೆವು? ನಮಗಂತೂ ಭಗವಂತನ ಆಜ್ಞಾಪಾಲನೆ ಮಾಡುವುದು ಕರ್ತವ್ಯವಾಗಿದೆ.</p>
<p class="Text"><span class="char-style-override-1">ಶ್ರೋತಾ -</span> ಸಂಕಲ್ಪದಿಂದ ಬಿಡುಗಡೆ ಹೊಂದುವ ಅತ್ಯಂತ ಸುಗಮವಾದ ಉಪಾಯವೇನು?</p>
<p class="Text para-style-override-2"><span class="char-style-override-1">ಸ್ವಾಮೀಜಿ -</span> ಇತರರು ನಾನು ಹೇಳಿದ್ದನ್ನು ಮಾನ್ಯಮಾಡಲಿ, ಎನ್ನುವ ಆಗ್ರಹವನ್ನು ಬಿಡುವುದೇ ಅತ್ಯಂತ ಸುಲಭೋಪಾಯವಾಗಿದೆ. ‘ನನಗೆ ಶ್ರೇಯಸ್ಸುಂಟಾಗಲಿ’ ಎಂಬ ಒಂದೇ ಉದ್ದೇಶವಿರಲಿ. ಮನುಷ್ಯನು ಹಣ ಸಂಪಾದನೆ ಮಾಡಲು ತೊಡಗಿದಾಗ ಅವನನ್ನು ಅಪಮಾನಿಸಲಿ, ನಿಂದಿಸಲಿ, ಯಾವ ರೀತಿಯಲ್ಲಾದರೂ ಹಿಂಸಿಸಲಿ ಅವನು ಇವೆಲ್ಲವನ್ನು ಸಹಿಸಿಕೊಳ್ಳುತ್ತಾನೆ. ಇನ್ಸೆಕ್ಟರನು ಬಂದು ಅನೇಕ ರೀತಿಯಲ್ಲಿ ಹಿಂಸಿಸಿದರೆ ಸ್ವಲ್ಪ ಹಣ ಕೊಟ್ಟು ಬಿಡಿಸಿಕೊಳ್ಳುತ್ತಾನೆ. ಇದೆಲ್ಲವನ್ನೂ ಹಣದ ಮೇಲಿನ ಲೋಭವು ಮಾಡಿಸುತ್ತದೆ. ಹೀಗೆಯೇ ಶ್ರೇಯಸ್ಸಿನ ಬಗೆಗೆ ಲೋಭ ಉಂಟಾದರೆ ಇದು ಸುಲಭವಾಗುವುದು. ಶ್ರೇಯಸ್ಸಿನ ಲೋಭವುಂಟಾಯಿತೆಂದರೆ ಪಾರಮಾರ್ಥಿಕ ಲಾಭವಿಲ್ಲದೆಡೆ ನಿಲ್ಲಲಾರೆವು; ಪಾರಮಾರ್ಥಿಕ ಲಾಭವಾಗದಿರುವ ಸತ್ಸಂಗದಲ್ಲಿ ಇರಲಾರೆವು; ಯಾವ ಪುಸ್ತವನ್ನು ಓದುವುದರಿಂದ ಪಾರಮಾರ್ಥಿಕ ಲಾಭವಾಗದೋ ಅದನ್ನು ಓದಲಾರೆವು, ಪಾರಮಾರ್ಥಿಕ ಲಾಭವಾಗದಿರುವ ವ್ಯಕ್ತಿಯ ಸಹವಾಸ ಮಾಡಲಾರೆವು.<span></span></p>


<p class="Page-Break"> </p>
<p class="Chapter-Heading" id="toc_marker-11">9 ನಮ್ಮ ಸಾಧನೆಯನ್ನು ಸಂದೇಹರಹಿತವಾಗಿಸಿಕೊಳ್ಳಬೇಕು</p>
<p class="Text">ನಮ್ಮ ಸಾಧನೆಯನ್ನು ನಿರ್ಮಲವಾಗಿಸಿಕೊಳ್ಳಬೇಕು, ಎಂದರೆ ನಮ್ಮಲ್ಲಿ ಸಾಧನ-ವಿಷಯಕವಾದ ಯಾವ ಶಂಕೆಯೂ ಇರಬಾರದು. ಶಂಕೆಗಳಿದ್ದರೆ ಪುಸ್ತಕಗಳನ್ನೋದಿ, ಪ್ರಶ್ನೋತ್ತರದಿಂದ ಪರಿಹರಿಸಿಕೊಳ್ಳಬೇಕು. ಪ್ರಪಂಚ ಸತ್ಯವಾದುದು ಎಂಬ ಅನುಭವ ನಿಮಗಾದರೆ, ಅದರಲ್ಲಿಯೇ ಸ್ಥಿರವಾಗಿರಿ. ಇದರಲ್ಲಿ ಯಾವುದಾದರೂ ಸಂದೇಹ ಉಂಟಾದರೆ ಅದನ್ನು ಪರಿಹರಿಸಿಕೊಳ್ಳಿರಿ. ಅದನ್ನು ಕುರಿತು ವಿಚಾರ ಮಾಡಿರಿ. ಶಂಕೆಗಳನ್ನು ಉಳಿಸಿಕೊಳ್ಳಬೇಡಿ. ಶಂಕೆಗಳಿಗೆ ಅವಕಾಶ ಕೊಡುವುದು ನಮ್ಮ ತಪ್ಪು ಆಗಿದೆ. ಆತ್ಮನ, ಬ್ರಹ್ಮನ ಅಸ್ತಿತ್ವವನ್ನು ಒಪ್ಪುವುದಾದರೆ ಅದರಲ್ಲಿ ಸ್ಥಿರವಾಗಿರಿ. ದೇವರ ಅಸ್ತಿತ್ವವನ್ನು ಒಪ್ಪುವಿರಾದರೆ ಅದರಲ್ಲೇ ಸ್ಥಿರವಾಗಿರಿ. ಅದರಲ್ಲಿ ಸಂದೇಹ ಮಾಡಬೇಡಿ. ಈ ಮಾತು ನನಗೆ ಬಹಳ ಶ್ರೇಷ್ಠವೆನಿಸುತ್ತದೆ, ಆದ್ದರಿಂದ ನಿಮಗೆ ಹೇಳುತ್ತೇನೆ. ನಾವು ಮಾಡುವ ಸಾಧನೆಯು ಹೃದಯವನ್ನು ಸ್ವಚ್ಛವಾಗಿಸುವ ರೀತಿಯಿಂದ ಇರಬೇಕು.</p>
<p class="Text">ನಿಮಗೆ ಇಷ್ಟವಾದ ವಿಷಯವನ್ನೇ ಕೇಳಿರಿ. ನಾನು ಅದರ ಕುರಿತೇ ಹೇಳುವೆನು. ನಾನು ಹೇಳುವುದೇ ಸರಿ, ನನ್ನ ಮಾತನ್ನೇ ಒಪ್ಪಿಕೊಳ್ಳಿ ಎಂದು ನನ್ನ ಅಭಿಪ್ರಾಯವನ್ನು ನಿಮ್ಮ ಮೇಲೆ ಹೇರುವುದಿಲ್ಲ. ನಿಮ್ಮ ಮಾನ್ಯತೆ ಏನಿದೆಯೋ ಅದನ್ನೇ ನಾನು ಪುಷ್ಟೀಕರಿಸುವೆನು, ಅದರಲ್ಲೇ ಉತ್ಕೃಷ್ಟವಾದ ಮಾತನ್ನು ತಳಿಸುವೆನು. ಅದರಂತೆಯೇ ನೀವು ನಡೆದರೆ ಸಿದ್ಧಿಯಾಗುವುದು. ಕೆಲವರು ಪ್ರಪಂಚವನ್ನು ಸತ್ಯವೆಂದು ಒಪ್ಪುತ್ತಾರೆ. ಪ್ರಪಂಚ ಕೊಚ್ಚಿಕೊಂಡು ಹೋಗುತ್ತದೆ ಆದರೆ ಅಳಿದುಹೋಗುವುದಿಲ್ಲ. ಪ್ರಪಂಚ ಹುಟ್ಟುತ್ತಾ-ಸಾಯುತ್ತಾ ಇರುತ್ತದೆ, ಆದರೆ ನಿತ್ಯವಾಗಿದೆ. ಹೀಗೆ ಮಾನ್ಯತೆ ಇರುವವರು ವಿವೇಕ-ವಿರುದ್ಧವಾದ ಯಾವ ಕೆಲಸವನ್ನೂ ಮಾಡಬಾರದು. ಪ್ರಪಂಚವನ್ನು ಸತ್ಯವೆಂದು ಒಪ್ಪಿಕೊಂಡು ಸುಳ್ಳು, ಕಪಟ, ವಿಶ್ವಾಸಘಾತುಕತನ ಮಾಡುವುದು ಸರಿಯಲ್ಲ. ಕಾರಣ- ನಿಮ್ಮೊಡನೆ ಯಾರಾದರೂ ಮೋಸಮಾಡಿದರೆ ಕೆಟ್ಟದ್ದೆನಿಸುತ್ತದೆ. ನಿಮ್ಮ ಪದಾರ್ಥವನ್ನು ಯಾರಾದರೂ ಕದ್ದುಕೊಂಡರೆ ಕೆಟ್ಟದ್ದೆನಿಸುತ್ತದೆ. ಆದ್ದರಿಂದ ನೀವೂ ಹೀಗೆ ಮಾಡಬೇಡಿ. ಪ್ರಪಂಚವನ್ನು ಬೇಕಾದರೆ ಸತ್ಯವೆಂದು ಒಪ್ಪುತ್ತೀರಿ, ಆದರೆ ಯಾವುದನ್ನು ನೀವು ಕೆಟ್ಟದ್ದೆಂದು ತಿಳಿಯುತ್ತೀರೋ, ಯಾವುದನ್ನು ಬೇರೆಯವರು ನಿಮಗೆ ಮಾಡುವುದನ್ನು ಇಷ್ಟಪಡುವುದಿಲ್ಲವೋ ಆ ಕೆಟ್ಟದ್ದನ್ನು ನೀವು ಸಂಪೂರ್ಣವಾಗಿ ಬಿಟ್ಟುಬಿಡಿ. ಆಗ ಸಿದ್ಧಿಯಾಗಬಹುದು.</p>
<p class="Text"><span class="char-style-override-1">ಶ್ರೋತಾ - </span>ನಮ್ಮಲ್ಲಿರುವ ಕೆಟ್ಟಬುದ್ಧಿಯು ಅಭ್ಯಾಸ ಮಾಡಿದರೆ ಬಿಟ್ಟು ಹೋಗುವುದೇ?</p>
<p class="Text"><span class="char-style-override-1">ಸ್ವಾಮೀಜಿ - </span>ಕೆಟ್ಟತನ ಅಭ್ಯಾಸದಿಂದ ಬಿಟ್ಟುಹೋಗುವುದಿಲ್ಲ, ವಿಚಾರದಿಂದ ಬಿಟ್ಟುಹೋಗುತ್ತದೆ. ನಿಮ್ಮಲ್ಲಿ ಬಂದಿರುವ ಕೆಡುಕನ್ನು ಸತ್ಸಂಗದ ಮೂಲಕ, ಶಾಸ್ತ್ರಗಳ ಮೂಲಕ ಸಂತರುಗಳ ಮೂಲಕ ಸರಿಯಾಗಿ ಅರಿತುಕೊಂಡು ವಿಚಾರಪೂರ್ವಕವಾಗಿ ತ್ಯಾಗಮಾಡಿರಿ. ಕೆಡುಕನ್ನು ತ್ಯಜಿಸುವುದು ಅಭ್ಯಾಸ ಆಗುವುದಿಲ್ಲ. ತ್ಯಾಗವು ವಿಚಾರದಿಂದ ಆಗುತ್ತದೆ, ಅಭ್ಯಾಸದಿಂದಲ್ಲ. ಅಭ್ಯಾಸದಿಂದ ಒಂದು ಹೊಸ ಸ್ಥಿತಿ ಉಂಟಾಗುತ್ತದೆ. ಹೇಗೆಂದರೆ-ನಾವು ಹಗ್ಗದ ಮೇಲೆ ನಡೆಯಲಾರೆವು, ಆದರೆ ಇದನ್ನು ಅಭ್ಯಸಿಸಿದರೆ ದೊಂಬರಾಟದವನಂತೆ ನಾವೂ ಕೂಡ ಹಗ್ಗದ ಮೇಲೆ ನಡೆಯಬಲ್ಲೆವು.</p>
<p class="Text"><span class="char-style-override-1">ಶ್ರೋತಾ -</span> ಯಾರಾದರೂ ತನ್ನನ್ನು ಅಜ್ಞಾನಿ ಎಂದು ತಿಳಿದರೆ ಅವನೇನು ಮಾಡಬೇಕು?</p>
<p class="Text"><span class="char-style-override-1">ಸ್ವಾಮೀಜಿ - </span>ಅಜ್ಞಾನೀ ಎಂದು ತಳಿಯುತ್ತಾನಾದರೆ, ಅಜ್ಞಾನವನ್ನು ದೂರಮಾಡಬೇಕು. ಅಜ್ಞಾನ ಯಾರಿಗೂ ಒಳ್ಳೆಯದಲ್ಲ. ಯಾರಿಗಾದರೂ ನೀನು ಅಜ್ಞಾನೀ ಎಂದು ಹೇಳಿದರೆ ಒಳ್ಳೆಯದೆನಿಸುವುದೇ? ಅಜ್ಞಾನವು ಮನುಷ್ಯನಿಗೆ ಒಳ್ಳೆಯದೆನಿಸದಿರುವಾಗ ಅವನು ತಾನು ಅಜ್ಞಾನಿಯೆಂದು ಹೇಗೆ ಒಪ್ಪುವನು? ತನ್ನಲ್ಲಿ ಅಭಿಮಾನ ವಿರಬಲ್ಲದು, ತನ್ನಲ್ಲಿ ಅಜ್ಞಾನವಿರಬಹುದು, ಆದರೆ ತನ್ನನ್ನು ಸರ್ವಥಾ ಅಜ್ಞಾನಿಯೆಂದು ಒಪ್ಪಲಾರನು ಏಕೆಂದರೆ ಅವನು ಪರಮಾತ್ಮನ ಅಂಶವಾಗಿದ್ದಾನೆ.</p>
<p class="Text"><span class="char-style-override-1">ಶ್ರೋತಾ -</span> ಭಗವಂತನಾದರೋ ತಂದೆ-ತಾಯಿ ಆಗಿದ್ದಾನೆ, ಅವನೆದುರಿನಲ್ಲಿ ಮನುಷ್ಯನು ಅರಿಯದ ಶಿಶುವಾಗಿದ್ದಾನೆ.</p>
<p class="Text"><span class="char-style-override-1">ಸ್ವಾಮೀಜಿ -</span> ನಾನು ಏನೂ ಅರಿಯದ ಶಿಶುವಾಗಿದ್ದೇನೆ, ಒಬ್ಬ ಬಾಲಕನಾಗಿದ್ದೇನೆ, ತಿಳಿಯದವನಾಗಿದ್ದೇನೆ ಎಂದು ಭಗವಂತನೆದುರಿನಲ್ಲಿ ಒಪ್ಪಿಕೊಳ್ಳುವುದು ಬಹಳ ಒಳ್ಳೆಯ ವಿಷಯವಾಗಿದೆ. ಅರಿಯದಿರುವುದರ ಅರ್ಥ-ತಿಳಿಯಬೇಕಾದದ್ದು ಇನ್ನೂ ಬಾಕಿ ಇದೆ ಎಂದೇ ವಿನಃ ಸರ್ವಥಾ ತಿಳಿದಿಲ್ಲ ಎಂದಲ್ಲ. ಬಾಲಕನೆದುರಿನಲ್ಲಿ ನಾಣ್ಯವನ್ನು ಮತ್ತು ಬತ್ತಾಸೆಯನ್ನಿಟ್ಟರೆ ಅವನು ಬತ್ತಾಸೆಯನ್ನು ತೆಗೆದುಕೊಳ್ಳುವನೇ ವಿನಃ ನಾಣ್ಯವನ್ನಲ್ಲ. ನಿಮಗೆ ಅವನು ತಿಳುವಳಿಕೆ ಇಲ್ಲದಿರುವವನೆಂದು ತೋರಬಹುದು, ಆದರೆ ಅವನು ತನ್ನ ದೃಷ್ಟಿಯಿಂದ ಅರಿಯದವನಲ್ಲ. ಅಬೋಧನಾಗಿದ್ದರೂ ಅವನು ಬೋಧಪೂರ್ವಕ ಕೆಲಸ ಮಾಡುತ್ತಾನೆ. ನಿಮಗೆ ನಾಣ್ಯವು ಶ್ರೇಷ್ಠವೆಂದು ತೋರುತ್ತದೆ, ಆದರೆ ಮಗುವಿಗೆ ನಾಣ್ಯವು ಶ್ರೇಷ್ಠವಾಗಿ ತೋರುವುದಿಲ್ಲ. ಅವನ ಅರಿವಿನಲ್ಲಿ ನಾಣ್ಯದಲ್ಲಿ ಯಾವ ರುಚಿಯೂ ಇಲ್ಲ. ಆದರೆ ಬತ್ತಾಸು ಸಿಹಿಯಾಗಿ ತೋರುತ್ತದೆ. ಆದ್ದರಿಂದ ನಾಣ್ಯದಿಂದ ಅವನೇನು ಮಾಡಬಲ್ಲನು? ಅವನ ತಿಳುವಳಿಕೆಯಂತೆ ಒಳ್ಳೆಯ ಪದಾರ್ಥವನ್ನು ತೆಗೆದುಕೊಳ್ಳುತ್ತಾನೆ. ಬತ್ತಾಸನ್ನು ತಿಳಿದೇ ತೆಗೆದುಕೊಳ್ಳುತ್ತಾನೆ, ತಿಳಿಯದೆ ಅಲ್ಲ. ಹೀಗೆಯೇ ನೀವುಗಳು ಹಣದಲ್ಲಿ, ಭೋಗಗಳಲ್ಲಿ ತೊಡಗಿದ್ದೀರಿ ಮತ್ತೆ ಅವುಗಳನ್ನು ಒಳ್ಳೆಯದೆಂದು ತಿಳಿಯುತ್ತೀರಿ, ಆದರೆ ಜ್ಞಾನಿಯ ದೃಷ್ಟಿಯಲ್ಲಿ ಸರ್ವಥಾ ಪಾಪದಲ್ಲಿ ತೊಡಗಿರುವಿರಿ ಮತ್ತು ನರಕದಲ್ಲಿ, ಜನನ-ಮರಣದಲ್ಲಿ, ದುಃಖದಲ್ಲಿ ತೊಳಲಾಡುತ್ತಿರುವಿರಿ. ಆದರೆ ಹೀಗೆ ಹೇಳಿದರೆ ನೀವು ಒಪ್ಪಿಕೊಳ್ಳುವುದಿಲ್ಲ. ಯಾವ ರೀತಿಯಿಂದಲಾದರೂ ಸರಿಹಣ ತೆಗೆದುಕೊಂಡೇ ತೀರುವಿರಿ, ಭೋಗಗಳನ್ನು ಭೋಗಿಸುವಿರಿ. ನಿಮ್ಮನ್ನು ಬೇಕಾದರೆ ಅಜ್ಞಾನಿಗಳೆಂದು ಹೇಳಿದರೂ ನೀವು ಅಜ್ಞಾನಿಗಳೆಂಬುದನ್ನು ಒಪ್ಪುವಿರೇನು? ಹೇಳಿದರೆ ಕೆಡುಕೆನಿಸುವುದು ಸಹಿಸುವುದಿಲ್ಲ.</p>
<p class="Text">ನಾನು ನನ್ನನ್ನು ಕೂಡ ಪೂರ್ಣ ತಿಳಿದವನೆಂದು ಒಪ್ಪಿಕೊಳ್ಳುವುದಿಲ್ಲ. ನಾನು ಎಲ್ಲ ವಿಷಯಗಳನ್ನು ಸರಿಯಾಗಿ ಬಲ್ಲೆ ಎಂದು ನನಗನಿಸುವುದಿಲ್ಲ. ಯಾವುದಾದರೂ ವಿಷಯವನ್ನು ನಾನು ತಿಳಿದೆನಾದರೆ ಅದನ್ನು ಹೇಳಿಬಿಡುತ್ತೇನೆ, ಆದರೆ ನಾನು ಬಹಳ ತಿಳಿದವನೆಂದು ನನ್ನ ಮನಸ್ಸಿಗೆ ಬರುವುದೇ ಇಲ್ಲ. ಇದರಿಂದ ನನ್ನ ತಿಳುವಳಿಕೆ ಇನ್ನೂ ಹೆಚ್ಚುವುದು. ಒಂದು ಪಕ್ಷ ನಾನು ನನ್ನನ್ನು ತಿಳಿದವನೆಂದು ಒಪ್ಪಿಕೊಂಡರೆ ತಿಳಿವಳಿಕೆ ಬೆಳೆಯುವುದು ನಿಂತುಹೋಗುತ್ತದೆ. ಏಕೆಂದರೆ ತುಂಬಿರುವ ಕೊಡವನ್ನು ತುಂಬುವುದೆಲ್ಲಿಬಂತು, ಅದರಲ್ಲಿ ಅವಕಾಶವೇ ಇಲ್ಲ. ಅರಿವಿನ ಕೊರತೆ ನಮ್ಮಲ್ಲಿ ಕಂಡುಬಂದಾಗ ಅರಿವು ವೃದ್ಧಿಸುವುದು. ಯಾವುದೇ ಕ್ಲಾಸಿನಲ್ಲಿರುವಾಗ ಅಜ್ಞಾನ (ತಿಳಿಯದಿರುವಿಕೆ) ಮುಂದೆ ಇದೆ ಎಂದು ನಾವು ಪುಸ್ತಕಗಳಲ್ಲಿ ಓದಿದ್ದೇವೆ- ಅಜ್ಞಾನಂ ಪುರತಸ್ತೇಷಾಂ ಭಾತಿ ಕಕ್ಷಾಸು ಕಾಸುಚಿತ್. ನಿಮಗೆ ಎಷ್ಟೋ ವಿಷಯಗಳು ಗೊತ್ತು, ಆದರೆ ಎಕ್ಕಡವನ್ನು ತಯಾರಿಸುವುದು ಬರುತ್ತದೆಯೇ? ನನಗೆ ಬಾರದು ಎಂದು ಹೇಳಲೇಬೇಕಾಗುತ್ತದೆ. ಆದ್ದರಿಂದ ಎಲ್ಲಿಯಾದರೂ, ಯಾವ ವಿಷಯದಲ್ಲಾದರೂ ತಿಳಿಯದಿರುವಿಕೆ ಇದ್ದೇ ಇರುತ್ತದೆ.</p>
<p class="Text">ಬಹಳ ವರ್ಷಗಳ ಹಿಂದಿನ ಮಾತು. ದೇಶನೋಕ ಎಂಬ ಊರಿನಲ್ಲಿ ಚಾತುರ್ಮಾಸ್ಯವಿತ್ತು. ಅಲ್ಲಿ ಈ ಚಿಕ್ಕಬಾಲಕನು ನನಗಿಂತ ಹೆಚ್ಚು ತಿಳಿದವನಿದ್ದಾನೆ ಎಂದು ನಾನು ಹೇಳಿದೆ. ಅದು ಹೇಗೆ? ಯಾರಾದರೂ ನನ್ನನ್ನು ಈ ಬಾಲಕನ ತಾಯಿ ಯಾರೆಂದು ಕೇಳಿದರೆ ನಾನು ತಿಳಿಸಲಾರೆ, ಆದರೆ ಈ ಬಾಲಕನನ್ನು ಕೇಳಿದರೆ ಇಂಥವಳು ನನ್ನ ತಾಯಿ ಎಂದು ತಿಳಿಸುವನು. ಆದ್ದರಿಂದ ಇವನು ಹೆಚ್ಚು ತಿಳಿದವನಾಗಲಿಲ್ಲವೇ? ಯಾವುದೋ ವಿಷಯದಲ್ಲಿ ಇವನು ತಿಳಿದವನಾಗಿದ್ದಾನೆ, ಇನ್ನಾವುದೋ ವಿಷಯದಲ್ಲಿ ನಾನು ತಿಳಿದವನಾಗಿದ್ದೇನೆ, ಒಟ್ಟಿನಲ್ಲಿ ಸರಿಯಾಯಿತು. ಆದ್ದರಿಂದ ನಾನು ತಿಳಿದವನಾಗಿದ್ದೇನೆ ಎಂದು ಅಭಿಮಾನಪಡುವ ಮಾತು ತಪ್ಪಾಗಿದೆ. ಕೇವಲ ಪರಮಾತ್ಮನೊಬ್ಬನೇ ಸರ್ವಥಾ ತಿಳಿದವನಾಗಿದ್ದಾನೆ. ತತ್ತ್ವಜ್ಞನಾಗಿರುವವನು, ಜೀವನ್ಮುಕ್ತನಾಗಿರುವವನು ತತ್ತ್ವದ ವಿಷಯದಲ್ಲಿ ತಿಳಿದವನಾಗಿದ್ದಾನೆ. ಆದರೆ ಅನೇಕ ವಿಷಯಗಳಲ್ಲಿ ತಿಳಿಯದವನಾಗಿದ್ದಾನೆ. ತತ್ತ್ವವನ್ನು ವಾಸ್ತವವಾಗಿ ತಿಳಿದವನಲ್ಲಿ ತಿಳಿದಿದ್ದೇನೆಂಬ ಅಭಿಮಾನವಿ ರುವುದಿಲ್ಲ. ಒಂದು ವೇಳೆ ಅಭಿಮಾನವಿದ್ದರೆ ತತ್ತ್ವವನ್ನು ತಿಳಿದೇ ಇಲ್ಲ. ಅಭಿಮಾನವು ಯಾವುದೋ ವ್ಯಕ್ತಿ ಅಥವಾ ವಿಶೇಷತೆಯ ಬಗೆಗೆ ಆಗುತ್ತದೆ. ಸ್ಥೂಲ ಜಗತ್ತಿನ ಜೊತೆಗೆ ಸ್ಥೂಲಶರೀರದ ಏಕತೆ ಇದೆ. ಸೂಕ್ಷ್ಮಶರೀರದ ಏಕತೆ ಸೂಕ್ಷ್ಮಜಗತ್ತಿನ ಜೊತೆಗಿದೆ, ಕಾರಣಶರೀರದ ಏಕತೆ ಕಾರಣ ಜಗತ್ತಿನ ಜೊತೆಗಿದೆ. ಆತ್ಮದ ಏಕತೆ ಆತ್ಮದ ಜೊತೆಗಿದೆ. ಆದ್ದರಂದ ಏಕದೇಶದಲ್ಲಿ ಆ ವಿಶೇಷತೆಯನ್ನು ಹೇಗೆ ಒಪ್ಪುವನು? ಒಪ್ಪಿದರೆ ಅಜ್ಞಾನಿಯಾದನು.</p>
<p class="Text"><span class="char-style-override-1">ಶ್ರೋತಾ -</span> ಸ್ವಾಮೀಜೀ! ನಾನು ಭಗಂತನಿಗೆ ಸೇರಿದವನು, ಭಗವಂತನು ನನ್ನವನಾಗಿದ್ದಾನೆ ಎಂಬ ಅಭಿಮಾನವು ಪತನ ಮಾಡುವುದಿಲ್ಲವಲ್ಲ?</p>
<p class="Text"><span class="char-style-override-1">ಸ್ವಾಮೀಜಿ - </span>ಇಲ್ಲ, ಇದು ಭಗವಂತನ ಭಜನೆಯಾಗಿದೆ. ಭಗವಂತನಲ್ಲಿಯೇ ನಮ್ಮತನವನ್ನು ಕಾಣಬೇಕು. ಬೇರೆಯವರಲ್ಲಿ ನಮ್ಮತನವನ್ನು ನೋಡಬಾರದು. ಭಗವಂತನೊಬ್ಬನೇ ನನ್ನವನಾಗಿದ್ದಾನೆ, ಬೇರೆ ಯಾರೂ ಅಲ್ಲ. ಈ ಶರೀರ, ಇಂದ್ರಿಯಗಳು, ಮನಸ್ಸು, ಬುದ್ಧಿ ಮುಂತಾದುವು ಯಾವುದೂ ನಮ್ಮದಲ್ಲ.</p>
<p class="Text para-style-override-2">ಯಾವುದಾದರೂ ನೀವು ಒಪ್ಪಿಕೊಳ್ಳಿ, ಯಾವ ಸಾಧನವನ್ನಾದರೂ ಅವಲಂಬಿಸಿ ಅದರಲ್ಲಿ ಸಂದೇಹರಹಿತವಾಗಿ, ಸಿಕ್ಕುಬಿಡಿಸಿಕೊಂಡು ನಡೆಯುವಿರಾದರೆ ಖಂಡಿತ ಲಾಭವಾಗುವುದು. ಇಂದು ಮನಸ್ಸಿನಲ್ಲಿ ಬಂದದೆ ಆದರೆ ತನ್ನಲ್ಲಿ ಅಜ್ಞಾನವಿದೆ ಮತ್ತು ಜೊತೆಗೆ ಸಂಶಯಗ್ರಸ್ತನಾಗಿದ್ದಾನಾದರೆ ಅವನ ಪತನವಾಗುತ್ತವೆ.<span class="char-style-override-1"> ‘ಅಜ್ಞಶ್ಚಾಶ್ರದ್ದಧಾನಶ್ಚ ಸಂಶಯಾತ್ಮಾವಿನಶ್ಯತಿ’ </span>(ಗೀತೆ4/40). ಅವನಿಗೆ ಇಹಲೋಕವಾಗಲೀ, ಪರಲೋಕವಾಗಲಿ ಸುಧಾರಿಸದು ಮತ್ತು ಸುಖವೂ ಸಿಗಲಾರದು-<span class="char-style-override-1"> ‘ನಾಯಂ ಲೋಕೋಸ್ತಿ ನ ಪರೋ ನ ಸುಖಂ ಸಂಶಯಾತ್ಮನಃ’</span> (ಗೀತೆ4/40)<span></span></p>


<p class="Page-Break"> </p>
<p class="Chapter-Heading" id="toc_marker-12">10 ಮನುಷ್ಯ-ಜೀವನದ ಸಫಲತೆ</p>
<p class="Text">ಮನುಷ್ಯ ಜೀವನವು ಯಾವಾಗ ಏನನ್ನೂ ಮಾಡಬೇಕಾದುದು ಬಾಕಿ ಉಳಿಯುವುದಿಲ್ಲವೋ, ತಿಳಿಯ ಬೇಕಾದದ್ದು ಬಾಕಿ ಉಳಿಯುವುದಿಲ್ಲವೋ, ಮತ್ತು ಪಡೆಯಬೇಕಾದದ್ದು ಏನೂ ಬಾಕಿ ಉಳಿಯುವುದಿಲ್ಲವೋ ಆಗ ಸಫಲವಾಗುತ್ತದೆ. ಮಾಡಬೇಕಾದ್ದನ್ನೆಲ್ಲ ಮಾಡಿಯಾಯಿತು, ತಿಳಿಯಬೇಕಾದ್ದನ್ನು ತಿಳಿದಾಯಿತು, ಮತ್ತು ಪಡೆಯಬೇಕಾದುದ್ದನ್ನು ಪಡೆದಾಯಿತು- ಈ ಪ್ರಕಾಶವಾಗಿ ಪೂರ್ಣವಾಗಿ ಮಾಡಿದಾಗ, ಪೂರ್ಣವಾಗಿ ಪಡೆದಾಗ, ಪೂರ್ಣವಾಗಿ ತಿಳಿದಾಗ ಮನುಷ್ಯ-ಜನ್ಮವು ಸಫಲವಾಗುತ್ತದೆ. ಈ ಮೂರರಲ್ಲಿ ಒಂದಾದರೂ ಪೂರ್ಣವಾದರೆ ಉಳಿದೆರಡು ತಮ್ಮಷ್ಟಕ್ಕೆ ತಾವೇ ಪೂರ್ಣವಾಗುವುವು. ಮಾಡುವುದು ಪೂರ್ಣವಾದರೆ ಅರಿಯುವುದು ಮತ್ತು ಪಡೆಯುವುದು ಪೂರ್ಣವಾಗುತ್ತದೆ. ಅರಿಯುವುದು ಪೂರ್ಣವಾದರೆ ಮಾಡುವುದು ಮತ್ತು ಪಡೆಯುವುದು, ‘ಪಡೆಯುವುದು’ ಪೂರ್ಣವಾದರೆ ಮಾಡುವುದು ಮತ್ತು ಅರಿಯುವುದು ಪೂರ್ಣವಾಗುವುದು. ಈ ಮೂರನ್ನೂ ನಾವು ಮಾಡಬಲ್ಲೆವು- ಬೇರೆ ಏನನ್ನೂ ಮಾಡಲಾರೆವು; ಇದು ವಿಲಕ್ಷಣವಾದ ಮಾತಾಗಿದೆ.</p>
<p class="Text">ಮಾಡುವುದು ಪೂರ್ಣವಾಗುವುದು ಯಾವಾಗ?- ನೀವು ಗಮನವಿಟ್ಟು ಕೇಳಿ, ಬಹಳ ಗಹನವಾದ ಮಾತಾಗಿದೆ. ತನಗಾಗಿ ಏನನ್ನೂ ಮಾಡದಿದ್ದಾಗ ‘ಮಾಡುವುದು’ ಪೂರ್ತಿಯಾಗುವುದು. ತನಗಾಗಿ ಮಾಡುವುದರಿಂದ ‘ಮಾಡುವುದು’ ಎಂದಿಗೂ ಪೂರ್ಣವಾಗುವುದಿಲ್ಲ, ಆಗುವ ಸಂಭವವೇ ಇಲ್ಲ. ಕಾರಣ ‘ಮಾಡುವುದು’ ಪ್ರಾರಂಭವಾಗುತ್ತದೆ, ಸಮಾಪ್ತವಾಗುತ್ತದೆ ಮತ್ತು ತಾನು ಅಲ್ಲೇ ಇರುತ್ತಾನೆ. ಆದ್ದರಿಂದ ತನಗಾಗಿ ಮಾಡುವುದರಿಂದ ಮಾಡಬೇಕಾದುದು ಬಾಕಿ ಉಳಿದಿರುತ್ತದೆ. ಮಾಡಬೇಕಾದುದು ಯಾವಾಗ ಬಾಕಿ ಉಳಿಯುದಿಲ್ಲ? ತನಗಾಗಿ ಮಾಡದೆ ಇತರರಿಗಾಗಿ ಮನೆಯಲ್ಲಿರಬೇಕಾದರೆ ಮನೆಯವರನ್ನು ಪ್ರಸನ್ನಗೊಳಿಸುವುದಕ್ಕಾಗಿ ಇರಬೇಕಾಗಿದೆ. ತನಗಾಗಿ ಮನೆಯಲ್ಲಿರಬಾರದು. ಸಮಾಜದಲ್ಲಿರಬೇಕಾದರೆ ಸಮಾಜದವರಿಗಾಗಿ ಇರಬೇಕು ತನಗಾಗಿ ಅಲ್ಲ. ತಾಯಿ ಇದ್ದಾಳಾದರೆ, ತಾಯಿಗಾಗಿ ನಾಗಿದ್ದೇನೆ, ನನಗಾಗಿ ತಾಯಿಯು ಅಲ್ಲ. ತಾಯಿಯ ಸೇವೆ ಮಾಡಲು, ತಾಯಿಯ ಸಂತೋಷಕ್ಕಾಗಿ ನಾನಿದ್ದೇನೆ; ತಾಯಿಯು ನನಗೆ ಹಣ, ಒಡವೆ, ಬಂಡವಾಳ ಕೊಡಲಿ ಎನ್ನುವುದಕ್ಕಾಗಿ ಅಲ್ಲ. ಹೀಗೆ, ಇಲ್ಲಿಂದು ನೀವು ಪ್ರಾರಂಭ ಮಾಡಿರಿ. ಹೆಂಡತಿಗಾಗಿ ನಾನಿದ್ದೇನೆ, ನನಗಾಗಿ ಹೆಂಡತಿ ಅಲ್ಲ. ನನಗೆ ಹೆಂಡತಿಯಿಂದ ಏನೂ ಆಗಬೇಕಾದದ್ದಿಲ್ಲ. ಅವಳ ಪಾಲನೆ-ಪೋಷಣೆಗಾಗಿ, ಒಡವೆ- ವಸ್ತ್ರಗಳಿಗಾಗಿ ಅವಳ ಹಿತಕ್ಕಾಗಿ ಮತ್ತು ಅವಳ ಸಂತೋಷಕ್ಕಾಗಿ ನಾನು ಇರಬೇಕಾಗಿದೆ. ನನಗಾಗಿ ಹೆಂಡತಿಯ ಅವಶ್ಯಕತೆಯಿಲ್ಲ. ಮಕ್ಕಳಿಗಾಗಿಯೇ ನಾನಿದ್ದೇನೆ. ನನಗಾಗಿ ಮಕ್ಕಳಲ್ಲ. ಈ ಪ್ರಕಾರವಾಗಿ ನಿಮಗಾಗಿ ಏನೂ ಮಾಡಬೇಕಾಗಿಲ್ಲದಿರುವಾಗ ಕೃತಕೃತ್ಯರಾಗುವಿರಿ. ಆದರೆ ಒಂದು ವೇಳೆ- ನನಗಾಗಿ ಹಣವೂ ಬೇಕು, ನನಗಾಗಿ ತಂದೆ-ತಾಯಿ ಬೇಕು, ನನಗಾಗಿ ಹೆಂಡತಿ ಬೇಕು, ನನಗಾಗಿ ಸೋದರು ಬೇಕು ಎಂದಾದರೆ ಅನಂತ ಜನ್ಮಗಳವರೆಗೆ ಮಾಡುವುದು ಪೂರ್ಣವಾಗುವುದಿಲ್ಲ. ತನಗಾಗಿ ಮಾಡುವವನ ‘ಮಾಡುವಿಕೆ’ ಎಂದಿಗೂ ಪೂರ್ಣವಾಗುವುದಿಲ್ಲ, ಆಗುವುದೇ ಇಲ್ಲ, ಆಗಿಯೇ ಇಲ್ಲ, ಆಗಲಾರದು, ಇದರಲ್ಲಿ ನಿಮ್ಮೆಲ್ಲರ ಅನುಭವ ತಿಳಿಸುತ್ತೇನೆ.</p>
<p class="Text">ಯಾವುದಾದರೂ ಕಾರ್ಯವನ್ನು ಮಾಡುವುದಕ್ಕೆ ಮೊದಲು ಇಂತಹ ಕಾರ್ಯ ಮಾಡಬೇಕಾಗಿದೆ ಎಂಬುದು ಮನಸ್ಸಿಗೆ ಬರುತ್ತದೆ. ಮನಸ್ಸಿಗೆ ಬರುವುದಕ್ಕೆ ಮೊದಲು ನೀವು ಇದ್ದ ಸ್ಥಿತಿಗೆ ಕಾರ್ಯಪೂರ್ಣವಾದ ಮೇಲೆ ಪುನಃ ಹಿಂದಿರುಗುವಿರಿ. ಏನು ಸಿಕ್ಕಿತು? ಏನೂ ಸಿಗಲಿಲ್ಲ. ವ್ಯಾಖ್ಯಾನ ಕೊಡಬೇಕೆಂಬುದು ಮೊದಲು ಮನಸ್ಸಿನಲ್ಲಿರಲಿಲ್ಲ. ಅನಂತರ ವ್ಯಾಖ್ಯಾನ ಕೊಡಬೇಕೆಂಬ ಮನಸ್ಸಾಯಿತು ಮತ್ತು ವ್ಯಾಖ್ಯಾನ ಮಾಡಿದ್ದಾಯಿತು. ವ್ಯಾಖ್ಯಾನ ಮಾಡಿದನಂತರ ವ್ಯಾಖ್ಯಾನ ಮಾಡಬೇಕೆನ್ನುವುದು ಮನಸ್ಸಿನಲ್ಲಿ ಇಲ್ಲವಾಯಿತು. ಆಗ ಮೊದಲಿದ್ದ ಸ್ಥಿತಿಗೇ ಬರುವನು. ಹೊಸದಾಗಿ ಏನಾಯಿತು? ಹೀಗೆಯೇ ಮೊದಲು ಓದಬೇಕೆಂಬುದು ಮನಸ್ಸಿನಲ್ಲಿರಲಿಲ್ಲ, ನಂತರ ಉಂಟಾಯಿತು ಮತ್ತು ವಿದ್ಯೆ ಓದಿದೆ. ಈಗ ಓದಬೇಕೆಂಬುದು ಮನಸ್ಸಿನಲ್ಲಿಲ್ಲ. ಆದ್ದರಿಂದ ಮೊದಲು ಮನಸ್ಸಿನಲ್ಲಿ ಓದಬೇಕೆಂಬುದಿಲ್ಲದಿದ್ದ ಸ್ಥಿತಿಗೇ ಮರಳಿ ಬಂದನು.</p>
<p class="Text"><span class="char-style-override-1">ಶ್ರೋತಾ - </span>ವಿದ್ಯೆಯನ್ನು ಓದಿದ ಮೇಲೆ ಸ್ಥಿತಿಯಲ್ಲಿ ಅಂತರ ಉಂಟಾಯಿತು, ವಿದ್ಯೆಯ ಅರಿವು ಉಂಟಾಯಿತಲ್ಲವೇ?</p>
<p class="Text"><span class="char-style-override-1">ಸ್ವಾಮೀಜಿ - </span>ಈಗ ನನಗೆ ವಿದ್ಯೆಯನ್ನು ಓದಬೇಕಾಗಿಲ್ಲ-ನಿಮ್ಮ ಈ ಸ್ಥಿತಿ ಏನಿದೆಯೋ ಇದಕ್ಕೂ ಅದಕ್ಕೂ ಅಂತರವೇನಾಯಿತು? ವಿದ್ಯೆಯಾದರೋ ಬುದ್ಧಿಯಲ್ಲಿ ಸಂಗ್ರಹವಾಯಿತು. ಹೇಗೆಂದರೆ-ಹಣ ಸಂಪಾದಿಸುವ ಇಚ್ಛೆ ಮೊದಲಿರಲಿಲ್ಲ. ನಂತರ ಧನ ಸಂಪಾದಿಸಿ ಸಂಗ್ರಹಿಸುವ ಇಚ್ಛೆಯಾಯಿತು, ಹಣ ಸಂಪಾದನೆ ಮಾಡಿ ಸಂಗ್ರಹಿಸಿದೆ. ಇದಾದನಂತರ ಮತ್ತೆ ಧನ ಸಂಪಾದಿಸ ಬೇಕೆಂಬುದು ಮನಸ್ಸಿನಲ್ಲಿ ಇಲ್ಲವಾಯಿತು. ಹಾಗಾದರೆ ಸ್ವಂತ ನಿಮ್ಮಲ್ಲಿ ಅಂತರವೇನಾಯಿತು? ಇದು ಸ್ವಲ್ಪ ಆಳವಾದ ವಿಚಾರವಾಗಿದೆ. ಆಳಕ್ಕಿಳಿದು ನೋಡಿದರೆ ವಿದ್ಯೆ ಓದಿದ ಮೇಲೆ ಬುದ್ಧಿಯಲ್ಲಿ ವಿದ್ಯೆಯ ಸಂಗ್ರಹವಾಯಿತು. ಬುದ್ಧಿಯ ಜೊತೆಗೆ ಸೇರಿಕೊಂಡದ್ದರಿಂದ ನಮಗೆ ವಿದ್ಯೆ ಬಂತು ಎಂದು ತಳಿದಿರಿ. ಲಕ್ವ ಹೊಡೆಯಿತೆಂದಾದರೆ ಎಲ್ಲವನ್ನೂ ಮರೆತುಬಿಡುವಿರಿ. ಆದ್ದರಿಂದ ವಾಸ್ತವವಾಗಿ ವಿದ್ಯೆಯು ನಿಮ್ಮ ಬಳಿಗೆ ಬಂದಿಲ್ಲ, ಬುದ್ಧಿಯ ಬಳಿಗೆ ನೀವು ಹೋದಿರಿ. ಅದರಿಂದ ನಿಮಗೆ ಏನು ಸಿಕ್ಕಿತು? ಶರೀರದಿಂದ ನಿಮಗೆ ಏನು ಸಿಕ್ಕಿತು? ಇಂದ್ರಿಯಗಳಿಂದ ಏನು ಸಿಕ್ಕಿತು? ಮನಸ್ಸಿನಿಂದ ಏನು ದೊರೆಯಿತು? ಬುದ್ಧಿಯಿಂದ ಸಿಕ್ಕಿದ್ದೇನು? ಅಹಂತೆಯಿಂದಲೂ ನಿಮಗೆ ದೊರಕಿದ್ದೇನು? ನೀವಾದರೋ ಅಹಂತೆಯನ್ನು ಬೆಳಗುವ ಪ್ರಕಾಶಕರಾಗಿದ್ದೀರಿ.</p>
<p class="Text">ಈ ಪ್ರಪಂಚವು ತೋರುವಂತೆ ಈ ಶರೀರವೂ ತೋರುತ್ತದೆ, ಪ್ರಾಣಗಳೂ ತೋರುತ್ತವೆ, ಕರ್ಮೇಂದ್ರಿಯ ಮತ್ತು ಜ್ಞಾನೇಂದ್ರಿಯಗಳೂ ತೋರುತ್ತವೆ, ಮನ-ಬುದ್ಧಿಗಳೂ ತೋರುತ್ತವೆ. ಸೂಕ್ಷ್ಮವಾಗಿ ನೋಡಿದಾಗ ನಾನೆಂಬುದೂ ಕಾಣಿಸುತ್ತದೆ, ನಿಮಗೆ ಅದರ ಜ್ಞಾನವೂ ಆಗುತ್ತದೆ. ನಾನೆಂಬುದು ನಿಮ್ಮಲ್ಲಿದೆ, ಆದರೆ ನೀವು ನನ್ನ-ತನದಲ್ಲಿಲ್ಲ. ನಿಮ್ಮ ಸ್ಥಿತಿಯು ಸ್ವರೂಪದಲ್ಲಿದೆ. ಸ್ವರೂಪದಲ್ಲಿನ ಆ ಸ್ಥಿತಿಯು ಮೊದಲಿನಿಂದಲೂ ಇದೆ. ಏನನ್ನಾದರೂ ಮಾಡಬೇಕೆಂಬ ಮನಸ್ಸಾದಾಗ ಪ್ರಪಂಚದಲ್ಲಿ ಸ್ಥಿತಿ ಉಂಟಾಯಿತು ಮತ್ತು ಕಾರ್ಯವು ಪೂರ್ಣವಾದಮೇಲೆ ಮತ್ತೆ ತನ್ನ ಸ್ವರೂಪದಲ್ಲಿ ಉಂಟಾಯಿತು. ಗಾಣದ ಎತ್ತು ಎಲ್ಲಿಂದ ಸುತ್ತಲು ಪ್ರಾರಂಭಿಸುತ್ತದೋ ಅದೇ ಜಾಗಕ್ಕೆ ಹಿಂದಿರುಗಿ ಬರುತ್ತದೆ ಮತ್ತು ಈ ಪ್ರಕಾರ ಜೀವನವಿಡೀ ಸುತ್ತುತ್ತಲೇ ಇರುತ್ತದೆ, ಆದರೆ ಎಲ್ಲಿಗೂ ಹೋಗುವುದಿಲ್ಲ, ಎಲ್ಲಿತ್ತೋ ಅಲ್ಲೇ ಇರುತ್ತದೆ. ಇದೇ ರೀತಿ ಜೀವನವಿಡೀ ಮಾಡುತ್ತಿರಿ, ಏನೂ ಸಿಗಲಾರದು, ಎಲ್ಲಿದ್ದಿರೋ ಅಲ್ಲೇ ಇರುವಿರಿ. ಆದರೆ ನಿಮಗೋಸ್ಕರ ಏನೂ ಮಾಡಬೇಕಾದುದೇಇಲ್ಲ- ಹೀಗಾದಾಗ ಕೃತಕೃತ್ಯ ರಾಗುವಿರಿ. ಕೃತಕೃತ್ಯರಾಗುವುದರಲ್ಲಿ ಯಾವ ಅಡ್ಡಿ ಬಂತು?</p>
<p class="Text">ಸಜ್ಜನರೇ! ಏನು ಹೇಳಲಿ, ಮಾತು ತುಂಬಾ ವಿಲಕ್ಷಣವಾಗಿದೆ. ನೀವೆಲ್ಲರೂ ಈ ಮಾತನ್ನು, ತಿಳಿದುಕೊಳ್ಳಬಲ್ಲಿರಿ ಎಂದು ನನ್ನ ಮನಸ್ಸಿಗೆ ಅನಿಸುತ್ತದೆ. ಎಲ್ಲರೂ ಕೃತಕೃತ್ಯರಾಗಬಲ್ಲಿರಿ, ಎಲ್ಲರೂ ಜ್ಞಾತ-ಜ್ಞಾತವ್ಯರಾಗಬಲ್ಲಿರಿ ಮತ್ತು ಎಲ್ಲರೂ ಪ್ರಾಪ್ತ-ಪ್ರಾಪ್ತವ್ಯರಾಗಬಲ್ಲಿರಿ. ಇದಲ್ಲದೆ ನೀವು ಏನೂ ಆಗಲಾರಿರಿ. ಹೀಗಾಗಲು ಪೂರ್ಣ ಶಕ್ತಿ, ಸಾಮರ್ಥ್ಯ ನಿಮ್ಮಲ್ಲಿದೆ. ಇದನ್ನುಳಿದು ಯಾವ ಶಕ್ತಿಯೂ ನಿಮ್ಮಲ್ಲಿಲ್ಲ. ಇದನ್ನು ಪ್ರತಿಯೊಬ್ಬ ಮನುಷ್ಯನೂ ಮಾಡಬಲ್ಲನು. ಅವನು ಪಾಪಿಯಾಗಿರಲಿ ಅಥವಾ ಧರ್ಮಾತ್ಮನಾಗಿರಲಿ, ವಿದ್ವಾಂಸನಾಗಿಲಿ ಅಥವಾ ಮೂರ್ಖನಾಗಿರಲಿ, ಯೋಗ್ಯನಾಗಿರಲಿ ಅಥವಾ ಅಯೋಗ್ಯನಾಗಿರಲಿ, ಧನಿಕನಾಗಿರಲಿ, ಬಡವನಾಗಿರಲಿ, ಯಾವುದೇ ಪದವೀಧರನಾಗಿರಲಿ ಇಲ್ಲದಿರಲಿ-ಇದೆಲ್ಲದರ ಕಿಂಚಿತನ್ಮಾತ್ರವೂ ಆವಶ್ಯಕತೆ ಇರುವುದಿಲ್ಲ. ಯಾವ ರೀತಿಯ ಯೋಗ್ಯತೆಯ ಅಗತ್ಯವಿಲ್ಲ, ಯಾವುದೇ ಬಲದ ಅಗತ್ಯವಿಲ್ಲ, ಯಾವುದೇ ವಿದ್ವತ್ತಿನ ಅಗತ್ಯವಿಲ್ಲ. ಕೇವಲ ನಾನು ಹೀಗಾಗಬೇಕು ಎನ್ನುವ ಆಸಕ್ತಿಯ ಆವಶ್ಯಕತೆಯಿದೆ, ಈ ತನ್ಮಯತೆ ಇರಲಿ. ಇದನ್ನು ಕುರಿತು ನೀವು ವಿಚಾರಮಾಡಿ ಮತ್ತು ನಿಮ್ಮ ಸಮಸ್ಯೆಯನ್ನು ಬಿಡಿಸಿಕೊಳ್ಳಿ. ಇದನ್ನು ಮಾಡಬೇಕಾಗಿದೆ, ಅದನ್ನು ಪಡೆಯಬೇಕಾಗಿದೆ, ಅದನ್ನು ತರಬೇಕಾಗಿದೆ, ಅಲ್ಲಿಗೆ ಹೋಗಬೇಕಾಗಿದೆ, ಅವನನ್ನು ಸಂಧಿಸಬೇಕಾಗಿದೆ, ಅವನಿಂದ ಇದನ್ನು ಮಾಡಿಸಬೇಕಾಗಿದೆ ಮೊದಲಾದ ಆಪತ್ತುನ್ನು ಕೊಂಡು ಕೊಳ್ಳುತ್ತಿದ್ದೀರಿ. ಆಳವಾಗಿ ವಿಚಾರ ಮಾಡಿದರೆ ತೊಡಕಿನಿಂದ ಪಾರಾಗುವಿರಿ. ಶಾಂತಿ ದೊರಕುವುದು, ಆನಂದವಾಗುವುದು. ನಿಮಗೆ ಮಾಡಬೇಕಾದುದು ಬಾಕಿ ಉಳಿಯಲಾರದು. ಇಂದು ಸತ್ತುಹೋದರೂ ಚಿಂತೆಯಿಲ್ಲ. ಏಕೆಂದರೆ ನಮ್ಮ ಕೆಲಸ ಪೂರ್ಣವಾಯಿತು. ನೀವು ದಯಮಾಡಿ ಈ ವಿಚಾರವನ್ನು ತಿಳಿದುಕೊಳ್ಳಿ.</p>
<p class="Text">ಮಾಡುವುದನ್ನು ಬೇರೆಯವರಿಗಾಗಿ ಮಾಡಬೇಕು ಮತ್ತು ತಿಳಿಯುವುದು ತನಗಾಗಿರಬೇಕು ತನ್ನನ್ನು ತಾನು ತಿಳಿದರೆ ತಿಳಿಯಬೇಕಾದುದು ಬಾಕಿ ಇರುವುದಿಲ್ಲ. ತನ್ನನ್ನು ತಿಳಿಯದಿದ್ದರೆ ಎಷ್ಟೇ ವಿದ್ಯೆಯನ್ನು ಓದಿರಿ, ಎಷ್ಟೇ ಲಿಪಿಗಳನ್ನು , ಎಷ್ಟೇ ಭಾಷೆಗಳ ಜ್ಞಾನ ಮಾಡಿಕೊಳ್ಳಿ, ಎಷ್ಟೇ ಶಾಸ್ತ್ರಗಳ ಜ್ಞಾನ ಪಡೆದುಕೊಳ್ಳಿ- ಆದರೆ ತಿಳಿಯಬೇಕಾದುದು ಬಾಕಿ ಉಳಿಯುವುದು. ಸ್ವಯಂ ಅನ್ನು ಸಾಕ್ಷಾತ್ಕರಿಸಿಕೊಂಡರೆ, ಸ್ವರೂಪಬೋಧವಾದರೆ ಇನ್ನು ಅರಿಯುವುದು ಬಾಕಿ ಇರುವುದಿಲ್ಲ. ಹೀಗೆಯೇ ಪರಮಾತ್ಮನನ್ನು ಪಡೆದುಕೊಂಡರೆ ಮತ್ತೆ ಪಡೆಯ ಬೇಕಾದುದು ಬಾಕಿ ಉಳಿಯುವುದಿಲ್ಲ. ಬೇರೆಯವರಿಗಾಗಿ ಮಾಡುವುದು, ಸ್ವರೂಪವನ್ನು ಅರಿಯುವುದು ಮತ್ತು ಪರಮಾತ್ಮನನ್ನು ಪಡೆದು ಕೊಳ್ಳುವುದು- ಈ ಮೂರನ್ನಲ್ಲದೆ ನೀವು ಬೇರೇನನ್ನೂ ಮಾಡಲಾರಿರಿ, ಏನನ್ನೂ ಅರಿಯಲಾರಿರಿ ಮತ್ತು ಏನನ್ನೂ ಪಡೆಯಲಾರಿರಿ. ಕಾರಣವೇನೆಂದರೆ-ಈ ಮೂರನ್ನಲ್ಲದೆ ನೀವು ಏನನ್ನಾದರು ಮಾಡುವಿರೋ, ಬೇರೇನನ್ನು ಅರಿಯುವಿರೋ ಮತ್ತು ಏನನ್ನು ಪಡೆಯುವಿರೋ ಅದು ನಿಮ್ಮ ಜೊತೆ ಸದಾಕಾಲ ಇರುವುದಿಲ್ಲ ಮತ್ತು ನೀವೂ ಅದರ ಜೊತೆ ಸದಾಕಾಲ ಇರಲಾರಿರಿ. ಸದಾಕಾಲ ಜೊತೆಯಲ್ಲಿಲ್ಲದಿರುವುದನ್ನು ಮಾಡುವುದು, ಅರಿಯುವುದು ಮತ್ತು ಪಡೆಯುವುದು ಕೇವಲ ಭ್ರಮೆಯಾಗಿದೆ.</p>
<p class="Text">ಭಾಗವತದಲ್ಲಿ ಕರ್ಮಯೋಗ, ಜ್ಞಾನಯೋಗ ಮತ್ತು ಭಕ್ತಿಯೋಗ ಎಂದು ಮೂರು ಯೋಗಗಳನ್ನು* ತಿಳಿಸಲಾಗಿದೆ. ಕರ್ಮಯೋಗದಲ್ಲಿ ಮಾಡುವುದು, ಜ್ಞಾನಯೋಗದಲ್ಲಿ ತಿಳಿಯುವುದು ಮತ್ತು ಭಕ್ತಿಯೋಗದಲ್ಲಿ ಪಡೆಯುವುದು ಇವುಗಳ ವರ್ಣನೆಯಿದೆ. ಈ ಮೂರರಲ್ಲಿ ಒಂದನ್ನು ಸಾಧಿಸಿದರೂ ಉಳಿದೆರಡು ಅನುಸರಿಸಿ ಬರುವುವು. ಭಗವಂತನ ಪ್ರಾಪ್ತಿಯಾದರೆ ಅರಿಯುವುದು, ಮಾಡುವುದು ಬಾಕಿ ಇರುವುದಿಲ್ಲ. ಸ್ವರೂಪವನ್ನು ಸರಿಯಾಗಿ ಅರಿತರೆ ಭಗವಂತನು ಸಿಗುವನು ಮತ್ತು ಮಾಡುವುದೂ ಕೂಡ ಸಮಾಪ್ತವಾಗುವುದು. ಮಾಡುವುದನ್ನು ಪೂರ್ತಿಯಾಗಿ ಮಾಡಿಕೊಂಡರೆ ತಿಳಿಯುವುದೂ ಆಗಿಹೋಗುವುದು ಮತ್ತು ಪಡೆಯುವುದೂ ಆಗಿಹೋಗುವುದು.</p>
<p class="Shlok">ಯೋಗಾಸ್ತ್ರಯೋ ಮಯಾ ಪ್ರೋಕ್ತಾ ನೃಣಾಂ ಶ್ರೇಯೋವಿಧಿತ್ಸಯಾ ।</p>
<p class="Shlok">ಜ್ಞಾನಂ ಕರ್ಮ ಚ ಭಕ್ತಿಶ್ಚ ನೋಪಾಯೋನ್ಯೊಸ್ತಿ ಕುತ್ರಚಿತ ॥</p>
<p class="TXT-Right">(ಶ್ರೀಮದ್ಭಾ. 11-20-6)</p>
<p class="Text"><span class="char-style-override-1">ಶ್ರೋತಾ -</span> ತನ್ನನ್ನು ತಿಳಿಯುವುದೆಂದರೇನು?</p>
<p class="Text"><span class="char-style-override-1">ಸ್ವಾಮೀಜಿ - </span>ತನ್ನನ್ನು ತಿಳಿಯುವುದೆಂದರೆ- ನೀವು ಬಟ್ಟೆಯನ್ನು ತೊಟ್ಟಿದ್ದೀರಿ, ಹಾಗಾದರೆ ನೀವು ಬಟ್ಟೆಯೇ? ಅಲ್ಲ. ನೀವು ಚರ್ಮವೇ? ಅಲ್ಲ, ನೀವು ಮಾಂಸವೇ? ಅಲ್ಲ. ನೀವು ರಕ್ತವೇ? ಅಲ್ಲ. ನೀವು ನಾಡಿಯೇ? ಅಲ್ಲ. ಹೊಟ್ಟೆಯಲ್ಲಿ ತುಂಬಿರುವ ಮಲ-ಮೂತ್ರ ನಿವಾಗಿದ್ದೀರೇನು? ಅಲ್ಲ. ಕರುಳು ನೀವೋ? ಅಲ್ಲ. ಇವೆಲ್ಲ ನಾನಲ್ಲ. ಆದ್ದರಿಂದ ಯಾವುದು ನಾನಲ್ಲವೋ ಅದನ್ನು ನಾನಾಗಿದ್ದೇನೆ ಎಂದು ಒಪ್ಪಿಕೊಂಡರೆ ತನ್ನನ್ನು ತಿಳಿಯುವಿರಿ. ಎಷ್ಟು ಸುಗಮವಾದ ಮಾತಾಗಿದೆ! ಒಮ್ಮೆ ಇದು ನಾನಲ್ಲ ಎಂದು ಒಪ್ಪಿಕೊಳ್ಳದಿದ್ದರೆ ಪುನಃ ಅದನ್ನು ನಾನಾಗಿದ್ದೇನೆ ಎಂದು ಒಪ್ಪಿಕೊಳ್ಳಬೇಡಿ, ಉಗಿದು ನೆಕ್ಕಬೇಡಿ. ತನ್ನನ್ನು ತಾನು ತಿಳಿಯುವುದು, ತನಗಾಗಿ ಏನನ್ನೂ ಮಾಡದಿರುವುದು ಮತ್ತು ಪರಮಾತ್ಮನನ್ನು ಪಡೆಯುವುದು-ಇವು ಮೂರೂ ಸಲಭವಾಗಿವೆ. ಯಾವ ಕಡೆಗೆ ಹೋಗುವಿರೋ ಅದು ನಿಮ್ಮಿಷ್ಟ.</p>
<p class="Text">ನೋಡಿ ಒಂದು ಮಾತು ಹೇಳುತ್ತೇನೆ. ಮಾತಾದರೋ ಅಭಿಮಾನದ್ದಾಗಿದೆ, ಆದರೆ ನಾನು ಅಭಿಮಾನಪೂರ್ವಕವಾಗಿ ಹೇಳುವುದಿಲ್ಲ. ಸುಲಭವಾಗಿ, ಬೇಗನೇ ಶ್ರೇಯಸ್ಸು ಹೇಗೆ ಉಂಟಾಗುವುದು ಎಂಬ ಮಾತನ್ನು ನಾನು ಅನ್ವೇಷಣೆ ಮಾಡಿದ್ದೇನೆ ಮತ್ತು ಮಾಡುತ್ತಿದ್ದೇನೆ. ಶಾಸ್ತ್ರದ ಪ್ರಕ್ರಿಯೆಗನುಸಾರವಾಗಿ ಶ್ರವಣ, ಮನನ, ನಿದಿಧ್ಯಾಸನ, ಧ್ಯಾನ, ಸವಿಕಲ್ಪ ಮತ್ತು ನಿರ್ವಿಕಲ್ಪ ಸಮಾಧಿ, ನಂತರ ಸಬೀಜ ಮತ್ತು ನಿರ್ಬೀಜ ಸಮಾಧಿ ಉಂಟಾದಾಗ ಶ್ರೇಯಸ್ಸಾಗುವುದು. ಇದು ನಾನು ಕಲಿತಿರುವ ಶಾಸ್ತ್ರದ ಪ್ರಕ್ರಿಯೆಯಾಗಿದೆ. ಇದರಲ್ಲಿ ನಾನು ಸ್ವಲ್ಪ ತಲೆಕೆಡಿಸಿಕೊಂಡಿದ್ದೇನೆ, ಶ್ರವಣ, ಮನನ, ನಿದಿಧ್ಯಾಸನ, ಧ್ಯಾನ ಇವುಗಳನ್ನು ಅಷ್ಟಿಷ್ಟು ಮಾಡಿದ್ದೇನೆ. ಆದರೆ ಇದು ‘ನಾನಲ್ಲ’ ಎನ್ನುವುದೇ ಆಗಿದೆ. ಈಗ ಇಷ್ಟುಮಾತ್ರಕ್ಕೆ ಬೆಟ್ಟವನ್ನು ಆಗೆಯಬೇಕೇ?</p>
<p class="Text">ನಾನಾದರೋ ಸರಳವಾದ, ನೇರವಾದ ಮಾತನ್ನು ತಿಳಿಸುತ್ತೇನೆ. ಆದರೆ ಸೋದರ-ಸೋದರಿಯರಿಗೆ ವಿಶ್ವಾಸ ಉಂಟಾಗುವುದಿಲ್ಲ. ಅಯ್ಯಾ ಸೋದರರೇ! ನಾನು ನಿಮ್ಮೊಡನೆ ವಂಚನೆ ಮಾಡುವುದಿಲ್ಲ, ಇಮಗೆ ಮೋಸ ಮಾಡುವುದಿಲ್ಲ, ನಿಮ್ಮೊಡನೆ ವಿಶ್ವಾಸಘಾತುಕತನ ಮಾಡುವುದಿಲ್ಲ. ನಿಮಗೆ ಶೀಘ್ರಾತಿಶೀಘ್ರವಾಗಿ ಅನುಭವವಾಗುವಂತಹ ಮಾತನ್ನು ತಿಳಿಸುತ್ತೇನೆ. ನೀವು -ಬೇಗ ಹೇಗಾಗುವುದು? ಅವನಿಗೆ ಬೇಗ ಆಗಲಿಲ್ಲವೆಂದಾಗ ನಮಗೆ ಹೇಗೆ ಬೇಗ ಆಗುವುದು? ಎಂದು ಅಡ್ಡಬರುತ್ತೀರಿ. ನಾನು ಹೇಳುವುದೇನೆಂದರೆ-ನೀವು ಮಾಡಿನೋಡಿ, ಬೇಗ ಆಗಲಿಲ್ಲವಾದರೆ ಬಳಸುಮಾರ್ಗವನ್ನು ಅನುಸರಿಸಿರಿ. ನಾನು ಅದಕ್ಕೆ ಅಡ್ಡಬರುವುದಿಲ್ಲ. ನಾನು ಹೇಳಿದಂತೆ ಮಾಡಿ. ಬೇಗ ಆದರೆ ಲಾಭವೇ ಇದೆ, ಇಲ್ಲವಾದರೆ ತಡವಾಗುವ ಮಾರ್ಗ ನಿಮಗೆ ಸದಾ ತೆರೆದಿದೆ. ನಿಮಗೆ ಅಡ್ಡಿ ಏನಾಯಿತು? ನಾನು ಹೇಳಿದಂತೆ ಮಾಡಿದರೆ ಬಳಸುಮಾರ್ಗದಿಂದ ನಿಮಗೆ ಬಹಳ ಸಹಾಯವಾಗುತ್ತದೆ ಅಥವಾ ಅದರ ಅಗತ್ಯವಿರುವುದಿಲ್ಲ. ನನ್ನನ್ನು ಕೇಳಿದರೆ ಬಳಸುಮಾರ್ಗದಿಂದ ಹೋಗುವ ಆವಶ್ಯಕತೆಯೇ ಇರುವುದಿಲ್ಲ. ನೋಡಿ, ಈ ಮಾತು ಬೇಗ ಕರಗತವಾಗುವುದಲ್ಲ. ಇದು ಜನರಿಗೆ ತಿಳಿಯದು. ನನಗೂ ಸ್ವತಃ ತಿಳಿದಿರಲಿಲ್ಲ. ಯಾವುದೇ ಯೋಗ್ಯತೆ, ವಿದ್ಯೆ, ಧ್ಯಾನ, ಸಮಾಧಿ ಮುಂತಾದುವುಗಳಿಲ್ಲದೆ ನೇರವಾಗಿ, ಏನನ್ನೂ ಮಾಡದೆ, ತಿಳಿಯದೆ ಮತ್ತು ಪಡೆಯದೆ ಬಾಕಿ ಉಳಿಯದ ಆ ಸ್ಥಿತಿ ಪ್ರಾಪ್ತವಾಗುತ್ತದೆ ಎಂಬುದು ನನಗೂ ತಿಳಿದಿರಲಿಲ್ಲ. ಗೊತ್ತಿಲ್ಲದಿದ್ದಾಗ ಸಂಯಮವನ್ನು ಆಚರಿಸಿದೆ, ಏಕಾಂತದಲ್ಲಿದ್ದೆ, ಯಾರೊಡನೆಯೂ ಸಂಧಿಸುವುದನ್ನು ಬಿಟ್ಟುಬಿಟ್ಟೆ. ರೊಟ್ಟಿಯನ್ನೂ ತೂಕಮಾಡಿ ತಿನ್ನುತ್ತಿದ್ದೆ ಎಂದು ಹೇಳಿದರೆ ನಿಮಗೆ ಆಶ್ಚರ್ಯವಾದೀತು. ಪಲ್ಯ-ರೊಟ್ಟಿ ಸಾಕು, ಇದಕ್ಕಿಂತ ಹೆಚ್ಚು ತಿನ್ನಬಾರದೆಂದು ತೂಕಮಾಡುತ್ತಿದ್ದೆ. ಇಷ್ಟು ಹೊತ್ತು ಮಾತ್ರ ನಿದ್ರಿಸಬೇಕು, ಇದಕ್ಕಿಂತ ಹೆಚ್ಚು ನಿದ್ರಿಸಬಾರದೆಂದು ನಿರ್ಧರಿಸುತ್ತಿದ್ದೆ. ಬಹಳ ಕಡಿಮೆ ಪದಾರ್ಥಗಳನ್ನು ಇಟ್ಟುಕೊಳ್ಳಬೇಕು, ಯಾರನ್ನೂ ಏನನ್ನೂ ಕೇಳಬಾರದು, ಈ ಪದಾರ್ಥ ನನ್ನ ಬಳಿ ಇಲ್ಲ ಎಂದು ಯಾರೊಡನೆಯೂ ಎಂದಿಗೂ ಹೇಳಬಾರದು ಎಂದು ನಿರ್ಧರಿಸಿದ್ದೆ. ಈ ಪ್ರಕಾರ ನಾನು ಅನೇಕ ವರ್ಷಗಳವರೆಗಿದ್ದೆ. ಎಷ್ಟೆಷ್ಟು ಕಷ್ಟಗಳನ್ನು ಅನುಭವಿಸಿರುವೆನೆಂದು ಹೇಳಿದರೆ ನಿಮಗೆ ಆಶ್ಚರ್ಯವಾದೀತು. ಸಾಧು ಬೇಡದಿದ್ದರೆ ಅವನ ಮರ್ಯಾದೆ ಹೆಚ್ಚುತ್ತದೆ, ಶಾಂತಿ ದೊರಕುತ್ತದೆ. ಅವನು ಬೇಡಿದರೆ ಭಿಕ್ಷುಕನಾಗುವನು, ಕೀಳಾಗುವನು. ಯಾರಲ್ಲಿ ಬೇಡುತ್ತಾನೋ ಅವನ ಗುಲಾಮನಾಗುತ್ತಾನೆ. ಈ ಮಾತುಗಳನ್ನು ಹೇಳುವುದು ಯೋಗ್ಯವಲ್ಲ, ಆದರೆ ನಿಮಗೆ ವಿಶ್ವಾಸವುಂಟಾಗಲೆಂದು ನಾನು ಅನುಭವಿಸಿದ್ದನ್ನು ಹೇಳುತ್ತೇನೆ. ಅದೂ ಕೂಡ ಒಂದು ಮಾರ್ಗವಿದೆ, ಆದರೆ ಬಳಸುದಾರಿ. ಮಾಡಿದ ಸಾಧನೆ ನಿಷ್ಫಲವಾಗುವುದಿಲ್ಲ, ಆದರೆ ತಡವಾಗುವುದು. ಶೀಘ್ರಾತಿಶೀಘ್ರವಾಗಿ ಸಿದ್ಧಿಯಾಗುವುದು ಹೇಗೆಂಬುದು ನನ್ನ ಗುಂಗು ಆಗಿದೆ. ಈಗಲೂ ನಾನು ಇದನ್ನೇ ಹುಡುಕುತ್ತಿದ್ದೇನೆ.</p>
<p class="Text">ನಮಗೆ ಏನಾದರೂ ಬೇಕು ಎನ್ನುವ ಕಾಮನೆಯೇ ಮೃತ್ಯುವಾಗಿದೆ. ನಮಗೆ ಔಷಧಿ ಬೇಕು, ಮನೆ ಬೇಕು, ವಾಹನ ಬೇಕು-ಹೀಗೆ ಬೇಕುಗಳಿರುವವನು ಕೀಳಾಗುವರು. ಪದಾರ್ಥಗಳಿಗೆ ಗುಲಾಮರಾದಮೇಲೆ ಕೀಳಾದಂತೆಯೇ, ಶ್ರೇಷ್ಠರು ಹೇಗಾದಾರು? ಬೇಡುವವನು ನನ್ನ ದೃಷ್ಟಿಯಲ್ಲಿ ಕೆಟ್ಟವನೆನಿಸುತ್ತಾನೆ, ಅವನನ್ನು ನೋಡಿದರೆ ನನಗೆ ಯಾರೋ ಎಕ್ಕಡದಿಂದ ಹೊಡೆದರೆಂಬಷ್ಟು ಅವಮಾನವೆನಿಸುತ್ತದೆ. ನನ್ನ ಸಹವಾಸದಲ್ಲಿದ್ದು ಯಾವ ಸಾಧುವಾದರೂ ಇಂತಹ ಪದಾರ್ಥ ನನಗೆ ಬೇಕು ಎಂದರೆ ಇದು ಬಹು ದೊಡ್ಡ ಅವಮಾನ ಪ್ರಸಂಗವೇ, ಸಾಧುತ್ವವಾದರೊ ಅಲ್ಲವೇ ಅಲ್ಲ, ಮನುಷ್ಯತ್ವವೂ ಅಲ್ಲ. ಮನುಷ್ಯನ ಆವಶ್ಯಕತೆ ಇತರರಿಗೆ ಇರುತ್ತದೆ. ರೊಟ್ಟಿಯೂ ಸಿಗಲಿಲ್ಲವಾದರೆ-ಬೇಡ. ರೊಟ್ಟಿ ತಿನ್ನದಿದ್ದರೆ ಸತ್ತುಹೋಗುತ್ತೇವೆ ಎಂದು ನೀವು ಹೇಳುವಿರಾದರೆ, ರೊಟ್ಟಿಯನ್ನು ತಿನ್ನುತ್ತಿದ್ದರೂ ನೀವು ಸಾಯುವುದಿಲ್ಲವೇನು? ಹಸಿವೆಯಿಂದ ಸಾಯಲಿ, ತಿನ್ನುತ್ತಾ-ತಿನ್ನುತ್ತಾ ಸಾಯಲಿ, ಸಾಯುವುದಂತೂ ಇದ್ದೇ ಇದೆ. ಹೀಗಿರುವಾಗ ಗುಲಾಮರಾಗಿ ಏಕೆ ಸಾಯೋಣ? ತುಚ್ಛರೆನಿಸಿಕೊಂಡು, ತಿರಸ್ಕೃತರಾಗಿ, ಪದದಲಿತರಾಗಿ ಏಕೆ ಸಾಯಬೇಕು? ಸಾಯುವುದಾದರೆ ಮರ್ಯಾದೆಯಿಂದ ಸಾಯೋಣ. ಏನನ್ನೂ ಬೇಡದಿರುವುದರಿಂದ ಬಹಳ ಶಾಂತಿ, ಆನಂದ ದೊರಕುತ್ತದೆ. ಸ್ವಲ್ಪ ಕಷ್ಟವನ್ನನುಭವಿಸಬೇಕಾಗುತ್ತದೆ, ಆನಂದ ಬಹಳವಾಗಿ ದೊರಕುತ್ತದೆ. ಜೀವನ ಸಫಲವಾಗುತ್ತದೆ. ಅದರಿಂದಾಗುವ ಲಾಭವನ್ನು ಎಷ್ಟೊಂದು ಹೇಳಲಿ? ಅದರ ನೆಲೆಯೇ ಇರುವುದಿಲ್ಲ. ಯಾವ ಜನ್ಮದಲ್ಲೂ ಆಗದಿದ್ದಷ್ಟು ಲಾಭ ಉಂಟಾಗುತ್ತದೆ.</p>
<p class="Text">ಓರ್ವ ಸಾಧುವಿನ ವಿಷಯ ಕೇಳಿ. ಕೆಲವು ಸಾಧುಗಳು ಬದರೀ ನಾರಾಯಣಕ್ಕೆ ಹೋಗಿದ್ದರು. ಅಲ್ಲಿ ಒಬ್ಬ ಸಾಧುವಿನ ಬೆರಳಿನಲ್ಲಿ ಗಾಯವಾಗಿ ನೋವಾಯಿತು. ಒಬ್ಬರು ಹೇಳಿದರು-ನೀವು ನೋವನ್ನು ಅನುಭವಿಸುವಿರಿ. ಇಲ್ಲಿ ಆಸ್ಪತ್ರೆಯಿದೆ, ಎಲ್ಲರಿಗೂ ಉಚಿತವಾಗಿ ಚಿಕಿತ್ಸೆ ಮಾಡುತ್ತಾರೆ, ನೀವು ಅಲ್ಲಿಗೆ ಹೋಗಿ ಪಟ್ಟಿ ಕಟ್ಟಿಸಿಕೊಳ್ಳಿ. ಅದಕ್ಕೆ ಆ ಸಾಧು ಈ ನೋವಾದರೋ ನಾನು ಅನುಭವಿಸುತ್ತೇನೆ, ಆದರೆ ಯಾರನ್ನಾದರೂ ಪಟ್ಟಿಕಟ್ಟಿ ಎಂದು ಕೇಳುವುದರಿಂದಾಗುವ ನೋವನ್ನು ನಾನು ಸಹಿಸಲಾರೆ- ಎಂದು ಉತ್ತರಿಸಿದರು. ಇಂತಹ ತ್ಯಾಗದ ಉದಾಹರಣೆ ನನಗೆ ಇದೊಂದೇ ದೊರೆತದ್ದು, ಬೇರಾವ ಉದಾಹರಣೆಯೂ ಸಿಗಲಿಲ್ಲ. ನನಗೆ ಈ ಮಾತು ಎಷ್ಟು ಶ್ರೇಷ್ಠ ಎನಿಸಿತೆಂದರೆ, ವಾಸ್ತವವಾಗಿ ಸಾಧುತ್ವ, ಮನುಷ್ಯತ್ವ ಇದೇ ಆಗಿದೆ ಎಂದು ಮನದಟ್ಟಾಯಿತು. ನಾಯಿಯು ರೊಟ್ಟಿಯ ತುಂಡಿಗಾಗಿ ತಿರುಗುವಂತೆ ಎಲ್ಲಂದರಲ್ಲಿ ಕೈಚಾಚುತ್ತ ತಿರುಗುವವರಲ್ಲಿ ಮನುಷ್ಯತ್ವವೇ ಇಲ್ಲ ಮತ್ತೆ ಸಾಧುತ್ವವು ದೂರ ಉಳಿಯಿತು. ಸೇಠಜೀಯವರು (ಶ್ರೀಜಯದಯಾಲ ಗೋಯಂದಕಾ) ಗೃಹಸ್ಥರಾಗಿದ್ದರು. ಅವರೂ ಕೂಡ ಭಜನೆ ಮಾಡಬೇಕಾದಾಗ ಮನಸ್ಸನ್ನು ಏನಾದರೂ ಬೇಕೇ ಎಂದು ಕೇಳಿ. ಏನೂ ಬೇಡವೆಂದು ಹೇಳಿದಾಗ ನಂತರ ಭಜನೆ ಮಾಡಿ. ಎಂದು ಹೇಳುತ್ತಿದ್ದರು. ಗೃಹಸ್ಥಾಶ್ರಮದಲ್ಲಿರುವವರೂ ಇದನ್ನು ಹೇಳುತ್ತಿರುವಾಗ ಮತ್ತೆ ಸಾಧುವಿಗೆ ಏನು ಬೇಕಾಗಿದೆ?</p>
<p class="Text"><span class="char-style-override-1">ಶ್ರೋತಾ -</span> ಸ್ವಾಮೀಜಿ! ನಮ್ಮ ಕೆಲಸ ನಡೆಯುವುದು ಹೇಗೆ?</p>
<p class="Text"><span class="char-style-override-1">ಸ್ವಾಮೀಜಿ - </span>ನಾವು ಕಾರ್ಯವನ್ನು ಏಕೆ ಮಾಡಬೇಕು? ನಿಲ್ಲಿಸಬೇಕಾಗಿದೆ.</p>
<p class="Text"><span class="char-style-override-1">ಶ್ರೋತಾ - </span>ಶರೀರವು ರೋಗಗ್ರಸ್ತವಾದರೆ ಔಷಧಿ ಇಲ್ಲದೆ ಕೆಲಸ ಹೇಗೆ ಸಾಗುವುದು?</p>
<p class="Text"><span class="char-style-override-1">ಸ್ವಾಮೀಜಿ - </span>ಕೆಲಸ ನಡೆಯದಿದ್ದರೆ ಆಗುವುದಾದರೂ ಏನು? ಸತ್ತುಹೋಗುವೆ. ಔಷಧಿ ಸೇವಿಸುವವರು ಸಾಯುವುದಿಲ್ಲವೇ?</p>
<p class="Text"><span class="char-style-override-1">ಶ್ರೋತಾ -</span> ನರಳಿ-ನರಳಿ ಸಾಯುವರು.</p>
<p class="Text"><span class="char-style-override-1">ಸ್ವಾಮೀಜಿ -</span> ಔಷಧಿ ಸೇವನೆ ಮಾಡುವವರು ನಳುವುದಿಲ್ಲವೇ? ಅವರಿಗೆ ಕಷ್ಟವಾಗುವುದಿಲ್ಲವೆ? ಔಷಧಿ ಸೇವಿಸಿ-ಸೇವಿಸಿ, ಕಡೆಗೆ ಸೋತು, ಸುಸ್ತಾಗಿ ಕಷ್ಟವನ್ನನುಭವಿಸಿಯೇ ಸಾಯುತ್ತಾರೆ. ಮಾತು ಒಂದೇ ಆಯಿತು. ಆಂತರ್ಯದಲ್ಲಿ ಯಾರಲ್ಲಿಯೂ ಬಯಸದಿದ್ದರೆ ಪರಾಧೀನತೆಯ ದುಃಖವನ್ನು ಅನುಭವಿಸಬೇಕಾಗುವುದಿಲ್ಲ. ಎಂದೆಂದಿಗೂ ಸುಖವಿದ್ದೀತು, ಆನಂದವಿದ್ದೀತು.</p>
<p class="Text">ಒಬ್ಬ ಮನುಷ್ಯ ತ್ಯಾಗ ಮಾಡುತ್ತಾನೆ ಮತ್ತೊಬ್ಬ ದರಿದ್ರನಾಗಿದ್ದಾನೆ. ತ್ಯಾಗಿಯ ಬಳಿ ಹಣವಿಲ್ಲ, ದರಿದ್ರನ ಬಳಿಯಲ್ಲಿಯೂ ಹಣವಿಲ್ಲ. ಕಾಲಿನಲ್ಲಿ ಎಕ್ಕಡವಿಲ್ಲ, ತಲೆಯ ಮೇಲೆ ಛತ್ರಿ ಇಲ್ಲ, ಗಂಟಿನಲ್ಲಿ ಹಣವಿಲ್ಲ. ಇಬ್ಬರ ಸ್ಥಿತಿಯು ಒಂದೇ ಆಗಿದೆ, ಆದರೆ ಆಂತರಿಕವಾಗಿ ಹೃದಯವೂ ಒಂದೇ ಆಗಿದೆಯೇ? ತ್ಯಾಗಿಯ ಹೃದಯದಲ್ಲಿ ಪರಾಧೀನನಾಗದಿರುವುದರಿಂದ ದೊರಕುವ ವಿಲಕ್ಷಣವಾದ ಒಂದು ಆನಂದವಿದೆ. ಇಂತಹ ಪದಾರ್ಥ ಬೇಕು, ಇಂತಹ ಔಷಧಿ ಬೇಕು ಎನ್ನುವವನು ಪರಾಧೀನನಾಗಿದ್ದಾನೆ.</p>
<p class="Text"><span class="char-style-override-1">ಶ್ರೋತಾ -</span> ರೋಗದಿಂದ ಪೀಡೆಯಾಗುತ್ತದೆ.</p>
<p class="Text para-style-override-2"><span class="char-style-override-1">ಸ್ವಾಮೀಜಿ -</span> ವೈಶಾಖದಲ್ಲಿ ಪಂಚಾಗ್ನಿಯು ತಪಿಸುತ್ತದೆ, ಮಧ್ಯಾಹ್ನದ ವೇಳೆ ಸೂರ್ಯನು ಮೇಲಿನಿಂದ ತಪಿಸುತ್ತಿರುತ್ತಾನೆ ಮತ್ತು ಸುತ್ತಲೂ ಅಗ್ನಿಯನ್ನು ಹೊತ್ತಿಸಿ ನಡುವೆ ಕುಳಿತಿರುವ ಆ ತಪಸ್ವಿಗೆ ಪೀಡೆಯಾಗುವುದಿಲ್ಲವೇ? ಆ ತಪವಾದರೋ ಅವನು ಮನಸ್ಸಿನಲ್ಲಿ ಸಂಕಲ್ಪಿಸಿದ್ದು, ಆದರೆ ಈ ರೋಗ-ರೂಪೀ ತಾಪವು ಭಗವಂತನು ಕೊಟ್ಟದ್ದಾಗಿದೆ. ಹೇಳು! ಯಾವ ತಾಪಸ್ಸು ಹೆಚ್ಚಿನದು? ಆದ್ದರಿಂದ ರೋಗವುಂಟಾದಾಗ ಭಗವಂತನ ಇಚ್ಛೆಯಂತೆ ತಪಸ್ಸಾಗುತ್ತಿದೆ ಎಂದು ತಿಳಿಯಬೇಕು, ಹಾಗಾದರೆ ಪೀಡೆಯಲ್ಲಿಯೂ ಆನಂದವಾಗುವುದು. ಒಬ್ಬನು ವ್ರತವನ್ನಚರಿಸುತ್ತಾನೆ, ಏನೂ ತಿನ್ನುವುದಿಲ್ಲ ಮತ್ತೊಬ್ಬನಿಗೆ ಅನ್ನ ದೊರಕುವುದಿಲ್ಲ. ಇಬ್ಬರೂ ಹಸಿದಿರುತ್ತಾರೆ. ಆದರೆ ವ್ರತವನ್ನಾಚರಿಸುವವನ ಮನಸ್ಸಿಗೆ ಅನ್ನ ಸಿಗದಿರುವ ದುಃಖವಾಗುವುದಿಲ್ಲ, ಪ್ರಸನ್ನತೆ ಇರುತ್ತದೆ.<span></span></p>


<p class="Page-Break"> </p>
<p class="Chapter-Heading" id="toc_marker-13">11 ಮುಕ್ತಿಯು ಸ್ವತಃಸಿದ್ಧವಾಗಿದೆ</p>
<p class="Text">ನಾವು ಸಾಧನೆಗೈದು ವಿಶೇಷ ಸ್ಥಿತಿಯನ್ನು ಪಡೆದುಕೊಂಡಾಗ ನಮಗೆ ಶ್ರೇಯಸ್ಸು ಉಂಟಾಗುವುದೆಂದು ಜನರು ಪ್ರಾಯಶಃ ತಿಳಿದುಕೊಂಡಿದ್ದಾರೆ. ಈ ಮಾತು ಸರಿಯೇ, ಆದರೆ ಪೂರ್ಣವಾಗಿ ಸರಿಯಲ್ಲ. ವಾಸ್ತವವಾಗಿ ಶ್ರೇಯಸ್ಸು, ಮುಕ್ತಿ ಸ್ವತಃಸಿದ್ಧವಾಗಿದೆ. ಅದು ಮಾಡುವುದರಿಂದ ಆಗುವುದಿಲ್ಲ. ಆದರೆ ಇದನ್ನು ಹೇಳುವ ಮನುಷ್ಯನು ಇಂದು ಅಪರಾಧಿಯಾಗುತ್ತಾನೆ. ಇವನು ಸರಿಯಾಗಿ ಹೇಳುವುದಿಲ್ಲ, ತಪ್ಪು ಹೇಳುತ್ತಾನೆಂದು ಜನರು ಅವನನ್ನು ವಿರೋಧಿಸುತ್ತಾರೆ. ಆದರೆ ಮಾತು ವಾಸ್ತವವಾಗಿ ಹೀಗೇ ಇದೆ. ನಾವು ಏನಾದರೊಂದು ಮಾಡಿದರೂ ಪ್ರಕೃತಿಜನ್ಯ ಪದಾರ್ಥಗಳೊಡನೆ ಸಂಬಂಧ ಜೋಡಿಸಿದಲ್ಲದೆ ಆಗಲಾರದು. ಪದಾರ್ಥಗಳೊಡನೆ ಸಂಬಂಧ ಜೋಡಿಸುವುದೇ ಬಂಧನವಾಗಿದೆ. ನಾವು ಏನನ್ನಾದರೂ ಮಾಡಿದರೆ ಶರೀರದ ಸಹಾಯ ಪಡೆಯುವೆವು, ಇಂದ್ರಿಯಗಳ ಸಾಹಾಯತೆ ಪಡೆಯುವೆವು, ಬುದ್ಧಿಯ ಸಹಾಯತೆ ಪಡೆಯುವೆವು, ಕನಿಷ್ಟಪಕ್ಷ ಒಂದು ಕಡೆಯಲ್ಲಿ ‘ಅಹಮ್’ ಅನ್ನು ಹಿಡಿದೇ ಏನಾದರೂ ಮಾಡುವೆವು. ನಮ್ಮನ್ನು ಒಂದು ಕಡೆಯಲ್ಲಿ ಹಿಡಿದಿಡುವು ದಿಲ್ಲವಾದರೆ, ಯಾರಲ್ಲಿಯೂ ಮಮತೆ ಇಡದಿದ್ದರೆ ನಮ್ಮಿಂದ ಹೇಗೆ ಮಾಡಲಾದೀತು? ಆದ್ದರಿಂದ ಮಾಡುವುದರಿಂದ ಮುಕ್ತಿ ದೊರೆಯುವುದಿಲ್ಲ. ಮಾಡುವುದರಿಂದಾಗುವ ಪದಾರ್ಥ ನಾಶವಾಗುತ್ತದೆ. ಕಾರಣ ಪ್ರತಿಯೊಂದು ಕ್ರಿಯೆಗೆ ಆರಂಭ ಮತ್ತು ಅಂತ್ಯ ಇರುತ್ತದೆ. ಕ್ರಿಯೆಯಿಂದ ದೊರಕುವ ಫಲಕ್ಕೂ ಕೂಡ ಸಂಯೋಗ ಮತ್ತು ವಿಯೋಗವಿರುತ್ತದೆ. ಮಾಡಲಾಗುವ ಪದಾರ್ಥವು ನಿತ್ಯವಾಗಿರುವುದಿಲ್ಲ.</p>
<p class="Text">ಮುಕ್ತಿ ತ್ಯಾಗದಿಂದಾಗುತ್ತದೆ. ಪದಾರ್ಥ ಮತ್ತು ಕ್ರಿಯಾರೂಪೀ ಪ್ರಕೃತಿಯೊಡನೆ ನಮ್ಮ ಮಮತೆ ಮತ್ತು ಅಹಂತೆ ಇಲ್ಲವಾದರೆ ನಮ್ಮ ಮುಕ್ತಿಯು ಸ್ವತಃಸಿದ್ಧವಾಗಿದೆ. ನಾವು ಮಮತೆ ಮತ್ತು ಅಹಂತೆಯಿಂದ ಬಂಧಿತರಾಗಿದ್ದೇವೆ. ಅದನ್ನು ನಾವು ಬಿಟ್ಟರೆ ಬಿಟ್ಟುಹೋಗುವುದು, ಇಲ್ಲವಾದರೆ ಗುರುಗಳಾಗಲಿ, ಸಂತರಾಲಿ, ಭಗವಂತನೇ ಆದರೂ ಬಿಡಿಸಲಾರರು. ನೀವು ನಿಮ್ಮನ್ನು ಭಗವಂತನಿಗೆ ಅರ್ಪಿಸಿಕೊಂಡರೆ ಭಗವಂತನು ಬಿಡಿಸಿಯಾನು ಅದಿಲ್ಲದಿದ್ದರೆ ಭಗವಂತನು ತಾನೇ ಯಾರನ್ನೂ ಬಿಡಿಸುವುದಿಲ್ಲ. ಎಷ್ಟೇ ಒಳ್ಳೆಯ ಮನುಷ್ಯರಿರಲಿ, ಅವರು ಯಾರ ಮೇಲೂ ನೀನು ಹೀಗೇ ಮಾಡು ಎಂಬ ತಮ್ಮ ಮತವನ್ನು ಹೇರುವುದಿಲ್ಲ. ಕೇಳಿದರೆ ಉತ್ತರಿಸುವರು, ಹಿತದ ಮಾತು ಹೇಳುವರು. ಆದರೆ ಬಲವಂತ ಮಾಡುವುದಿಲ್ಲ. ಭಗವಂತನೂ ಅಷ್ಟೇ, ಬಲವಂತ ಮಾಡುವುದಿಲ್ಲ. ಭಗವಂತನು ನಮ್ಮನ್ನು ಉದ್ಧರಿಸಬೇಕೆಂದು ನಾವೇನೋ ಹೇಳುತ್ತೇವೆ, ಆದರೆ ನಾವು ಭಗವಂತನಿಗೆ ಶರಣಾಗದೇ ಇರುವಾಗ ನಮ್ಮ ಉದ್ಧಾರ ಹೇಗೆ ಮಾಡುವನು? ಭಗವಂತನು ಯಾರ ಸ್ವಾತಂತ್ರ್ಯವನ್ನೂ ಕಿತ್ತುಕೊಳ್ಳುವುದಿಲ್ಲ. ನೀವು ಎಲ್ಲ ರೀತಿಯಲ್ಲಿ ಭಗವಂತನಿಗೆ ಸ್ವಾತಂತ್ರ್ಯವನ್ನು ಕೊಟ್ಟುಬಿಡಿ, ಅವನು ಎಲ್ಲ ಕೆಲಸಗಳನ್ನೂ ಮಾಡಿಬಿಡುವನು.</p>
<p class="Text">ಅಹಂತೆ ಮತ್ತು ಮಮತೆಯೇ ಪತನವಾಗಿಸುವ ವಸ್ತುವಾಗಿದೆ. ಇವುಗಳನ್ನು ನೀವು ಹೇಗಾದರೂ ಬಿಟ್ಟುಬಿಟ್ಟರೆ ಉದ್ಧಾರವಾಗುವುದು. ಮಾತು ಎಷ್ಟು ವಿಲಕ್ಷಣವಾಗಿದೆ ಎಂದರೆ-ಅದರ ಮಹಿಮೆಯನ್ನು ನಾನು ಹೇಳಲಾರೆ. ನಾವು ಶರೀರದ ಮೇಲಿನ ಮಮತೆಯನ್ನು ಸರ್ವಥಾ ಬಿಟ್ಟುಬಿಟ್ಟರೆ ಪ್ರಾಯಶಃ ಶರೀರ ಕಾಹಿಲೆ ಬೀಳುವುದಿಲ್ಲ. ಇಂದ್ರಿಯಗಳ ಮೇಲಿನ ಮಮತೆಯನ್ನು ಬಿಟ್ಟರೆ ಇಂದ್ರಿಯಗಳಲ್ಲಿ ಕೆಡುಕುತನ ಇರುವುದಿಲ್ಲ. ಮನಸ್ಸಿನ ಮಮತೆಯನ್ನು ಬಿಟ್ಟರೆ ಮನಸ್ಸಿನಲ್ಲಿ ಕೆಟ್ಟತನ ಇರುವುದಿಲ್ಲ. ಬುದ್ಧಿಯ ಮೇಲಿನ ಮಮತೆಯನ್ನು ಬಿಟ್ಟರೆ ಬುದ್ಧಿಯಲ್ಲಿ ಕೆಡಕು ಇರುವುದಿಲ್ಲ. ಹೀಗೆಯೇ ನನ್ನತನದ ಜೊತೆಗೆ ಇರುವ ಮಮತೆಯನ್ನು ತ್ಯಾಗಮಾಡಿದರೆ ಯಾವ ಕೆಡಕೂ ಇರುವುದಿಲ್ಲ. ಕೆಟ್ಟತನವು ಕೇವಲ ನಾವು ಸಂಬಂಧ ಜೋಡಿಸುವುದರಿಂದಲೇ ಉಂಟಾಗಿರುವುದು ಮೂಲ ವಿಚಾರವಾಗಿದೆ. ನಾವು ಎಷ್ಟೆಷ್ಟು ಸಂಬಂಧ ಜೋಡಿಸಿ ಆಗ್ರಹ ಮಾಡುತ್ತೇವೆಯೋ, ಮಮತೆಯನ್ನು ಇಡುತ್ತೇವೆಯೋ ಅಷ್ಟೇ ಕೆಡುಕು ಅದರಿಂದ ಬರುತ್ತದೆ, ಅಶುದ್ಧಿ ಬರುತ್ತದೆ. ಮಮತೆ ಮತ್ತು ಅಹಂತೆಯನ್ನು ಸಂಪೂರ್ಣವಾಗಿ ಬಿಟ್ಟುಬಿಟ್ಟರೆ ಮುಕ್ತಿಯು ಸ್ವತಃಸಿದ್ಧವಾಗಿದೆ. ಈ ಮಾತು ಅರಿವಿಗೆ ಬರುವುದು ಕಠಿಣವಾಗಿದೆ. ಗಮನಹರಿಸಿದರೆ ಅರಿವಿಗೆ ಬಂದೀತು. ಆದರೆ ಈ ದಿಕ್ಕಿನಲ್ಲಿ ಸೋದರರು ಗಮನ ಕೊಡುವುದೇ ಇಲ್ಲ.</p>
<p class="Text">ಮುಕ್ತಿಯಾಗುವುದರಿಂದ ಜೀವಿಯ ಜನನ-ಮರಣ ಅಳಿದುಹೋದರೆ ಪ್ರಪಂಚವೇ ಅಳಿದುಹೋದೀತು! ಎಂಬ ಪ್ರಶ್ನೆಯೊಂದಿದೆ. ಏಕೆಂದರೆ, ಎಷ್ಟು ಜೀವಿಗಳಿಗೆ ಮುಕ್ತಿಯಾಗುವುದೋ, ಅಷ್ಟು ಜೀವರು ಪ್ರಪಂಚದಲ್ಲಿ ಕಡಿಮೆ ಯಾಗುವುವು ಮತ್ತು ಈ ಪ್ರಕಾರ ಕಡಿಮೆಯಾಗುತ್ತ ಆಗುತ್ತ ಸರ್ವಥಾ ಅಳಿಸಿದು ಹೋಗುವುವು. ಆದ್ದರಿಂದ ಮುಕ್ತಿಯಾದ ನಂತರ ಮತ್ತೆ ಜನ್ಮವಾಗುವುದಿಲ್ಲ ಎಂಬುದಿಲ್ಲ. ಜೀವರು ಮಹಾಪ್ರಳಯದವರೆಗೆ ಜನಿಸುವುದಿಲ್ಲ. ಆದರೆ ಮಹಾಸರ್ಗದಲ್ಲಿ ಮತ್ತೆ ಜನ್ಮಪಡೆಯುತ್ತವೆ ಎಂಬುದಾಗಿ ಸಿದ್ಧಾಂತವನ್ನು ಜನರು ಮಾಡಿಕೊಂಡಿದ್ದಾರೆ. ಇದಕ್ಕೆ ಕಾರಣವೇನು? ಎಂದರೆ-ಅವರು ಮುಕ್ತಿಯನ್ನು ಕೃತ್ರಿಮವೆಂದು ಒಪ್ಪಿದ್ದಾರೆ. ನಾವು ಮಾಡುವುದರಿಂದ ಉಂಟಾಗುತ್ತದೆ, ಆದ್ದರಂದ ಸದಾ ಹೇಗೆ ಇರಬಲ್ಲದು? ಆದರೆ ವಾಸ್ತವವಾಗಿ ಮುಕ್ತಿಯು ಸ್ವತಃಸಿದ್ಧವಾಗಿದೆ, ಸ್ವಾಭಾವಿಕವಾಗಿದೆ. ಮಾಡುವುದು ಅಸ್ವಾಭಾವಿಕವಾಗಿದೆ. ಅಸ್ವಾಭಾವಿಕತೆಯನ್ನು ಅಳಿಸಿ ಹಾಕಿದರೆ ಸ್ವಾಭಾವಿಕತೆಯು ಹೇಗಿದೆಯೋ ಹಾಗೆಯೇ ಇದ್ದುಬಿಡುವುದು. ಈ ವಿಷಯವನ್ನು ಆಳವಾಗಿ ವಿಮರ್ಶಿಸಿ ತಿಳಿದುಕೊಳ್ಳಿ.</p>
<p class="Text">ನೀವು ಸ್ವಲ್ಪ ವಿಚಾರಮಾಡಿ ಯಾವ ಹಣವನ್ನು ನೀವು ನಮ್ಮದೆಂದು ತಿಳಿದುಕೊಂಡಿರುವಿರೊ, ಅದೇ ಹಣದ ಚಿಂತೆ ನಿಮಗೆ ಆಗುತ್ತದೆ. ಪ್ರಪಂಚದಲ್ಲಿ ಲೆಕ್ಕವಿಲ್ಲದಷ್ಟು ಹಣವು ಬಿದ್ದಿದೆ, ಆದರೆ ಅದರ ಚಿಂತೆ ನಿಮಗಿಲ್ಲ. ಆದ್ದರಿಂದ ಚಿಂತೆಯಾಗುವುದಕ್ಕೆ ಹಣವು ಕಾರಣವಲ್ಲ, ನನ್ನತನ (ನಾನು, ನನ್ನದು)-ಕಾಣವಾಗಿದೆ. ನಿಮ್ಮವರೆಂದು ನೀವು ಒಪ್ಪಿಕೊಂಡಿರುವವರಿಗೆ ಲಾಭವಾದರೆ ನಿಮಗೆ ಸಖವೆನಿಸುತ್ತದೆ, ಅವರಿಗೆ ಹಾನಿಯುಂಟಾದರೆ ದುಃಖವಾಗುತ್ತದೆ. ಆದರೆ ಯಾರೊಡನೆ ನಮಗೆ ಯಾವುದೇ ಸಂಬಂಧವಿಲ್ಲವೋ, ಅವರಿಗೆ ಲಾಭ ಅಥವಾ ಹಾನಿಯಾಗಲಿ, ಅವರು ಸಾಯಲಿ ಅಥವಾ ಬದಕಲಿ, ನಮಗೆ ಸುಖ-ದುಃಖಗಳಾಗುವುದಿಲ್ಲ. ಯಾರಲ್ಲಿ ಮಮತೆ ಇರಿಸಿದ್ದೇವೆಯೋ, ಅವರದೇ ಬಂಧನವಾಗಿದೆ. ಯಾರಲ್ಲಿ ಮಮತೆ ಇಲ್ಲವೋ, ಅವರ ಬಂಧನ ನಮಗಿರುವುದಿಲ್ಲ.</p>
<p class="Text">ನೀವು ವಿಚಾರಮಾಡಿ ನೋಡಿದರೆ ಮಮತೆಯ ತ್ಯಾಗವು ತುಂಬಾ ಸುಲಭವಾಗಿದೆ. ಯಾರನ್ನು ನಾವು ನಮ್ಮವರು ಎಂದು ಒಪ್ಪಿಕೊಂಡಿದ್ದೇವೋ ಅವರನ್ನು ನಮ್ಮವರಲ್ಲ ಎಂದು ತಿಳಿದುಕೊಳ್ಳುವುದರಲ್ಲಿ ನಾವು ಸ್ವತಂತ್ರರಾಗಿದ್ದೇವೆ, ಪರಾಧೀನರಲ್ಲ. ಆದರೆ ಅದರಿಂದ ಸುಖಪಡೆಯಲು ಇಚ್ಛಿಸುತ್ತೇವೆ, ಅದಕ್ಕಾಗಿ ಪರಾಧೀನರಾಗುತ್ತೇವೆ. ಸಂಯೋಗಜನ್ಯ ಸುಖದಲ್ಲಿ ಸಿಕ್ಕಿಬೀಳುವಿರಾದರೆ ಪರಾಧೀನತೆಯಿಂದ ಬದುಕಿ ಉಳಿಯಲಾರಿರಿ. ಭಗವಂತನು ಸ್ಪಷ್ಟವಾಗಿ ಹೇಳುತ್ತಾನೆ-</p>
<p class="Shlok">ಯೇ ಹಿ ಸಂಸ್ಪರ್ಶಜಾ ಭೋಗಾ ದುಃಖಯೋನಯ ಏವತೇ ।</p>
<p class="Shlok">ಆದ್ಯಂತವಂತಃ ಕೌಂತೇಯ ನ ತೇಷು ರಮತೇ ಬುಧಃ ॥</p>
<p class="TXT-Right">(ಗೀತೆ 5/22)</p>
<p class="Text">ಸಂಬಂಧ ಜನ್ಯ ಸುಖವು ದುಃಖಕ್ಕೆ ಕಾಣವಾಗಿದೆ ಮತ್ತು ಆದಿ ಅಂತ್ಯವುಳ್ಳವುಗಳಾಗಿವೆ, ಅದಕ್ಕಾಗಿ ವಿವೇಕಿಯಾದ ಪುರುಷನು ಅವುಗಳಲ್ಲಿ ರಮಿಸುವುದಿಲ್ಲ. ಯಾರು ಅವುಗಳಲ್ಲಿ ಮಿಸುವುದಿಲ್ಲವೋ ಅವನಿಗೆ ಶ್ರೇಯಸ್ಸುಂಟಾಗುತ್ತದೆ.</p>
<p class="Text">ಸಂಯೋಗಜನ್ಯ ಸುಖದ ಲೋಲುಪತೆಯೇ ಪ್ರಪಂಚದಲ್ಲಿ ನಮ್ಮನ್ನು ಬಂಧಿಸುವ ವಸ್ತುವಾಗಿದೆ. ನಾನು ಮೊದಲೂ ಹೇಳಿದ್ದೆ, ಇಂದೂ ಹೇಳುತ್ತೇನೆ. ನಾನು ವ್ಯಾಸಂಗ ಮಾಡಿದೆ, ಸತ್ಸಂಗ ಮಾಡಿದೆ, ವ್ಯಾಖ್ಯಾನ ಮಾಡಿದೆ, ಇಷ್ಟಾದರೂ ವಿಷಯವೇನು? ಬಂಧನವೆಲ್ಲಿದೆ? ಎಂಬ ಸಮಾಧಾನಕರ ಉತ್ತರ ದೊರಕಲಿಲ್ಲ. ನಂತರ ಸಂತರ ಕೃಪೆಯಿಂದ ಸಂಬಂಧಜನ್ಯ ಸುಖದ ಇಚ್ಛೆಯೇ ಮೂಲಬಂಧನವೆಂಬ ಮಾತು ತಿಳಿದುಬಂತು. ಸುಖದ ಇಚ್ಛೆಯು ಸಮಾಧಿ ಯವರೆಗಿರುತ್ತದೆ. ಈ ಸುಖದ ಇಚ್ಛೆಯೇ ಬಂಧಿಸುವುದಾಗಿದೆ. ಈ ಮಾತನ್ನು ನೀವು ಪೂರ್ಣವಾಗಿ ನಂಬಿರಿ.</p>
<p class="Text"><span class="char-style-override-1">ಶ್ರೋತಾ - </span>ಇದು ಸರಿಯಾದ ವಿಚಾರವೆಂದು ತೋರುತ್ತದೆ.</p>
<p class="Text"><span class="char-style-override-1">ಸ್ವಾಮೀಜಿ - </span>ಸರಿಯಾದ ವಿಚಾರವೆಂದು ಕಂಡುಬಂದರೆ ಕಟಪಟೆ ಅಳಿಸಿಹೋಗುವುದಿಲ್ಲವೇಕೆ? ಎಲ್ಲಿಯೋ ದೋಷವಿದೆ. ಯಾವುದರಿಂದ ಕಟಪಟೆ ಇಲ್ಲವಾಗುತ್ತದೆಯೋ ಆ ಮಾತನ್ನು ಹೆಚ್ಚಾಗಿ ಆದರಿಸಿರಿ. ಕಟಪಟೆ ಇದೆಯಾದರೆ ಅದರ ಮೂಲದವೆಲ್ಲಿದೆ? ಎಂಬುದರ ಕಡೆಗೆ ಗಮನಕೊಡಿ. ಎಲ್ಲಿಯಾದರೂ ಮನಸ್ಸಿನಲ್ಲಿ ಗೊಂದಲ ಉಂಟಾದರೆ ಮೂಲದಲ್ಲಿ ದೋಷವೆಲ್ಲಿದೆ? ಯಾವ ದೋಷವಿದೆ? ಎಂದು ವಿಚಾರಮಾಡಿ. ಎಲ್ಲಿಯೋ ಮಮತೆ ಇಟ್ಟಿದ್ದೀರಿ, ಪಕ್ಷಪಾತ ಮಾಡಿದ್ದೀರಿ, ಸುಖಭೋಗವನ್ನು ಇಚ್ಛಿಸಿದ್ದೀರಿ, ಯಾವುದೋ ಲಾಭವನ್ನು ಬಯಸಿದ್ದೀರಿ, ಏನನ್ನೋ ಪಡೆಯುವ ಇಚ್ಛೆಮಾಡಿದ್ದೀರಿ, ಇಲ್ಲವಾದರೆ ಗೊಂದಲವಾಗಲಾರದು.</p>
<p class="Text"><span class="char-style-override-1">ಶ್ರೋತಾ -</span> ಪರಮಾತ್ಮನಿಗಾಗಿ ವ್ಯಾಕುಲರಾದಾಗ ಯಾವುದೋ ಸಾಂಸಾರಿಕ ಸುಖ ಉಂಟಾಗುವುದರಿಂದ ನಾವು ಆ ಸಖದೆಡೆಗೆ ಧಾವಿಸುತ್ತೇವೆ, ವ್ಯಾಕುಲತೆಯ ಕಡೆಗೆ ತಿರುಗುವುದಿಲ್ಲ. ಇಂತಹ ಸಮಯದಲ್ಲಿ ಏನು ಮಾಡಬೇಕು?</p>
<p class="Text"><span class="char-style-override-1">ಸ್ವಾಮೀಜಿ - </span>ವ್ಯಾಕುಲತೆಯಲ್ಲಿಯೇ ಇರಿ, ಭೋಗದ ಕಡೆ ಧಾವಿಸಬೇಡಿ. ಭೋಗವನ್ನು ಹಿಡಿದುಕೊಳ್ಳಬೇಡಿ, ಭೋಗದ ಕಾರಣವನ್ನು ಅರ್ಥಾತ ರಾಗವನ್ನು ಹಿಡಿಯಿರಿ ಮತ್ತು ಅದನ್ನು ಅಳಿಸಿಹಾಕಿರಿ. ಈ ಮಾತು ನಿಮ್ಮದಾಯಿತಲ್ಲ, ಇದರಿಂದ ಬಹಳ ಲಾಭವಾಗುತ್ತದೆ. ನಿಮ್ಮಷ್ಟಕ್ಕೆ ನೀವೇ ವಿಚಾರಮಾಡಿದರೆ ಈ ಅಡ್ಡಿ ನಿವಾರಣೆಯಾಗುವುದಿಲ್ಲ. ಮತ್ತೇನೆಂದರೆ-ಪರಸ್ಪರ ಮನಬಿಚ್ಚಿ ಮಾತನಾಡಿದಾಗಲೇ ಇದನ್ನು ತೊಡೆದುಹಾಕಲು ಸಹಾಯ ವಾಗುತ್ತದೆ. ಇದನ್ನು ನಾನು ನೋಡಿದ್ದೇನೆ. ನನಗೆ ಯಾರಾದರೂ ತಿಳಿಯಹೇಳಿದರೆ ಆ ಕಾರ್ಯವು ನನಗೆ ಬಹಳ ಸುಗಮವಾಗುತ್ತದೆ. ಸ್ವಯಂ ಯೋಚಿಸುತ್ತೇನೆ, ತಿಳಿದುಕೊಳ್ಳುತ್ತೇನೆ, ಆದರೂ ಕೂಡ ಕಡೆಗೆ ತಿಳಿದು ಬರುತ್ತದೆ. ಆದರೆ ಇನ್ನೊಬ್ಬನು ತಿಳಿಯಪಡಿಸುವುದರಿಂದ ಬಹಳ ಶೀಘ್ರವಾಗಿ ವ್ಯತ್ಯಾಸದ ಅರಿವಾಗುವುದು. ನನ್ನ ಪ್ರಕೃತಿಯು ಹೀಗಿದೆ- ಇತರರ ಪ್ರಕೃತಿಯೂ ಹೀಗೆಯೇ ಇರಬಹುದು ಎಂದು ತಿಳಿಯುತ್ತೇನೆ. ತಿಳಿಯಪಡಿಸುವ ನನ್ನ ಈ ಪ್ರವೃತ್ತಿಯನ್ನು ಶ್ರೇಷ್ಠವೆಂದು ನಾನು ಒಪ್ಪುವುದಿಲ್ಲ. ಬೇರೆಯವರಿಗೆ ಉಪದೇಶ ಮಾಡುವುದು, ಅವರಿಗೆ ತಿಳಿಯಹೇಳುವುದು, ತನ್ನ ಮೂರ್ಖತೆಯನ್ನು ಒಪ್ಪಿಕೊಳ್ಳುವುದಾಗಿದೆ, ನಮ್ಮ ಅಭಿಮಾನವನ್ನು ಸ್ವೀಕರಿಸುವುದಾಗಿದೆ ಮತ್ತು ಇತರರನ್ನು ಮೂರ್ಖರೆಂದು ತಿಳಿಯುವುದಾಗಿದೆ. ಬೇರೆಯವರನ್ನು ದಡ್ಡರೆಂದು ತಿಳಿಯುವುದು ತನ್ನನ್ನು ಬುದ್ಧಿವಂತನೆಂದು ತಿಳಿಯುವುದು ಗುಣವಲ್ಲ, ದೋಷವಾಗಿದೆ, ಪತನ ವಾಗಿಸುವುದಾಗಿದೆ. ಹೀಗೆ ಒಪ್ಪಿಕೊಂಡಿದ್ದರೂ ಕೂಡ ತಿಳಿಯಹೇಳುವ ಪ್ರವೃತ್ತಿ ನನಗುಂಟಾಗುತ್ತದೆ. ಏಕಾಗುತ್ತದೆ? ಇದರಲ್ಲಿ ಕೆಲವು ಕಾರಣಗಳಿರಬಹುದು. ವಿಚಾರಮಾಡಿ ನೋಡಿದರೆ ಯಾರಾದರೂ ತಿಳಿಯಹೇಳಿದರೆ ನನಗೆ ಲಾಭವಾಗುತ್ತದೆ. ಆದ್ದರಿಂದ ಇತರರಿಗೆ ಏನಾದರೂ ತಿಳಿಯಹೇಳಿದರೆ ಅವರಿಗೂ ಲಾಭವಾಗಬಹುದು ಅದಕ್ಕಾಗಿ ನನಗೆ ತಳಿಯಹೇಳುವ ಪ್ರವೃತ್ತಿ ಉಂಟಾಗುತ್ತದೆ. ಪರಸ್ಪರ ವಿಚಾರ-ವಿನಿಮಯ ಮಾಡುವುದರಿಂದ ವಿಷಯ ಸ್ಪಷ್ಟವಾಗುತ್ತದೆ ಮತ್ತು ಹಾಗೆ ಅನುಷ್ಠಾನ ಮಾಡಲು ತಂಬಾ ಸಹಾಯವಾಗುತ್ತದೆ. ಆದ್ದರಿಂದ ಪರಸ್ಪರ ವಿಚಾರ-ವಿನಿಮಯವಾಗಬೇಕು, ವಿಚಾರಗಳ ಆದಾನ-ಪ್ರದಾನವಾಗಬೇಕು. ಕೇವಲ ಉಪದೇಶ ಮಾಡಿ ಗುರುವಾಗಿ ಬಿಡುವುದರಿಂದ ಲಾಭವಾಗುವುದಿಲ್ಲ. ಇಬ್ಬರೂ ಸಮಾನರೆಂದು ತಿಳಿದು ಪರಸ್ಪರ ವಿಚಾರಮಾಡೋಣ. ಕೆಲವು ವಿಷಯವನ್ನು ನಾನು ಬಲ್ಲೆ ಇನ್ನು ಕೆಲವು ವಿಷಯವನ್ನು ನೀವು ಬಲ್ಲಿರಿ, ಒಟ್ಟಿನಲ್ಲಿ ಸಮರಾದೆವಲ್ಲ? ಹೀಗೆ ಸಮರಾಗಿ, ವಿಚಾರಮಾಡೋಣ. ನಾನು ಹೇಳಿದ್ದನ್ನು ನೀವು ಒಪ್ಪಿ, ನೀವು ಹೇಳಿದ್ದನ್ನು ನಾನು ಒಪ್ಪಿದರೆ ಇದರಿಂದ ನಮ್ಮಿಬ್ಬರಿಗೂ ಲಾಭವಾಗುವುದು. ಆದರೆ ಇದು ಆಗುವುದು ಯಾವಾಗ? ಹೇಳುವವನು ನಾನು ತಿಳಿದವನಾಗಿದ್ದೇನೆ ಮತ್ತು ಇವರೆಲ್ಲ ದಡ್ಡರಾಗಿದ್ದಾರೆ ಎಂದು ತನ್ನಲ್ಲಿ ತಾನು ಅಭಿಮಾನಪಡದಿರುವಾಗ ಆಗುತ್ತದೆ. ನಾವೂ ತಿಳಿಯಬೇಕಾದದ್ದಿದೆ ಮತ್ತು ನೀವೂ ತಿಳಿಯಬೇಕಾದದ್ದಿದೆ ಹೀಗೆ ತಿಳಿದು ವಿಚಾರಮಾಡಿದರೆ ನಮ್ಮ ತಿಳುವಳಿಕೆ ಹೆಚ್ಚಿ ಜ್ಞಾನವಾಗುವುದು.</p>
<p class="Text"><span class="char-style-override-1">ಶ್ರೋತಾ - </span>ಹಿಂದೆ ಅನುಭವಿಸಿದ ಸುಖವು ಪದೇ-ಪದೇ ನೆನಪಾಗುತ್ತಿದೆಯಲ್ಲ?</p>
<p class="Text"><span class="char-style-override-1">ಸ್ವಾಮೀಜಿ - </span>ಎಂದಮೇಲೆ, ಸುಖಭೋಗದ ಪರಿಣಾಮ ಒಳ್ಳೆಯದಾ ಗಿಲ್ಲವಲ್ಲವೇ? ಹಿಂದೆ ಆಗಿಹೋದ ಸುಖಭೋಗದ ಸಂಸ್ಕಾರಗಳು ಇವೆ. ಈ ತನಕ ಆ ಸಂಸ್ಕಾರಗಳಿಂದ ನಮಗೆ ಬಿಡುಗಡೆಯಾಗಿಲ್ಲ. ಆದ್ದರಿಂದ ಈಗ ಈ ಸಖಭೋಗದ ಆಸಕ್ತಿಯನ್ನು ಬಿಡಬೇಕೆಂಬುದು ಸಿದ್ಧವಾಗುತ್ತದೆ.</p>
<p class="Text">ಸುಖಲೋಲುಪತೆಯು ಹೇಗೆ ಬಿಟ್ಟುಹೋಗುವುದು? ಇದು ಪ್ರಶ್ನೆಯಾಗಿದೆ. ಸಖಲೋಲುಪತೆಯಲ್ಲಿ ಮುಳುಗಿ ನಾವು ಮೋಸಹೋಗುತ್ತೇವೆ. ತಿಳಿದಿದ್ದರೂ, ಹೇಳುತ್ತಿದ್ದರೂ, ತಿಳಿಸುತ್ತಿದ್ದರ್ದೂ, ಓದುತ್ತಿದ್ದರೂ ಕೂಡ ಅದರಲ್ಲಿ ಮೋಸ ಹೋಗುತ್ತೇವೆ. ಆದ್ದರಂದ, ಇತರನ್ನು ಸುಖವಾಗಿಸುವುದು ಹೇಗೆ? ಎಂಬ ಭಾವವನ್ನು ನಮ್ಮದಾಗಿಸಿಕೊಳ್ಳುವುದೇ ಅದರಿಂದ ನಮ್ಮನ್ನು ಬಿಡಿಸಿಕೊಳ್ಳುವ ಸುಲಭವೂ, ಸರಳವೂ ಆದ ಉಪಾಯವಾಗಿದೆ. ಮನೆಯಲ್ಲಿ ತಂದೆ- ತಾಯಿಗಳಿಗೆ ಸುಖವಾಗುವುದು ಹೇಗೆ? ಹೆಂಡತಿಗೆ ಸುಖವಾಗುವುದು ಹೇಗೆ? ಮಕ್ಕಳಿಗೆ ಸುಖ ಹೇಗಾಗುವುದು? ಸೋದರ-ನಾದಿನಿಯರು ಸುಖವಾಗಿರುವ ಬಗೆಹೇಗೆ? ಮಿತ್ರರಿಗೆ ಸುಖಹೇಗಾಗುವುದು? ಇವರಿಗೆ ಸುಖವುಂಟಾಗಲು, ಇವರಿಗೆ ಹಿತವಾಗಲು, ಇವರಿಗೆ ಶ್ರೇಯಸ್ಸುಂಟಾಗಲು, ಇವರ ಮಾತನ್ನು ನಡೆಸಿಕೊಡಲು, ಇವರನ್ನು ಆದರಿಸಲು, ಇವರನ್ನು ಪ್ರಶಂಸಿಸಲು ನಾನು ಯಾವ ಪ್ರಕಾರ ಸೇವೆ ಮಾಡಬೇಕು? ಎನ್ನುವ ಪ್ರವೃತ್ತಿಯು ಬಲವತ್ತರವಾದರೆ ಸುಖಭೋಗದ ರುಚಿಯು ಅಳಿದುಹೋಗುವುದು.</p>
<p class="Shlok">ಬಹುತ ಪ್ರೀತಿ ಪುಜಾ ಇಬೇ ಪರ, ಪೂಜಿಬೇ ಪರ ಥೋರಿ ।</p>
<p class="TXT-Right">(ವಿನಯಪತ್ರಿಕಾ 158)</p>
<p class="Text">ಪೂಜೆ ಮಾಡಿಸಿಕೊಳ್ಳುವುದಕ್ಕೆ ಹೆಚ್ಚು ಪ್ರೀತಿ ಇದೆ ಮತ್ತು ಪೂಜಿಸುವುದಕ್ಕೆ ಕಡಿಮೆ ಇದೆ. ಸುಖ ಪಡೆಯುವುದಕ್ಕೆ ಹೆಚ್ಚು ಇಚ್ಛೆ ಇದೆ ಮತ್ತು ಸುಖ ಕೊಡಲು ಕಡಿಮೆ ಇದೆ. ಕೊಡುವ ಇಚ್ಛೆ ಪ್ರಬಲವಾದರೆ ಕೆಲಸ ಸರಿಯಾದೀತು.</p>
<p class="Text"><span class="char-style-override-1">ಶ್ರೋತಾ-</span>ಸುಖ ಪಡೆಯುವಾಗ ತತ್ಕಾಲ ಸುಖಸಿಗುತ್ತದೆ, ಆದರೆ ಸಖ ಕೊಡುವಾಗ ತತ್ಕಾಲ ಸುಖ ಸಿಗುವುದಿಲ್ಲ.</p>
<p class="Text"><span class="char-style-override-1">ಸ್ವಾಮೀಜಿ-</span>ಓದುವ ಸಮಯದಲ್ಲಿ ಬಾಲಕನಿಗೆ ಓದಿನಲ್ಲಿ ಸುಖ ಕಾಣಿಸುವುದಿಲ್ಲ, ಆಟದಲ್ಲಿ ಸುಖ ತೋರುತ್ತದೆ. ಆದರೆ ಗುರುಗಳು ಕಲಿಸುವುದರಿಂದ ಓದಲು ಪ್ರಾರಂಭಿಸುತ್ತಾನೆ ಮತ್ತು ಕೆಲವು ಪರೀಕ್ಷೆಗಳನ್ನೂ ಪಾಸು ಮಾಡುತ್ತಾನೆ, ಆಗ ಓದಿನಲ್ಲಿ ಆಸಕ್ತಿ ಉಂಟಾಗುತ್ತದೆ. ಆದ್ದರಿಂದ ಮೊದಲು ಇವನು ಒಣ-ಬಂಡೆಯಂತಿದ್ದನು. ಒಣ-ಬಂಡೆಯಲ್ಲಿ ಉಪ್ಪಾಗಲೀ, ಸಕ್ಕರೆಯಾಗಲೀ ಇಲ್ಲದಿರುವಾಗ ಅದನ್ನು ನೆಕ್ಕುವುದು ಹೇಗೆ? ಆದರೆ ಯಾರಾದರೂ ನೆಕ್ಕಿರಿ, ‘ಸರಿಹೋಗುವುದು’ ಎಂದು ಹೇಳಿದರೆ ಅದರಂತೆ ಮಾಡಲು ಪ್ರಾರಂಭಿಸಿ. ಹಾಗೆಯೇ ಇವರು ಹೇಳುತ್ತಾರೆ ಅದಕ್ಕಾಗಿ ಸುಖವನ್ನು ಬಿಟ್ಟುಬಿಡಿ ಮತ್ತು ಇತರರಿಗೆ ಸುಖವನ್ನುಂಟುಮಾಡಿ. ಇವರು ನಮ್ಮ ಹಿತಕ್ಕೋಸ್ಕರ ಹೇಳುತ್ತಾರೆ ಎಂಬ ವಿಶ್ವಾಸವಿದೆಯಲ್ಲ, ಅದು ಸಾಕು. ಭಗವಂತನ ವಚನಗಳು ನಮ್ಮ ಶ್ರೇಯಸ್ಸಿಗಾಗಿ ಇದೆ. ಅದಕ್ಕಾಗಿ ಅವನು ಹೇಳಿರುವುದರಿಂದ ಪ್ರಾರಂಭಿಸಿ. ಭಗವಂತನು ಹೇಳಿರುವನು-ಸಾತ್ವಿಕ ಸುಖವು ಪ್ರಾರಂಭದಲ್ಲಿ ವಿಷದಂತೆ ಇದೆ ಮತ್ತು ಪರಿಣಾಮದಲ್ಲಿ ಅಮೃತದಂತೆ ಇದೆ. ಯತ್ತದಗ್ರೇ ವಿಷಮಿವ ‘ಪರಿಣಾಮೇಮೃತೋಪಮವ್’ (ಗೀತೆ18/37) ಪ್ರಾರಂಭದಲ್ಲಿ ವಿಷದಂತಿದೆ-ಈ ಮಾತು ಮೊದಲು ನನ್ನ ಅರಿವಿಗೆ ಬರಲಿಲ್ಲ. ಸಾತ್ವಿಕತೆಯಲ್ಲಿ ಪ್ರಾರಂಭದಲ್ಲಿಯೇ ಆನಂದವಿದೆ, ಸುಖವಿದೆ ಮತ್ತು ಭಗವಂತನು ಪ್ರಾರಂಭದಲ್ಲಿ ವಿಷದಂತೆ ಎಂದು ಹೇಳುತ್ತಾನೆ, ಇದು ಹೇಗೆ? ವಿಚಾರಮಾಡಿದ ಮೇಲೆ, ರಾಜಸ-ತಾಮಸ ಸುಖವನ್ನು ತ್ಯಾಗಮಾಡುವುದರಲ್ಲಿ ಕಠಿಣತೆ ಇರುತ್ತದೆ ಅದಕ್ಕಾಗಿ ಸಾತ್ವಿಕ ಸುಖವು ಮೊದಲು ವಿಷದಂತೆ ತೋರುತ್ತದೆಂದು ತಿಳಿದುಬಂತು.</p>
<p class="Text">ಇತರರಿಗೆ ಸುಖವಾಗುವುದು ಹೇಗೆ? ಇತರರ ಮಾತು ನಡೆಸುವುದು ಹೇಗೆ? ಇತರರ ಶ್ರೇಯಸ್ಸಾಗುವುದು ಹೇಗೆ? ಈ ವಿಷಯದ ಕುರಿತು ವಿಚಾರಮಾಡಿ. ಪ್ರಾಣಿಮಾತ್ರದ ಹಿತದಲ್ಲಿ ಪ್ರೀತಿ, ಆಸಕ್ತಿ ಯಾರಿಗಿದೆಯೋ ಅವರು ನನ್ನನ್ನು ಪಡೆಯುವರು ಎಂದು ಭಗವಂತನು ಹೇಳುತ್ತಾನೆ.</p>
<p class="Text"><span class="char-style-override-1">‘ತೇ ಪ್ರಾಪ್ನುವಂತಿ ಮಾಮೇವ ಸರ್ವಭೂತಹಿತೇ ರತಾಃ’</span> (ಗೀತೆ12/4). ನಮಗೆ ದುಃಖ ಕೊಡುವವರಿಗೂ ಸುಖಕೊಡುವುದು ಹೇಗೆ?<span class="char-style-override-1"> ‘ಉಮಾ ಸಂತ ಕಇ ಇಹಇ ಬಡಾಯೀ ಮಂದ ಕರತ ಜೋ ಕರಇ ಭಲಾಈ’</span> (ಮಾನಸ 5-41/4). ನಂತರ ಸಂತತನ ಉಂಟಾಗುತ್ತದೆ.</p>
<p class="Text">ಬೇರೆಯವರ ಹಿತ ಉಂಟುಮಾಡುವುದರಲ್ಲೇ ನಮ್ಮ ಹಿತವಿದೆ. ಹೇಗೆಂದರೆ- ನಾವು ಕನ್ನಡಿಯಲ್ಲಿ ನಮ್ಮ ಮುಖವನ್ನು ನೋಡಿದಾಗ ನಮ್ಮ ಮುಖ ಪೂರ್ವದ ಕಡೆಗಿದ್ದರೆ ಕನ್ನಡಿಯಲ್ಲಿ ಪಶ್ಚಿಮದ ಕಡೆಗಿರುವಂತೆ ಕಾಣುತ್ತದೆ. ನಮ್ಮ ಎಡ ಅದರಲ್ಲಿ ಬಲ ಮತ್ತು ನಮ್ಮ ಬಲಭಾಗ ಅದರಲ್ಲಿ ಎಡಭಾಗದಂತೆ ತೋರುವುದು. ಈಗ ದರ್ಪಣದಲ್ಲಿ ಹೇಗೆ ತೋರುತ್ತದೋ ಅದರಂತೆ ನಡೆದರೆ ತಲೆ-ಕೆಳಗಾಗಿ ಹೋಗುವೆವು. ಸಂಸಾರ-ರೂಪೀ ಕನ್ನಡಿಯಲ್ಲಿ ಸುಖಪಡೆಯುವುದು ಒಳ್ಳೆಯದೆಂದು ಕಾಣಿಸುತ್ತದೆ ಮತ್ತು ಬೇರೆಯವರಿಗೆ ಸುಖವುಂಟು ಮಾಡುವುದು ಕೆಟ್ಟದ್ದಾಗಿ ಕಾಣುತ್ತದೆ. ಈಗ ಅದರಂತೆ ಹೋದರೆ ಸ್ಥಿತಿ ಕೆಡುವುದು. ಏಕೆಂದರೆ ಜ್ಞಾನವು ಪ್ರಾರಂಭದಲ್ಲಿಯೇ ವಿರುದ್ಧವಾಯಿತು. ಪ್ರಾರಂಭದಲ್ಲಿಯೇ ಕೆಲಸ ಕೆಟ್ಟುಹೋಯಿತು. ನಮ್ಮ ಸ್ವಾರ್ಥ ಸಿದ್ಧಿಸಬಹುದು. ನಮಗೆ ಸುಖ ಸಿಗಬಹುದು ಎಂದು ತೋರುತ್ತದೆ, ಆದರೆ ಪರಿಣಾಮದಲ್ಲಿ ದುಃಖವೇ ಸಿಗುವುದು. ಆದ್ದರಿಂದ ನೀವು ನಿಮ್ಮ ಶ್ರೇಯಸ್ಸನ್ನು ಬಯಸುವಿರಾದರೆ ಈ ಪ್ರವೃತ್ತಿಯನ್ನು ಬದಲಾಯಿಸಬೇಕಾಗುತ್ತದೆ, ಇಲ್ಲದಿದ್ದರೆ ಆಪತ್ತಿಗೊಳಗಾಗುವಿರಿ. ಇತರರಿಗೆ ಸಖ ನೀಡುವುದರಿಂದ ನಮ್ಮ ಸುಖಭೋಗದ ಇಚ್ಛೆ ಇಲ್ಲವಾಗುತ್ತದೆ. ಇದು ನಿಶ್ಚಿತವಾದ ಎಲ್ಲರ ಅನುಭವವಾಗಿದೆ.</p>
<p class="Text"><span class="char-style-override-1">ಶ್ರೋತಾ - </span>ಸೇವೆ ಮಾಡುವುದರಿಂದ ತತ್ಕಾಲ ಸುಖ ಸಿಗುವುದಿಲ್ಲ, ಆದರೆ ತತ್ಕಾಲ ಅಭಿಮಾನ ಖಂಡಿತ ಉಂಟಾಗುತ್ತದೆ.</p>
<p class="Text para-style-override-2"><span class="char-style-override-1">ಸ್ವಾಮೀಜಿ - </span>ಅಭಿಮಾನದಲ್ಲಿಯೂ ‘ನಾನು ಹೀಗಿದ್ದೇನೆ’ ಎಂದು ಸಖ ದೊರಕುತ್ತದೆ. ನಾವು ಈ ಅಭಿಮಾನದ ಸುಖವನ್ನೂ ಬಿಡಬೇಕೆಂದು ವಿಚಾರ ಮಾಡಿದರೆ ಅದು ಬಿಟ್ಟುಹೋಗುವುದು. ಮಗಳ ಮದುವೆ ಮಾಡಬೇಕಾಗಿದೆ ಎಂಬ ವಿಚಾರವಿದ್ದಾಗ ನಮ್ಮ ಮಗನಲ್ಲಿರುವಷ್ಟು ಮಮತೆ ಮಗಳಲ್ಲಿರುವುದಿಲ್ಲ. ಇದೇ ಪ್ರಕಾರ ಅಭಿಮಾನದ ಸುಖವನ್ನು ಬಿಡಬೇಕಾಗಿದೆ-ಎಂಬ ಈ ವಿಚಾರ ದೃಢವಾದರೆ ಅಭಿಮಾನಜನ್ಯ ಸುಖದಲ್ಲಿ ಮಮತೆ ಇರುವುದಿಲ್ಲ.<span></span></p>


<p class="Page-Break"> </p>
<p class="Chapter-Heading" id="toc_marker-14">12 ಬಂಧನವು ಹೇಗೆ ಬಿಟ್ಟು ಹೋದೀತು?</p>
<p class="Text">ಬಂಧನ ನಿತ್ಯವಾಗಿದೆ, ಅದರಿಂದ ಬಿಡುಗಡೆಯಾದನಂತರ ಮುಕ್ತಿಯಾಗು ವುದೆಂದು ಜನರು ನಂಬಿಕೊಂಡಿದ್ದಾರೆ. ಮೂಲದಲ್ಲಿ ಆಗಿರುವ ತಪ್ಪು ಇದೇ ಆಗಿದೆ. ವಾಸ್ತವವಾಗಿ ಬಂಧನವೆಂಬುದು ಇಲ್ಲವೇ ಇಲ್ಲ. ಬಂಧನವಿದ್ದರೆ ಯಾರಿಗೂ ಮುಕ್ತಿಯಾಗುತ್ತಲೇ ಇರಲಿಲ್ಲ. ಏಕೆಂದರೆ ಸದ್ವಸ್ತುವಿಗೆ ಅಭಾವವಿ ರುವುದಿಲ್ಲ.-ನಾಭಾವೋ ವಿದ್ಯತೇ ಸತಃ (ಗೀತೆ 2/16), ಬಂಧನ ಸತ್ ಆಗಿದ್ದರೆ ಅದರ ಅಭಾವವಾಗುವುದೇ ಇಲ್ಲ. ಆದ್ದರಿಂದ ಬಂಧನವಿಲ್ಲವೇ ಇಲ್ಲ, ಕೇವಲ ಇರುವಂತೆ ತೋರುತ್ತದೆ. ಕನ್ನಡಿಯಲ್ಲಿ ಮುಖವೇನೋ ಕಾಣುತ್ತದೆ, ಆದರೆ ಅಲ್ಲಿ ಮುಖವಿದೆಯೇ? ಕನ್ನಡಿಯಲ್ಲಿ ಮುಖ ಕಾಣಿಸುತ್ತದೆಯಾದರೆ ಕನ್ನಡಿಯನ್ನು ಹಿಂದು-ಮುಂದಾಗಿ ಹಿಡಿದುಕೊಳ್ಳಿ ನೋಡೋಣ! ಇಲ್ಲದೆಯೇ ಇರುವಾಗ ಅದನ್ನು ಹಿಡಿಯುವುದೆಲ್ಲಿ ಬಂತು! ಹೀಗೆಯೇ ಈ ಪ್ರಾಪಂಚಿಕ ವಸ್ತುಗಳಲ್ಲಿ ತನ್ನತನ ಕಾಣಿಸುತ್ತದೆ. ಈ ಶರೀರ, ಕುಟುಂಬ, ಧನ-ಸಂಪತ್ತು, ವೈಭವ ಮುಂತಾದುವು ನನ್ನವು ಎಂದು ತೋರುತ್ತವೆ. ಆದರೆ ಇಂದಿನಿಂದ ನೂರು ವರ್ಷದ ಹಿಂದೆ ಇವು ನಿಮ್ಮದಾಗಿದ್ದುವೇನು? ಮತ್ತು ನೂರು ವರ್ಷಗಳ ನಂತರ ಇವು ನಿಮ್ಮದಾಗಿರುತ್ತವೇನು? ಈ ತನ್ನತನ ಮೊದಲೂ ಇರಲಿಲ್ಲ, ಆ ಮೇಲೂ ಇರುವುದಿಲ್ಲ ಹಾಗೂ ನಡುವೆ ಕೂಡ ಪ್ರತಿದಿನ ಕ್ಷಯವಾಗುತ್ತಿದೆ. ಹೀಗಿರುವಾಗ ಇದು ನಿಜ ಹೇಗಾಯಿತು? ಕನ್ನಡಿಯಲ್ಲಿ ಮೊದಲೂ ಮುಖವಿರಲಿಲ್ಲ, ನಂತರವೂ ಇರುವುದಿಲ್ಲ ಮತ್ತು ಈ ಸಮಯದಲ್ಲಿ ಕಾಣಿಸುತ್ತದೆ, ಆದರೆ ಇರುವುದಿಲ್ಲ. ಪ್ರತಿಕ್ಷಣ ಇಲ್ಲ ಎನ್ನುವುದರಲ್ಲಿ ಸರಿದುಹೋಗುತ್ತಿರುವುದು ಇದೆ ಎಂದು ಹೇಗಾದೀತು? ಇಲ್ಲದಿರುವುದನ್ನು ‘ಇದೆ’ ಎಂದು ಒಪ್ಪಿಕೊಂಡಿರಿ. ಇಲ್ಲದ್ದನ್ನು ಇದೆ ಎಂದು ಮಾನ್ಯಮಾಡುವುದನ್ನು ಬಿಟ್ಟರೆ ಮುಕ್ತಿ ಸ್ವತಃಸಿದ್ಧವಾಗಿದೆ. ತನ್ನತನ ಮೊದಲಿರಲಿಲ್ಲ, ಆಗ ಮುಕ್ತಿ ಇತ್ತು, ಆ ಮೇಲೆ ಇರುವುದಿಲ್ಲವಾದರೆ ಮುಕ್ತಿ ಇರುವುದು ಮತ್ತು ನಡುವೆ ಪ್ರತಿಕ್ಷಣ ಬಿಟ್ಟುಹೋಗುತ್ತಿದೆಯಾದರೂ ಮುಕ್ತಿಯಾಗುತ್ತಿದೆ. ಆದ್ದರಿಂದ ಬಂಧನವು ಕೃತ್ರಿಮವಾದುದು, ಕೇವಲ ಒಪ್ಪಿಕೊಂಡಿರುವುದು ಆದರೆ ಮುಕ್ತಿ ಸ್ವತಃಸಿದ್ಧವಾಗಿದೆ. ಈಗ ಹೇಳಿ! ಇದರಲ್ಲಿ ತಡವೇಕೆ ಆಗುವುದು?</p>
<p class="Text">ಬಂಧನವು ಕಳಚಿಹೋಗುವುದಿಲ್ಲ ಎಂದು ನೀವು ಒಪ್ಪಿಕೊಂಡಾಗ ಅದು ಕಳಚಿಹೋಗುವುದಿಲ್ಲ, ಏಕೆಂದರೆ ನೀವು ಪರಮಾತ್ಮನ ಅಂಶವಾಗಿದ್ದೀರಿ. ನೀವು ಬಂಧನವನ್ನು ಸ್ಥಿರವಾದದ್ದು ಎಂದು ಒಪ್ಪುವಿರಾದರೆ ಅದು ಕಳಚಿಹೋಗುವುದು ಹೇಗೆ? ಬಂಧನವಾದರೋ ಈಗ ಇದೆ, ಮುಕ್ತಿ ಮಂದೆ ಆಗುವುದು, ಈ ಪ್ರಕಾರ ನೀವು ಬಂಧನವು ಹತ್ತಿರವೆಂದೂ, ಮುಕ್ತಿಯು ದೂರವೆಂದೂ ತಿಳಿದುಕೊಂಡ ಮೇಲೆ ಬಂಧನವು ಬೇಗ ಹೇಗೆ ಬಿಟ್ಟುಹೋಗುವುದು? ವಾಸ್ತವವಾಗಿ ಬಂಧನವು ಮೊದಲೂ ಇರಲಿಲ್ಲ, ನಂತರವೂ ಇರುವುದಿಲ್ಲ ಮತ್ತು ಈಗಲೂ ಇಲ್ಲ. ಮುಕ್ತಿ ಮೊದಲೂ ಇದ್ದಿತು, ನಂತರವೂ ಇರುವುದು ಮತ್ತು ಈಗಲೂ ಇದೆ.</p>
<p class="Text">ನೋಡಿ, ಪ್ರತಿಯೊಬ್ಬ ವ್ಯಕ್ತಿಗೆ ತಾಯಿಯಲ್ಲಿ ಬಹಳ ಸ್ನೇಹವಿರುತ್ತದೆ. ಇಂದು ಆ ಸ್ನೇಹ ಹಾಗೆಯೇ ಇದೆಯೇ? ಇಲ್ಲ. ಇದು ಪ್ರಪಂಚದಲ್ಲಿನ ಸ್ನೇಹದ ಮಾದರಿಯಾಗಿದೆ. ನೀವು ವ್ಯಾಪಾರ ಮಾಡುವಿರಾದರೆ ಮೊದಲು ಎಲ್ಲ ಮಾಲನ್ನೂ ನೋಡದೆ ಅದರ ಮಾದರಿಯನ್ನು ನೋಡುತ್ತೀರಿ. ಆ ಮಾದರಿಯಿಂದ ಎಲ್ಲ ಮಾಲಿನ ಪರಿಚಯ ಉಂಟಾಗುತ್ತದೆ. ಹೆಂಡತಿ ನನ್ನವಳು, ಪುತ್ರ ನನ್ನವನು, ಹಣ ನನ್ನದು, ಮನೆ ನನ್ನದಾಗಿದೆ-ಇವೆಲ್ಲ ಈಗ ಪ್ರಿಯರಾಗಿದ್ದಾರಾದರೆ ಬಾಲ್ಯಾವಸ್ಥೆಯಲ್ಲಿ ತಾಯಿ ಕಡಿಮೆ ಪ್ರಿಯವಾಗಿದ್ದಳೇನು? ಆಗ ತಾಯಿ ಇಲ್ಲದೆ ಇರಲಾಗುತ್ತಿರಲಿಲ್ಲ, ಅಳುತ್ತಿದ್ದಿರಿ ಮತ್ತು ಅವಳ ಮಡಿಲು ಸೇರಿದ ಮೇಲೆ ತಾಯಿಯು ಸಿಕ್ಕಿದಳೆಂದು ಸಂತೋಷಪಡುತ್ತಿದ್ದಿರಿ. ಆದರೆ ತಾಯಿಯ ಜೊತೆಯಲ್ಲಿ ಇಂದು ಅಂತಹ ಸ್ನೇಹವಿದೆಯೇ? ಇಂದಿಗೂ ತಾಯಿಯನ್ನು ಹೊಂದಿರುವ ಅನೇಕ ಭಾಗ್ಯಶಾಲಿಗಳಿದ್ದಾರೆ. ಆದರೆ ತಾಯಿಯ ಕಡೆಗೆ ಮೊದಲಿದ್ದ ಸೆಳೆತ ಈಗಿಲ್ಲವಾಗಿದೆ. ಈಗ ಪ್ರಪಂಚದಲ್ಲಿ ಇರುವ ಸೆಳೆತವೂ ಮುಂದೆ ಇರುವಂಥಹುದಲ್ಲ ಎಂದು ಈ ನಮೂನೆಯಿಂದ ಪ್ರಪಂಚವೆಲ್ಲದರ ಪರೀಕ್ಷೆಯಾಗುತ್ತದೆ.</p>
<p class="Text"><span class="char-style-override-1">ಶ್ರೋತಾ -</span> ಸ್ವಾಮೀಜಿ! ನಮ್ಮ ಸ್ನೇಹ ಮೊದಲು ತಂದೆ-ತಾಯಿಯಲ್ಲಿ, ನಂತರ ಹೆಂಡತಿಯಲ್ಲಿ, ಆ ಮೇಲೆ ಪುತ್ರನಲ್ಲಿ, ಪೌತ್ರನಲ್ಲಿ-ಹೀಗೆ ಈ ಕಡೆಗೇ ಹರಿಯುತ್ತಿದೆಯಲ್ಲ?</p>
<p class="Text"><span class="char-style-override-1">ಸ್ವಾಮೀಜಿ-</span>ಹಾಗಾದರೆ ಹೊಸದಾಗಿ ಸ್ನೇಹ ಬೆಳೆಸಿಕೊಳ್ಳಬೇಡಿರಪ್ಪಾ! ಹಳೆಯ ಸ್ನೇಹ ಬಿಟ್ಟುಹೋಗುತ್ತಿದೆ, ಮುಕ್ತಿಯಾದರೋ ಆಗುತ್ತಾ ಇದೆ.</p>
<p class="Text"><span class="char-style-override-1">ಶ್ರೋತಾ -</span> ನಾವಾದರೋ ಮಾಡಬಯಸುವುದಿಲ್ಲ.</p>
<p class="Text"><span class="char-style-override-1">ಸ್ವಾಮೀಜಿ - </span>ನೀವು ಮಾಡಬಯಸದಿದ್ದರೆ ನಾನು ಮಾಡುತ್ತೇನೆಯೇ? ಬಲವಂತವಾಗಿ ಯಾರು ಮಾಡಿಸುತ್ತಾರೆ? ತಿಳಿಸಿ! ಹಳೆಯ ಸ್ನೇಹವಂತೂ ಬಿಟ್ಟುಹೋಗುವುದು, ನೀವು ಹೊಸದಾಗಿ ಸ್ನೇಹ ಮಾಡಬೇಡಿ. ನೀವು ಈಗ ಬಾಲಕರಾಗಿದ್ದೀರೇನು? ಬಾಲ್ಯದಿಂದ ಮುಕ್ತಿ ದೊರಕಿತಲ್ಲ? ಬಿಡುಗಡೆಯಂತೂ ತನ್ನಷ್ಟಕ್ಕೆ ತಾನೇ ಆಗುತ್ತಿದೆ. ಏಕೆಂದರೆ ಮುಕ್ತಿ ಇದೆ, ಆ ಬಡಪಾಯಿ ಬಂಧನವೆಂಬುದು ಇಲ್ಲವೇ ಇಲ್ಲ. ಬಂಧನವನ್ನು ನೀವು ಹಿಡಿದಿರುವಿರಿ. ನೀವು ಇರಿಸಿದರೆ ಇರುತ್ತದೆ, ಅದನ್ನು ಬಿಟ್ಟರೆ ಬಿಟ್ಟುಹೋಗುವುದು. ನೀವು ಬಂಧನವನ್ನು ಬಿಡುವುದಿಲ್ಲವಾದರೆ ಅದು ಬಿಟ್ಟುಹೋಗುವುದಿಲ್ಲ. ಬಂಧನವನ್ನು ಬಿಡುವ ಸುಲಭೋಪಾಯವೆಂದರೆ ನಮ್ಮವರೆಂದು ತೋರುವವರ ಸೇವೆ ಮಾಡಿರಿ ಮತ್ತು ಅವರಿಂದ ಸೇವೆಯನ್ನು ಬಯಸಬೇಡಿ. ನಾನು ಎರಡು ಮಾತು ತಿಳಿಸಿದ್ದೆ. ಅವರ ಬಯಕೆ ನ್ಯಾಯಯುಕ್ತವೂ ಧರ್ಮಯುಕ್ತವೂ ಆಗಿದ್ದರೆ ಮತ್ತು ಅದನ್ನು ಪೂರೈಸುವ ಶಕ್ತಿ, ಸಾಮರ್ಥ್ಯ ಹಾಗೂ ವಸ್ತು ನಿಮ್ಮಲ್ಲಿದ್ದರೆ ಅವರ ಇಷ್ಟವನ್ನು ನೆರವೇರಿಸಿ. ತಮ್ಮ ಇಚ್ಛೆ ನ್ಯಾಯಯುಕ್ತವಾಗಿದ್ದರೂ ಅದನ್ನು ಇಟ್ಟುಕೊಳ್ಳಬೇಡಿ. ಮಗ ನನ್ನ ಸೇವೆ ಮಾಡಲಿ-ಇದು ನ್ಯಾಯಯುಕ್ತವೇ ಆದರೂ ಅದನ್ನು ಇಚ್ಛಿಸಬಾರದು. ಈ ರೀತಿ ಸ್ವತಃಸೇವೆಯನ್ನು ಇಚ್ಛಿಸದೆ ಇತರ ಸೇವೆ ಮಾಡುತ್ತಿರಿ, ಆಗ ಮುಕ್ತಿಯಾಗುವುದು. ಸೇವೆಯನ್ನು ಬಯಸುತ್ತಿದ್ದರೆ ಮುಕ್ತಿಯಾಗುವುದಿಲ್ಲ ಮತ್ತು ಬೇರೆ ಯಾರೂ ಸೇವೆ ಮಾಡುವುದೂ ಇಲ್ಲ.</p>
<p class="Text">ಸೇವೆಯನ್ನು ಬಯಸಿದರೆ ಬೇರೆಯವನು ಸೇವೆ ಮಾಡುವುದಿಲ್ಲ ಮತ್ತು ಸೇವೆಯನ್ನು ಬಯಸದಿದ್ದರೆ ಅವನು ಸೇವೆ ಮಾಡುವನು-ನಿಮ್ಮ ಸೇವೆಯಲ್ಲಿಯೂ ಕೊರತೆ ಬೀಳುವುದಿಲ್ಲ. ನಿಮ್ಮಲ್ಲಿ ಹಣವಿದೆ, ಅನ್ನವಿದೆ, ಬಟ್ಟೆ ಇದೆ ಆದರೆ ನೀವು ಯಾವ ಸಾಧುವಿಗೆ ಕೊಡಬಯಸುವಿರಿ? ತೆಗೆದುಕೊಳ್ಳಲು ಇಷ್ಟಪಡುವವನಿಗೆ ಕೊಡುವಿರೋ ಅಥವಾ ತೆಗೆದುಕೊಳ್ಳಲು ಇಚ್ಛಿಸದವನಿಗೆ ಕೊಡುವಿರೋ? ಯಾರು ಕಳ್ಳತನ ಮಾಡುವನೋ, ಕನ್ನ ಹಾಕುವನೋ, ಕಿತ್ತುಕೊಳ್ಳುವನೋ ಅವನಿಗೆ ಕೊಡಲು ಇಚ್ಛಿಸುವಿರೇನು? ತೆಗೆದುಕೊಳ್ಳಲು ಇಚ್ಛಿಸದಿರುವವನಿಗೇ ನೀವು ಕೊಡಲು ಇಚ್ಛಿಸುವಿರಿ. ಪ್ರಪಂಚದಿಂದ ಏನನ್ನೂ ಇಚ್ಛಿಸದಿದ್ದರೆ ಅದು ಹೆಚ್ಚು ಸುಖ ಕೊಡುತ್ತದೆ. ನಿಮಗೆ ಸುಖ ಕಮ್ಮಿಯಾಗುವುದಿಲ್ಲ, ನಷ್ಟವೂ ಆಗುವುದಿಲ್ಲ. ಏನನ್ನೂ ಇಚ್ಛಿಸದಿರುವವನಿಗೆ ಎಲ್ಲವನ್ನೂ ಕೊಡಬಯಸುತ್ತಾರೆ. ಹಾಗಾದರೆ ಅವನ ಸುಖದಲ್ಲಿ ಕೊರತೆಯೇನಿದೆ? ಸುಖವನ್ನು ಬಯಸುವುದರಿಂದ, ನಷ್ಟವಾಗುವುದು. ಏನನ್ನು ಬಯಸದಿರುವವನಿಗೆ ಮಾನ, ದೊಡ್ಡಸ್ತಿಕೆ ಕೊಡುತ್ತಾರೆ. ಇನ್ನು ಬಯಸಿ ದರಿದ್ರರು ಏಕಾಗಬೇಕು?</p>
<p class="Text"><span class="char-style-override-1">ಶ್ರೋತಾ - </span>ಅನಾದಿಕಾಲದಿಂದ ಇದ್ದುಕೊಂಡಿರುವ ಮಮತೆಯ ಸಂಸ್ಕಾರಗಳು ಅಳಿದುಹೋಗುವುದು ಹೇಗೆ?</p>
<p class="Text"><span class="char-style-override-1">ಸ್ವಾಮೀಜಿ -</span> ಅನಾದಿಕಾಲದ ಕತ್ತಲೆಯೂ ಬೆಂಕಿ ಕಡ್ಡಿಯನ್ನು ಉರಿಸುವುದರಿಂದ ದೂರವಾಗುವುದು. ಯಾವುದೋ ಗುಹೆಯಲ್ಲಿ ಲಕ್ಷಾಂತರ ವರ್ಷಗಳಿಂದ ಕತ್ತಲೆಯಿದೆ ಮತ್ತು ಅಲ್ಲಿಗೆ ಹೋಗಿ ಪ್ರಕಾಶವುಂಟುಮಾಡಿದರೆ ಕತ್ತಲೆಯು-ನಾನಿಲ್ಲಿ ಇಷ್ಟು ವರ್ಷಗಳಿಂದ ಇದ್ದೇನೆ, ಆದ್ದರಿಂದ ನಾನು ಬೇಗ ಹೋಗುವುದಿಲ್ಲ ಎಂದು ಹೇಳುತ್ತದೆಯೇ? ಪ್ರಕಾಶವಾದೊಡನೆ ಇಲ್ಲವಾ ಗುವುದು. ಹೀಗೆಯೇ ಯಾವುದು ಮರವೆ, ತಪ್ಪುಗಳು ಇವೆಯೋ ಅದು ಅಳಿದು ಹೋಗುವಂತಹುಗಳಾಗಿವೆ.</p>
<p class="Text">ಕೊಡುವ ಇಚ್ಛೆಯನ್ನು ಇಟ್ಟುಕೊಳ್ಳುವುದು ಮಮತೆಯನ್ನು ತೊಡೆದು ಹಾಕುವ ಉಪಾಯವಾಗಿದೆ. ನಮಗೆ ಏನಾದರೂ ಸಿಗಲಿ ಎನ್ನುವ ಆಸೆಯನ್ನಿಟ್ಟುಕೊಳ್ಳಬೇಡಿ. ನಿಮ್ಮ ಬಳಿ ಇರುವ ವಸ್ತುವನ್ನು ಬೇರೊಬ್ಬನು ಇಚ್ಛಿಸಿದರೆ ಯಾವ ಷರತ್ತೂ ಇಲ್ಲದೆ ಅದನ್ನು ಅವನಿಗೆ ಕೊಟ್ಟುಬಿಡಿ. ಕೊಡುತ್ತಾ ಇದ್ದರೆ ಕೊಡುವ ಸ್ವಭಾವ ಉಂಟಾಗುವುದು. ತೆಗೆದುಕೊಳ್ಳುವ ಸ್ವಭಾವ ಉಂಟಾಗುವುದರಿಂದಲೇ ಹೊಸ-ಹೊಸ ಮಮತೆಗಳು ಉಂಟಾಗುತ್ತವೆ. ಅದಕ್ಕಾಗಿ ಒಳಗಿನಿಂದಲೇ ತೆಗೆದುಕೊಳ್ಳುವ ಇಚ್ಛೆಯನ್ನು ಬಿಟ್ಟುಬಿಡಿ.</p>
<p class="Text">ಪ್ರಪಂಚದ ಸೇವೆಯನ್ನು ಮಾತ್ರ ಮಾಡಬೇಕು, ಏನನ್ನೂ ಪಡೆಯುವುದು ಬೇಡ ಇದು ಕರ್ಮಯೋಗವಾಯಿತು. ಪ್ರಪಂಚದೊಡನೆ ನಮಗೆ ಸಂಬಂಧವಿಲ್ಲವೇ ಇಲ್ಲ, ಇದು ಜ್ಞಾನಯೋಗವಾಯಿತು. ಭಗವಂತನೇ ನನ್ನವನಾಗಿದ್ದಾನೆ, ಬೇರೆ ಯಾರೂ ನನ್ನವರಲ್ಲ-ಇದು ಭಕ್ತಿಯೋಗವಾಯಿತು. ಪ್ರಪಂಚದೊಡನೆ ನನಗೆ ಸಂಬಂಧವಿದೆ, ಪ್ರಪಂಚ ನನ್ನದಾಗಿದೆ ಮತ್ತು ನನಗಾಗಿ ಇದೆ-ಇದು ಜನ್ಮ-ಮರಣಯೋಗ ಅಥವಾ ‘ಬಂಧನ ಯೋಗ’ವಾಯಿತು. ಪದೇ-ಪದೇ ಹುಟ್ಟಿ ಸಾಯುತ್ತಿರಿ! ಈಗ ನಿಮಗೆ ಯಾವುದರಲ್ಲಿ ಲಾಭವಿದೆಯೋ ಅದನ್ನು ಮಾಡಿಕೊಳ್ಳಿ. ಪರಮಾತ್ಮನೊಡನೆ ನಿಮ್ಮ ಸಂಬಂಧವು ಸ್ವಾಭಾವಿಕವಾಗಿದೆ ಮತ್ತು ಪ್ರಪಂಚದೊಡನೆ ನಿಮ್ಮ ಸಂಬಂಧವನ್ನು ಒಪ್ಪಿಕೊಂಡದ್ದಾಗಿದೆ. ಪ್ರಪಂಚ ದೊಡನೆ ಎಷ್ಟೇ ಗಾಢವಾದ ಸಂಬಂಧ ಬೆಳೆಸಿಕೊಂಡರೂ ಅದು ನಿಲ್ಲುವುದೇ ಇಲ್ಲ. ಯಾವುದು ಇರುವುದಿಲ್ಲವೋ ಅದನ್ನು ಮುಂಚೆಯೇ ಬಿಟ್ಟುಬಿಡಿ.</p>
<p class="Text">ಯಾವುದು ನಂತರ ಕೆಟ್ಟುಹೋಗುವುದೋ ಅದನ್ನು ಮೊದಲೇ ಬಿಟ್ಟಾಯಿತು. ಒಂದು ವೇಳೆ ಯಾರಾದರೂ ತನ್ನ ಕುಟುಂಬವನ್ನು ನಿಜವಾಗಿ ಹೃದಯದಿಂದ ಬಿಟ್ಟು ಸಾಧುವಾದರೆ, ಅವನ ಕುಟುಂಬದವರೆಲ್ಲರೂ ಒಮ್ಮೆಲೇ ಸತ್ತುಹೋದರೂ ಅಥವಾ ಕುಟುಂಬದಲ್ಲಿ ಇಪ್ಪತ್ತು-ಇಪ್ಪತ್ತೈದು ಜನರಾದರೂ ಅದರ ಬಗ್ಗೆ ಅವನಲ್ಲಿ ಯಾವುದೇ ಅಂತರ ಬೀಳುವುದಿಲ್ಲ. ಆದರೆ, ಕುಟುಂಬದಲ್ಲಿ ಒಬ್ಬ ಬಾಲಕ ಸತ್ತುಹೋದಾಗ ಅವನು ಅಳತೊಡಗಿದರೆ ಆ ಸಾಧುವು ಶುದ್ಧವಾದ ಬಟ್ಟೆಗೆ ಮಣ್ಣನ್ನು ಉಜ್ಜಿ ಕೆಡಿಸಿದನೆಂದೇ ಅರ್ಥ. ಸಾಧುವು ತನ್ನ ಕುಟುಂಬದವರ ಕಡೆಯಿಂದ ಸತ್ತುಹೋದಂತೆ. ನೀವೂ ಕೂಡ ಎಲ್ಲರ ಕಡೆಯಿಂದ ಸಾಯುವುದಾದರೆ ಮುಕ್ತಿಯಾಗುವುದು. ಸಾಯುತ್ತಲೇ ಅಮರರಾಗುವಿರಿ. ಪ್ರಪಂಚದಿಂದ ಯಾವಾಗ ಸಾಯುವಿರೋ ಅಮರರಾದಿರಿ. ಬದುಕಿದ್ದಂತೆ ಸತ್ತುಹೋದಿರಿ. ಇಂದಿನಿಂದಲೇ ಸಾಯುತ್ತಾ ಇರಿ. ಎಲ್ಲ ಸರಿಹೋಗುವುದು. ಮನೆಯವರಿಂದ ಸತ್ತುಹೋದರೆ ಅವರ ತೊಂದರೆ ಇಲ್ಲವಾಗುವುದು. ದಶಾಹ, ದ್ವಾದಶಾಹ ಮಾಡಬೇಕಾಗುವುದಿಲ್ಲ, ನಾರಾಯಣ ಬಲಿ ಮಾಡಬೇಕಾಗಿಲ್ಲ, ಯಾವುದೇ ಖರ್ಚು ಮಾಡಬೇಕಿಲ್ಲ, ಎಲ್ಲ ತೊಂದರೆ ಅಳಿದುಹೋಯಿತು. ಮನೆಯವರೂ, ನೀವೂ ಸಂತೋಷವಾಗಿರುವಿರಿ.</p>
<p class="Text">ಭಗವಂತನ, ಸಂತರ, ಶಾಸ್ತ್ರಗಳ ಕೃಪೆಯು ನಿಮ್ಮ ಮೇಲೆ ಸದಾಕಾಲ ಇದ್ದೇ ಇದೆ. ಈಗ ನೀವು ಕೃಪೆ ಮಾಡಿದರೆ ಪಾರಾಗುವಿರಿ. ನೀವು ಸ್ವಯಂ ಕೃಪೆ ಮಾಡುವುದಿಲ್ಲವಾದರೆ ಅವರ ಕೃಪೆ ಹಾಗೆಯೇ ವ್ಯರ್ಥವಾದೀತು. ಯಾವುದೇ ಕೆಲಸ ಮಾಡದು. ನೀವು ಹಿಡಿದುಕೊಂಡಿರುವುದನ್ನು ಬಿಟ್ಟುಬಿಟ್ಟರೆ ಮುಕ್ತಿಯಾಗುವುದು. ಈಗ ಮನೆಯವರನ್ನು ಬಿಟ್ಟುಬಿಟ್ಟರೆ ಇವರು ನನ್ನ ಗುರುಗಳೆಂದು ಗುರುವನ್ನು ಹಿಡಿದಿರಿ, ಇವರು ಗುರು-ಬಂಧುಗಳು, ಇವರು ಗುರು-ಚಿಕ್ಕಪ್ಪ-ಇವನು ಅಣ್ಣನ ಮಗ ಶಿಷ್ಯನಾಗಿದ್ದಾನೆ ಎಂದಿಟ್ಟುಕೊಂಡು ಒಂದನ್ನು ಬಿಟ್ಟು ಮತ್ತೊಂದನ್ನು ಹಿಡಿದುಕೊಂಡರೆ ಮುಕ್ತಿಯಾಗದು, ಹೇಗಿದ್ದಿರೋ ಹಾಗೆಯೇ ಸಿಕ್ಕಿಬಿದ್ದಿರುವಿರಿ. ಓರ್ವ ಸಾಧುಗಳು ಸಿಕ್ಕಿದ್ದರು. ಅವರು ಗುರುಗಳು ನಮಗೆ ಕುಟುಂಬವನ್ನು ತೊರೆದುಬಿಡಿ ಎಂದು ಕಲಿಸಿದರು, ನಾವು ಗುರುಗಳನ್ನೂ ತೊರೆದುಬಿಟ್ಟೆವು ಎಂದು ಹೇಳುತ್ತಿದ್ದರು. ಈಗ ಗುರುವಾಗಲಿ, ಶಿಷ್ಯನಾಗಲಿ, ಚಿಕ್ಕಪ್ಪ ಗುರುವಾಗಲಿ, ಅಣ್ಣನಮಗ ಶಿಷ್ಯನಾಗಲೀ ಇಲ್ಲ. ಮೊದಲು ಗೃಹಸ್ಥನಿಂದ ಸಾಧುವಾದರು, ಈಗ ಸಾಧುವಿಗೂ ಸಾಧುವಾದರು.</p>
<p class="Text para-style-override-2">ಕುಟುಂಬವನ್ನು ನನ್ನದೆಂದು ತಿಳಿಯಬೇಡಿ ಮತ್ತು ಅವರಿಂದ ಏನನ್ನೂ ಬಯಸಬೇಡಿ. ಕುಟುಂಬದೊಡನೆ ಇಷ್ಟೇ ಸಂಬಂಧವಿರಿಸಿಕೊಳ್ಳಿ. ನಿಮ್ಮ ಬಳಿ ಇರುವ ಹಣ, ಸಾಮರ್ಥ್ಯ, ಸಮಯ ಇವನ್ನು ಅವರ ಸೇವೆಯಲ್ಲಿ ತೊಡಗಿಸಿ. ಇದರಿಂದ ಕುಟುಂಬದವರೆಲ್ಲರೂ ಸಂತುಷ್ಟರಾಗುವರು ಮತ್ತು ನಿಮಗೆ ಮುಕ್ತಿಯಾಗುವುದು. ಮೊದಲಿನ ಸಂಬಂಧವನ್ನು ಸೇವೆಮಾಡಿ ತೊರೆದುಬಿಡಿ ಮತ್ತು ಹೊಸ ಸಂಬಂಧ ಬೆಳೆಸಬೇಡಿ, ಆಗ ಮುಕ್ತಿಯೇ ಇರುವುದು. ಮುಕ್ತಿಯಿಲ್ಲದೆ ಇನ್ನೇನಿರುವುದು?<span></span></p>


<p class="Page-Break"> </p>
<p class="Chapter-Heading" id="toc_marker-15">13 ಎಲ್ಲರಲ್ಲಿ ಪರಮಾತ್ಮನ ದರ್ಶನ</p>
<p class="Text">ಸ್ನಾನ ಮಾಡುವಾಗ ನೀವು ಶರೀರಕ್ಕೆ ಸಾಬೂನನ್ನು ಸವರಿ ಉಜ್ಜಿದಾಗ ನಿಮ್ಮ ಸ್ವರೂಪ ಹೇಗೆ ಕಾಣಿಸುತ್ತದೆ? ಕೆಟ್ಟದ್ದಾಗಿ ಕಾಣಿಸುತ್ತದೆಯಲ್ಲವೆ? ಕೆಟ್ಟದ್ದಾಗಿ ಕಾಣಿಸಿದರೂ ನನ್ನ ಸ್ವರೂಪ ಕೆಟ್ಟದ್ದೆಂದು ಮನಸ್ಸಿಗೆ ಅನಿಸುವುದಿಲ್ಲ. ಈ ರೂಪ ಸಾಬೂನಿನ ಕಾರಣದಿಂದ ಹೀಗೆ ಕಾಣುತ್ತದೆ, ವಾಸ್ತವವಾಗಿ ಹೀಗಿಲ್ಲ ಎಂಬುದು ಮನಸ್ಸಿನಲ್ಲಿರುತ್ತದೆ. ಇದೇ ರೀತಿ ಯಾವನಾದರೂ ಅತಿ ದುಷ್ಟವ್ಯಕ್ತಿ ಕಂಡುಬಂದರೂ ಮೇಲೆ ನೋಡುವುದಕ್ಕೆ ಹೀಗೆ ಕಂಡುಬರುತ್ತಾನೆ, ಆದರೆ ಒಳಗೆ ಇವನು ಪರಮಾತ್ಮನ ಅಂಶನಾಗಿದ್ದಾನೆ ಎಂಬ ಭಾವನೆ ಮನಸ್ಸಿಗೆ ಬರಬೇಕು. ಕಪ್ಪು ಬಟ್ಟೆಯನ್ನುಡುವುದರಿಂದ ಮನುಷ್ಯನು ಕಪ್ಪಾಗಿಹೋಗುತ್ತಾನೇನು? ಅವನ ಸ್ವರೂಪ ಹೇಗಿದೆಯೋ ಹಾಗೆಯೇ ಇರುತ್ತದೆ. ಹೀಗೆಯೇ ದುಷ್ಟತನ ಮತ್ತು ಸಜ್ಜನತೆ ಅಂತಃಕರಣದಲ್ಲಿರುತ್ತದೆ. ಪರಮಾತ್ಮನ ಅಂಶದಲ್ಲಿ ಯಾವ ವ್ಯತ್ಯಾಸವೂ ಉಂಟಾಗುವುದಿಲ್ಲ. ಓರ್ವ ಭಗವತ್ಪ್ರೇಮೀ ಇದ್ದಾನೆ, ಜೀವನ್ಮುಕ್ತನಿದ್ದಾನೆ, ಸಿದ್ಧ ಮಹಾಪುರುಷನಿದ್ದಾನೆ ಮತ್ತು ಒಬ್ಬ ದಷ್ಟನಿದ್ದಾನೆ, ಕಟುಕನಿದ್ದಾನೆ, ಜೀವಿಗಳ ಹತ್ಯೆಮಾಡುತ್ತಾನೆ, ಕಳ್ಳತನ ಮಾಡುತ್ತಾನೆ, ದರೋಡೆ ಮಾಡುತ್ತಾನೆ; ಆದರೆ ಅವರಿಬ್ಬರಲ್ಲಿ ಪರಮಾತ್ಮತತ್ತ್ವ ಒಂದೇ ಆಗಿದೆ. ಆ ತತ್ತ್ವದಲ್ಲಿ ಯಾವುದೇ ವ್ಯತ್ಯಾಸವಿಲ್ಲ. ಪರಮಾತ್ಮತತ್ತ್ವವನ್ನು ಇಚ್ಛಿಸುವವನು ಆ ತತ್ತ್ವದ ಕಡೆ ನೋಡುತ್ತಾನೆ. ವ್ಯವಹಾರದಲ್ಲಿ ಯಥಾಯೋಗ್ಯವಾಗಿ ವರ್ತಿಸುವಾಗಲೂ ಸಾಧಕನ ದೃಷ್ಟಿಯು ಆ ತತ್ತ್ವದ ಕಡೆಗೇ ಇರಬೇಕು. ಆ ತತ್ತ್ವದ ಕಡೆಗೆ ದೃಷ್ಟಿ ಇಡುವವನ ಹೆಸರೇ ಸಮದರ್ಶಿ. ‘ಸಮವರ್ತೀ ಪರೇತರಾಟ್!’ (ಅಮರಕೋಶ 1/1/58); ಸಮವರ್ತಿ ಯಮರಾಜನ ಹೆಸರಾಗಿದೆ- ಏಕೆಂದರೆ ಮೃತ್ಯುವು ಎಲ್ಲರದು ಸಮಾನವಾಗಿರುತ್ತದೆ. ಆದ್ದರಿಂದ ಜ್ಞಾನಿಯ ಹೆಸರು ‘ಸಮದರ್ಶಿ’ ಮತ್ತು ಯಮರಾಜನ ಹೆಸರು ಸಮವರ್ತಿಯಾಗಿದೆ. ಜ್ಞಾನಿಯು ಎಲ್ಲರಲ್ಲಿ ಪರಮಾತ್ಮನ ಸಮರೂಪವನ್ನು ನೋಡುತ್ತಾನಾದ್ದರಿಂದ ಅವನು ಸಮದರ್ಶಿಯಾಗಿದ್ದಾನೆ. ದುಷ್ಟಮನುಷ್ಯನನ್ನು ನೋಡಿ ದುಷ್ಟತೆಯ ಭಾವವುಂಟಾದರೆ ಅವನು ಸಮದರ್ಶಿಯಲ್ಲ, ಪರಮಾತ್ಮತತ್ತ್ವದ ಜಿಜ್ಞಾಸುವಲ್ಲ; ಕನಿಷ್ಟಪಕ್ಷ ಆ ಸಮಯದಲ್ಲಂತೂ ಅಲ್ಲ.</p>
<p class="Text">ಒಂದು ಸ್ಥೂಲ ದೃಷ್ಟಾಂತ ಇದೆ. ಓರ್ವ ವೈರಾಗಿ ಬಾಬಾ ಇದ್ದರು. ಅವರ ಬಳಿ ಚಿನ್ನದಿಂದ ಮಾಡಿದ ಒಂದು ಗಣೇಶನ ಮತ್ತು ಇಲಿಯ ಮೂರ್ತಿ ಇತ್ತು. ಬಾಬಾಜಿಯವರು ತೀರ್ಥಯಾತ್ರೆಗೆ ಹೋಗಬೇಕಾಗಿತ್ತು. ಅವರು ಆ ಎರಡೂ ಮೂರ್ತಿಗಳನ್ನು ಅಕ್ಕಸಾಲಿಗನ ಬಳಿಗೆ ತೆಗೆದುಕೊಂಡು ಹೋಗಿ ‘ಇವುಗಳನ್ನು ತೆಗೆದುಕೊಂಡು ಇವುಗಳ ಬೆಲೆಯನ್ನು ಕೊಡು, ತೀರ್ಥಯಾತ್ರೆಗೆ ಹೋಗಿ ಬರಬೇಕಾಗಿದೆ’ ಎಂದು ಹೇಳಿದರು. ಎರಡೂ ಮೂರ್ತಿಗಳ ತೂಕ ಸಮವಾಗಿತ್ತು. ಆದ್ದರಿಂದ ಅಕ್ಕಸಾಲಿಗನು ಎರಡಕ್ಕೂ ಸಮನಾಗಿ ಬೆಲೆ ಕಟ್ಟಿದ. ‘ಗಣೇಶನಿಗೆ ಎಷ್ಟು ಬೆಲೆಯೋ, ಇಲಿಗೂ ಅಷ್ಟೇ ಬೆಲೆಯನ್ನೇಕೆ ಕಟ್ಟಿದೆ? ಇದು ಹೇಗಾಗುತ್ತದೆ?’ ಎಂದು ಬಾಬಾಜಿ ಕುಪಿತರಾದರು. ಇಲಿವಾಹನವಾಗಿದೆ, ಮತ್ತು ಗಣೇಶ ಅದರ ಮೇಲೆ ಸವಾರಿ ಮಾಡುವವನು, ಅದರ ಯಜಮಾನ. ಅದಕ್ಕೆ ಅಕ್ಕಸಾಲಿಗನು ಹೇಳಿದ ‘ಬಾಬಾಜೀ! ನಾವು ಗಣೇಶ ಮತ್ತು ಇಲಿಗೆ ಬೆಲೆ ಕಟ್ಟುವುದಿಲ್ಲ, ನಾವಾದರೋ ಚಿನ್ನಕ್ಕೆ ಬೆಲೆ ಕಟ್ಟುತ್ತೇವೆ.’ ಅಕ್ಕಸಾಲಿಗನು ಮೂರ್ತಿಯನ್ನು ನೋಡುವುದಿಲ್ಲ, ಚಿನ್ನವನ್ನು ನೋಡುತ್ತಾನೆ. ಹೀಗೆಯೇ ಪರಮಾತ್ಮತತ್ತ್ವವನ್ನು ಇಚ್ಛಿಸುವ ಸಾಧಕನು ಪ್ರಾಣಿಗಳನ್ನು ನೋಡದೆ ಅವುಗಳಲ್ಲಿರುವ ಪರಮಾತ್ಮ ತತ್ತ್ವವನ್ನು ನೋಡುತ್ತಾನೆ.</p>
<p class="Text">ಪರಮಾತ್ಮ ಎಲ್ಲರೊಳಗಿದ್ದಾನೆ- ಇದು ಉನ್ನತ ಮಟ್ಟದ ವಿಚಾರವಾಗಿದೆ. ಅದನ್ನು ತಿಳಿದುಕೊಳ್ಳಲಾಗದಿದ್ದರೆ ‘ಎಲ್ಲವೂ ಪರಮಾತ್ಮನದ್ದೆ ಆಗಿದೆ’ ಇಷ್ಟನ್ನು ತಿಳಿದುಕೋ. ಈ ಪ್ರಾಣಿಗಳೆಷ್ಟಿವೆಯೋ ಅವೆಲ್ಲ ಪರಮಾತ್ಮನವು ಎಂಬುದು ಸುಲಭವವಾಗಿ ತಿಳಿಯಬರುವುದು. ಪರಮಾತ್ಮನವುಗಳಾದರೆ ಹೀಗೇಕಾದುವು? ಎಂದರೆ ಹೆಚ್ಚು ಮುದ್ದುಮಾಡುವುದರಿಂದ ಮಕ್ಕಳು ಕೆಟ್ಟುಹೋಗುವಂತೆ ಇವರು ಪರಮಾತ್ಮನ ಮುದ್ದಿನ ಮಕ್ಕಳು ಆದ್ದರಿಂದ ಕೆಟ್ಟುಹೋದರು. ಕೆಟ್ಟು ಹೋದಮೇಲೂ ಪರಮಾತ್ಮನ ಮಕ್ಕಳಲ್ಲವೇ! ಆದ್ದರಿಂದ ಅವರನ್ನು ಪರಮಾತ್ಮನ ಮಕ್ಕಳೆಂದೇ ತಿಳಿದು ಅವರೊಡನೆ ಯಥಾಯೋಗ್ಯವಾಗಿ ವರ್ತಿಸಬೇಕು. ಹೇಗೆಂದರೆ-ನಮ್ಮ ಪ್ರೀತಿಪಾತ್ರನಾದ ಸೋದರನಿಗೆ ಪ್ಲೇಗ್ ತಗುಲಿದರೆ ನಾವು ಪ್ಲೇಗಿಗೆ ಸಂಬಂಧಿಸಿದ ಪಥ್ಯದಲ್ಲಿದ್ದುಕೊಂಡು ಸೋದರನ ಸೇವೆ ಮಾಡುತ್ತೇವೆ. ಯಾರ ಸೇವೆ ಮಾಡುತ್ತೇವೋ ಅವನು ನಮಗೆ ಪ್ರಿಯನಿರುತ್ತಾನೆ, ಆದರೆ ರೋಗ ಅಪ್ರಿಯವಾಗಿದೆ. ಅದಕ್ಕಾಗಿ ಊಟ- ಉಡಿಗೆಯಲ್ಲಿ ಪಥ್ಯವನ್ನು ಆಚರಿಸುತ್ತೇವೆ. ಹೀಗೆಯೇ ಯಾರದ್ದಾದರೂ ಸ್ವಭಾವ ಕೆಟ್ಟುಹೋದರೆ ಈ ರೋಗ ಬಂದಿದೆ, ವಿಕಾರ ಉಂಟಾಗಿದೆ, ಎಂದು ತಿಳಿದು, ಅವನೊಡನೆ ವ್ಯವಹಾರ ಮಾಡುವುದರಲ್ಲಿ ಕಂಡುಬರುವ ವ್ಯತ್ಯಾಸ ಕೇವಲ ಮೇಲುಮೇಲಿನದಾಗಿದೆ. ಒಳಗಿಹಿಂದ ಅವನ ಬಗೆಗೆ ಹಿತಚಿಂತನೆಯ ಭಾವವಿರಬೇಕು.</p>
<p class="Text">ಭಗವಂತನು ಎಲ್ಲರ ಸುಹೃದ್ ಆಗಿದ್ದಾನೆ-‘ಸುಹೃದಂ ಸರ್ವಭೂತಾನಾವ್’ (ಗೀತೆ 5/29) ಎಂದು ಗೀತೆಯಲ್ಲಿ ಬಂದಿದೆ. ಹೀಗೆಯೇ ಸಂತರು ಸಮಸ್ತ ಪ್ರಾಣಿಗಳಿಗೆ ಸುಹೃದರಾಗಿದ್ದಾರೆ -‘ಸುಹೃದಃ ಸರ್ವದೇಹಿನಾವ್’ (ಶ್ರೀಮದ್ಭಾ.3/25/21) ಎಂದು ಶ್ರೀಮದ್ಭಾಗವತದಲ್ಲಿ ಹೇಳಿದೆ. ಸುಹೃದನಾಗುವುದು ಎಂದರೇನು-ಇನ್ನೊಬ್ಬ ಏನು ಮಾಡುತ್ತಾನೆ, ಹೇಗೆ ಮಾಡುತ್ತಾನೆ, ನಾವು ಹೇಳಿದ್ದನ್ನು ಕೇಳುತ್ತಾನೋ ಇಲ್ಲವೋ, ನಮಗೆ ಅನುಕೂಲವಾಗಿದ್ದಾನೋ ಪ್ರತಿಕೂಲವಾಗಿದ್ದಾನೋ- ಇದನ್ನು ನೋಡದೆ ನಮ್ಮಿಂದ ಅವನಿಗೆ ಹಿತ ಹೇಗೆ ಆದೀತು? ಅವನ ಸೇವೆ ಹೇಗೆ ಆದೀತು? ಎಂಬ ಭಾವನೆಯನ್ನು ಇಟ್ಟುಕೊಳ್ಳಬೇಕು. ಹೌದು! ಸೇವೆ ಮಾಡುವ ಪ್ರಕಾರಗಳು ಬೇರೆ-ಬೇರೆಯಾಗಿರುತ್ತವೆ. ಯಾರೋ ಕಳ್ಳ, ಡಕಾಯಿತ ಇದ್ದಾನೆ, ಅವನನ್ನು ಹೊಡೆಯುವುದು-ಬಡಿಯುವುದೂ ಕೂಡ ಸೇವೆಯೇ ಆಗಿದೆ. ಅವನು ಒಳ್ಳೆಯವನಾಗಲಿ, ಅವನಿಗೆ ಹಿತವಾಗಲಿ, ಅವನ ಉದ್ಧಾರವಾಗಲಿ ಎನ್ನುವುದೇ ತಾತ್ಪರ್ಯವಾಗಿದೆ. ಮಗುವು ಹೇಳಿದಂತೆ ಕೇಳದಿದ್ದಾಗ ನೀವು ಅದನ್ನು ಹೊಡೆಯುವುದಿಲ್ಲವೇ? ಆ ಸಮಯದಲ್ಲಿ ಅದರಲ್ಲಿ ವೈರತ್ವವಿರುತ್ತದೆಯೇ? ವಾಸ್ತವವಾಗಗಿ ನಿಮ್ಮ ಸ್ನೇಹ ಹೆಚ್ಚಾಗುತ್ತದೆ, ಆದ್ದರಿಂದಲೇ ನೀವು ಅದನ್ನು ಹೊಡೆಯುತ್ತೀರಿ. ಭಗವಂತನೂ ಹೀಗೆಯೇ ಮಾಡುತ್ತಾನೆ. ಮಕ್ಕಳು ಆಟವಾಡುತ್ತಿದ್ದಾರೆ ಮತ್ತು ತಾಯಿಯಾದವಳ ಚಿತ್ತವು ಪ್ರಸನ್ನಗೊಂಡಾಗ ಅವಳು ಸ್ನೇಹವಶಳಾಗಿ ಎಲ್ಲ ಮಕ್ಕಳಿಗೆ ಒಂದೊಂದು ಲಾಡು ಕೊಡುತ್ತಾಳೆ. ಆದರೆ ಆ ಮಕ್ಕಳು ತುಂಟತನ ತೋರಿದರೆ ಅವಳು ಎಲ್ಲ ಮಕ್ಕಳನ್ನೂ ಹೊಡೆಯುವುದಿಲ್ಲ, ತನ್ನ ಮಗುವನ್ನು ಮಾತ್ರ ಹೊಡೆಯುತ್ತಾಳೆ. ಇಗೆಯೇ ಭಗಗವಂತನ ವಿಧಾನವು ನಮಗೆ ಪ್ರತಿಕೂಲವಾಗಿದ್ದರೆ ಅದು ಅವನ ಅಧಿಕ ಸ್ನೇಹದ ಮತ್ತು ತನ್ನತನದ ಸೂಚಕವಾಗಿದೆ.</p>
<p class="Text">ಇತರರೊಡನೆ ಸ್ನೇಹವಿರಿಸುತ್ತ ನಮ್ಮ ಅಧಿಕಾರಕ್ಕನುಸಾರವಾಗಿ ವರ್ತನೆಯನ್ನಾದರೋ ಯಥಾಯೋಗ್ಯವಾಗಿ ಮಾಡಬೇಕು, ಆದರೆ ದೋಷವನ್ನು ಎಣಿಸಬಾರದು. ಯಾರ ದೋಷವನ್ನೆಣಿಸುವ ಅಧಿಕಾರವು ನಮಗಿಲ್ಲ. ಉದಾಹರಣೆಗೆ-ನಾಟಕದಲ್ಲಿ ಒಬ್ಬ ಮೇಘನಾದ ಆದನು ಮತ್ತೊಬ್ಬ ಲಕ್ಷ್ಮ್ಮಣನಾದನು. ಇಬ್ಬರೂ ಒಂದೇ ಕಂಪನಿಯವರು. ಆದರೆ ನಾಟಕದಲ್ಲಿ ಹೇಳುತ್ತಾರೆ-‘ಎಲವೋ ನಿನ್ನನ್ನು ಕೊಂದುಹಾಕುತ್ತೇನೆ. ಬಾ ನನ್ನ ಎದುರಿಗೆ’ ನಿನ್ನನ್ನು ಮುಗಿಸಿಬಿಡುತ್ತೇನೆ’ ಎಂದು. ಅವರು ಶಸ್ತ್ರಾಸ್ತ್ರಗಳನ್ನೂ ಪ್ರಯೋಗಿಸುತ್ತಾರೆ. ಆದರೆ ಒಳಗೆ ಅವರ ನಡುವೆ ವೈರವಿದೆಯೇ? ನಾಟಕ ಮುಗಿದ ಮೇಲೆ ಅವರು ಒಟ್ಟಿಗೆ ಇರುತ್ತಾರೆ, ಊಟ-ತಿಂಡಿ ಮಾಡುತ್ತಾರೆ; ಏಕೆ? ಅವರ ಹೃದಯದಲ್ಲಿ ದ್ವೇಷ ಇಲ್ಲವೇ ಇಲ್ಲ.</p>
<p class="Text">ಸಂತರಿಗಾಗಿ ಹೇಳಲಾಗಿದೆ-</p>
<p class="Shlok">ಸಂತೊಂ ಕೀ ಗತಿ ರಾಮದಾಸ, ಜಗಸೇ ಲಖೀ ನ ಜಾಯ ।</p>
<p class="Shlok">ಬಾಹರ ತೋ ಸಂಸಾರ-ಸಾ, ಭೀತರ ಉಲ್ಟಾ ಥಾಯ ॥</p>
<p class="Text">ಹೊರಗಿನಿಂದ ಅವರು ಸಾಂಸಾರಿಕ ವ್ಯವಹಾರ ಮಾಡುತ್ತಾರೆ, ಆದರೆ ಆಂತರಿಕವಾಗಿ, ಪರಮಾತ್ಮತತ್ತ್ವವನ್ನು ನೋಡುತ್ತಾರೆ. ಅವರಿಗೆ ಹೃದಯದಲ್ಲಿ ಯಾರೊಂದಿಗೂ ದ್ವೇಷವಿಲ್ಲ ಮತ್ತು ಎಲ್ಲರೊಡನೆ ಸ್ನೇಹ ಮತ್ತು ಕರುಣೆಯ ಭಾವವಿರುತ್ತದೆ. -ಇದನ್ನೇ ಗೀತೆಯು ‘ಅದ್ವೇಷ್ಟಾ ಸರ್ವಭೂತಾನಾಂ ಮೈತ್ರಃ ಕರುಣ ಏವಚ’ (ಗೀತೆ 12/13) ಎನ್ನುತ್ತದೆ. ಹೃದಯದಿಂದ ಅವರು ಎಲ್ಲರ ಹಿತವನ್ನೇ ಬಯಸುತ್ತಾರೆ.</p>
<p class="Text">ನಮ್ಮ ದೃಷ್ಟಿಯು ಸಮವಾಗುವುದು ಹೇಗೆ? ಎನ್ನುವ ಪ್ರಶ್ನೆ ಈಗ ಉದ್ಭವಿಸುತ್ತದೆ. ಮೊದಲನೆಯದಾಗಿ ‘ನಾನು ಸಾಧಕನಾಗಿದ್ದೇನೆ, ಪರಮಾತ್ಮತತ್ತ್ವದ ಜಿಜ್ಞಾಸುವಾಗಿದ್ದೇನೆ’ ಎಂಬ ಮಾತು ನಿಮ್ಮಲ್ಲಿ ದೃಢವಾಗಿರಲಿ. ಎರಡನೆಯದಾಗಿ- ‘ಎಲ್ಲರಲ್ಲಿ ಪರಮಾತ್ಮನಿದ್ದಾನೆ’ ಎಂಬ ಮಾತು ದೃಢವಾಗಿರಲಿ. ಎಲ್ಲರಲ್ಲಿ ಪರಮಾತ್ಮನನ್ನು ನೋಡುವುದು ಹೇಗೆ? ಈ ಮಾತನ್ನು ಗಮನವಿಟ್ಟು ಕೇಳಿ. ‘ಮನುಷ್ಯನಿದ್ದಾನೆ’ ಇದರಲ್ಲಿ ‘ಇದ್ದಾನೆ’ ಎನ್ನುವುದು ಯಾವುದಿದೆಯೋ, ಅಸ್ತಿತ್ವವಿದೆಯೋ ಅದು ಎಂದಿಗೂ ಅಳಿದುಹೋಗುವುದಿಲ್ಲ. ಮನುಷ್ಯನು ಒಳ್ಳೆಯವನಾಗಲಿ ಅಥವಾ ಕೆಟ್ಟವನಾಗಿರಲಿ, ದುರಾಚಾರಿಯಾಗಿರಲಿ-ಅಥವಾ ಸದಾಚಾರಿಯಾಗಿರಲಿ ಅವನಲ್ಲಿರುವ ‘ಇದೆ’ ಎಂಬುದು ಅಳಿದುಹೋಗುವು ದೇನು? ಅತಿ ಶ್ರೇಷ್ಠವಾದ ಪದಾರ್ಥಗಳಲ್ಲಿಯೂ ಕೂಡ ಆ ಇರುವಿಕೆಯ ಭಾವವಿದೆ ಮತ್ತು ಕಸ-ಕಡ್ಡಿ ಮುಂತಾದುವುಗಳಲ್ಲಿಯೂ ಆ ಇರುವಿಕೆಯ ಭಾವವಿದೆ. ಆ ಪದಾರ್ಥಗಳ ರೂಪ ಬದಲಾಯಿಸುತ್ತದೆ, ಆದರೆ ಇರುವಿಕೆಯ ಸ್ವರೂಪ (ಅಸ್ತಿತ್ವ) ಬದಲಾಗುವುದಿಲ್ಲ. ಕಸ-ಕಡ್ಡಿಯನ್ನು ಉರಿಸಿ ಬಿಟ್ಟರೆ ಅದು ಬೂದಿಯಾಗುವುದು, ಅದರ ರೂಪ ಬೇರೆಯಾಗುವುದು. ಆದರೆ ಅದರ ಅಸ್ತಿತ್ವವು ಬೇರೆಯಾಗುವುದಿಲ್ಲ. ಆ ಅಸ್ತಿತ್ವವು ಪರಮಾತ್ಮನದ್ದಾಗಿದೆ. ಆ ಅಸ್ತಿತ್ವದ ಕಡೆ ನಿಮ್ಮ ದೃಷ್ಟಿ ಇರಲಿ. ಯಾವುದು ಬದಲಾಯಿಸುತ್ತದೋ, ಅದು ಪ್ರಕೃತಿಯಲ್ಲಿರುತ್ತದೆ. ಸಂಕ್ಷೆಪವಾಗಿ ಹೇಳಬೇಕಾದರೆ, ಪ್ರಕೃತಿಯ ಸ್ವರೂಪದಲ್ಲಿ ಒಂದು ವಸ್ತು ಮತ್ತು ಒಂದು ಕ್ರಿಯೆ-ಎರಡೂ ಸೇರಿವೆ. ವಸ್ತುವೂ ಬದಲಾಯಿಸುತ್ತದೆ ಮತ್ತು ಕ್ರಿಯೆಯೂ ಬದಲಾಯಿಸುತ್ತದೆ. ಇದು ಪ್ರಕೃತಿಯ ಬದಲಾವಣೆಯಾಗಿದೆ. ನೀವು ಪ್ರಕೃತಿಯ ಜಿಜ್ಞಾಸುಗಳಲ್ಲ, ಪರಮಾತ್ಮನ ಜಿಜ್ಞಾಸುಗಳಾಗಿದ್ದೀರಿ. ಆದ್ದರಿಂದ ಬದಲಾಯಿಸುವುದನ್ನು ನೋಡದೆ ಇರುವಿಕೆಯ ಅಸ್ತಿತ್ವವನ್ನು ನೋಡಿ. ಪ್ರಪಂಚವಿದೆ, ಮನುಷ್ಯನಿದ್ದಾನೆ, ಪಶು ಇದೆ, ಪಕ್ಪಿ ಇದೆ; ಇದು ಜೀವಂತವಾಗಿದೆ, ಇದು ಹೆಣವಾಗಿದೆ-ಇದರಲ್ಲಿ ವ್ಯತ್ಯಾಸವಿದೆ, ಆದರೆ ‘ಇದೆ’ ಎಂಬ ಇರುವಿಕೆಯಲ್ಲಿ ಯಾವ ವ್ಯತ್ಯಾಸವಿದೆ? ಲಾಭವಾಯಿತು, ನಷ್ಟವಾಯಿತು; ಮೊಮ್ಮಗನ ಜನ್ಮವಾಯಿತು, ಮಗ ಸತ್ತುಹೋದನಾದರೆ ಲಾಭ-ನಷ್ಟದಲ್ಲಿ, ಜನನ-ಮರಣದಲ್ಲಿ ಅಂತರವಿದೆ, ಆದರೆ ಎರಡರ ಅರಿವಿನಲ್ಲಿ ಅಂತರವೇನಾಯಿತು? ಆ ವಸ್ತುವಿನ ಅಸ್ತಿತ್ವದಲ್ಲಾಗಲೀ, ನಿಮ್ಮ ಜ್ಞಾನದಲ್ಲಾಗಲೀ ಯಾವ ವ್ಯತ್ಯಾಸವೂ ಆಗಲಿಲ್ಲ.</p>
<p class="Text">ವ್ಯವಹಾರವು ವೇಷಕ್ಕನುಸಾರವಾಗಿ ಆಗುತ್ತದೆ. ನಾವು ಸಾಧುಗಳಾಗಿದ್ದರೆ ಸಾಧುವಿನ ವೇಷಕ್ಕೆ ಅನುಣವಾಗಿ ವ್ಯವಹಾರ ಮಾಡುವೆವು. ಗೃಹಸ್ಥನಾಗಿದ್ದರೆ ಗೃಹಸ್ಥರಂತೆ ವ್ಯವಹರಿಸುವೆವು. ಎದುರಿಗಿರುವ ವ್ಯಕ್ತಿ, ಪರಿಸ್ಥಿತಿಗಳನ್ನು ಗಮನದಲ್ಲಿಟ್ಟು ವ್ಯವಹರಿಸಬೇಕಾಗುತ್ತದೆ. ಆದರೆ ಎಲ್ಲರಲ್ಲಿ ಓರ್ವ ಪರಮಾತ್ಮನ ಅಸ್ತಿತ್ವವಿದೆ ಎಂಬ ಸಿದ್ಧಾಂತ ಹೃದಯದಲ್ಲಿ ಇರಲಿ. ಸತ್ಯರೂಪದಿಂದ, ಜ್ಞಾನರೂಪದಿಂದ ಮತ್ತು ಆನಂದರೂಪದಿಂದ ಎಲ್ಲರಲ್ಲಿ ಪರಮಾತ್ಮನೇ ಪರಿಪೂರ್ಣನಾಗಿದ್ದಾನೆ.</p>
<p class="Text">ಒಂದು ಕಾಲ್ಪನಿಕ ಅಸ್ತಿತ್ವವಿರುತ್ತದೆ ಮತ್ತೊಂದು ವಾಸ್ತವಿಕ ಅಸ್ತಿತ್ವವಿರುತ್ತದೆ. ಹುಟ್ಟಿದ ನಂತರದ ಅಸ್ತಿತ್ವ ಕಾಲ್ಪನಿಕವಾದುದು ಮತ್ತು ಹುಟ್ಟದೇ ಇರುವ ಅರ್ಥಾತ್ ನಿತ್ಯವಾಗಿರುವ ಅಸ್ತಿತ್ವವು ವಾಸ್ತವಿಕವಾಗಿದೆ. ಹೇಗೆಂದರೆ- ಬಾಲಕ ಹುಟ್ಟಿದ, ಆದರೆ ಹುಟ್ಟಿದ ನಂತರ ‘ಬಾಲಕನಿದ್ದಾನೆ’ ಎಂದು ತೋರುತ್ತದೆ. ಹುಟ್ಟುವುದಕ್ಕೆ ಮುಂಚೆ ಅವನು ಬಾಲಕನಾಗಿರಲಿಲ್ಲ. ಬಾಲಕನಾದ ಮೇಲೆ ಅವನು ಯುವಕನಾಗುತ್ತಾನೆ. ಈ ಪ್ರಕಾರವಾಗಿ ಬದಲಾಗುವ ಕಾಲ್ಪನಿಕವಾದ ಅಸ್ತಿತ್ವವು ಪ್ರಕೃತಿಯದಾಗಿದೆ. ಮೂಲದಲ್ಲಿ ಪರಮಾತ್ಮತತ್ತ್ವದ ವಾಸ್ತವಿಕವಾದ, ಎಂದೂ ಬದಲಾಗದಿರುವ ಅಸ್ತಿತ್ವವಿದೆ. ಪರಮಾತ್ಮತತ್ತ್ವದ ಜಿಜ್ಞಾಸುವು ಆ ಬದಲಾಗದಿರುವ ಅಸ್ತಿತ್ವವನ್ನು ನೋಡುತ್ತಾನೆ ಮತ್ತು ಸಂಸಾರಿಯಾದ ಮನುಷ್ಯನು ಬದಲಾಗುವ ಅಸ್ತಿತ್ವವನ್ನು ನೋಡುತ್ತಾನೆ, ಒಬ್ಬನ ದೃಷ್ಟಿ ಪಾರಮಾರ್ಥಿಕವಾಗಿದೆ, ಇನ್ನೊಬ್ಬನದು ಪ್ರಾಪಂಚಿಕವಾಗಿದೆ. ಸ್ಥೂಲದೃಷ್ಟಿಗೆ ತಾಯಿ, ಸೋದರಿ ಮತ್ತು ಹೆಂಡತಿ ಸಮಾನವಾಗಿ ಕಾಣುತ್ತಾರೆ, ಆದರೆ ಭಾವದೃಷ್ಟಿಯಿಂದ ನೋಡಿದಾಗ ತಾಯಿ, ಸೋದರಿ ಮತ್ತು ಹೆಂಡತಿ-ಮೂವರೂ ಬೇರೆ-ಬೇರೆ ಕಾಣುತ್ತಾರೆ. ಬಾಹ್ಯ ಸ್ಥೂಲ ದೃಷ್ಟಿ ಪಶುವಿನದಾಗಿದೆ, ಮನುಷ್ಯನ ದೃಷ್ಟಿಯಲ್ಲ. ಸಾಧಕನ ದೃಷ್ಟಿಯು ತತ್ತ್ವದಲ್ಲಿರುತ್ತದೆ, ಆದ್ದರಿಂದ ಅವನು ಎಲ್ಲೆಲ್ಲೂ ಭಗವಂತನನ್ನೇ ನೋಡುತ್ತಾನೆ-</p>
<p class="Shlok">ಯೋ ಮಾಂ ಪಶ್ಯತಿ ಸರ್ವತ್ರ ಸರ್ವಂ ಚ ಮಯಿ ಪಶ್ಯತಿ ।</p>
<p class="Shlok">ತಸ್ಯಾಹಂ ನ ಪ್ರಣಶ್ಯಾಮಿ ಸ ಚ ಮೇ ನ ಪ್ರಣಶ್ಯತಿ ॥</p>
<p class="TXT-Right">(ಗೀತೆ 6/30)</p>
<p class="Text">‘ಯಾರು ಎಲ್ಲರಲ್ಲಿ ನನ್ನನ್ನು ನೋಡುತ್ತಾರೋ ಮತ್ತು ಎಲ್ಲರನ್ನು ನನ್ನಲ್ಲಿ ನೋಡುತ್ತಾರೋ, ಅವರಿಗೆ ನಾನು ಅದೃಶ್ಯನಾಗುವುದಿಲ್ಲ ಮತ್ತು ಅವರು ನನಗೆ ಅದೃಶ್ಯರಾಗಿರುವುದಿಲ್ಲ.’</p>
<p class="Text">ಒಂದು ಮಗುವು ತಾಯಿಗೆ ಹೇಳಿತು ‘ಅಮ್ಮಾ! ನನಗೆ ಬೆಲ್ಲ ಬೇಕು.’ ತಾಯಿಯು ‘ಗೋರೀಕಾಯನ್ನು ತೆಗೆದುಕೊಂಡು ಹೋಗು ಮತ್ತು ಅದಕ್ಕೆ ಪ್ರತಿಯಾಗಿ ವ್ಯಾಪಾರಿಯಿಂದ ಬೆಲ್ಲವನ್ನು ತೆಗೆದುಕೊಂಡು ಬಾ.’ ಮಗುವು ಮನೆಯಿಂದ ಗೋರೀಕಾಯನ್ನು ತೆಗೆದುಕೊಂಡು ಹೋಗಿ ಬೆಲ್ಲವನ್ನು ಕೊಡುವಂತೆ ವ್ಯಾಪಾರಿಗೆ ಕೇಳಿತು. ವ್ಯಾಪಾರಿಯು ಗೋರೀಕಾಯನ್ನು ತೂಕಮಾಡಿ ತೆಗೆದುಕೊಂಡು ಬೆಲ್ಲವನ್ನು ತೂಕಮಾಡಿ ಕೊಟ್ಟನು. ಮಗುವು ಯೋಚಿಸಿತು ‘ವ್ಯಾಪಾರಿಯು ಮೂರ್ಖನಾಗಿದ್ದಾನೆ ಗೋರೀಕಾಯಿ ಪಶುಗಳು ತಿನ್ನುವ ಪದಾರ್ಥ, ಮನುಷ್ಯನ ಉಪಯೋಗಕ್ಕೆ ಬರುವುದಲ್ಲ; ಅದಕ್ಕೆ ಬದಲು ನನಗೆ ಬೆಲ್ಲ ಕೊಡುತ್ತಾನೆ.’ ಈ ರೀತಿ ಗೋರೀಕಾಯಿ ಮತ್ತು ಬೆಲ್ಲದ ಮೇಲೆ ದೃಷ್ಟಿ ಇದ್ದ ಕಾರಣ ಮಗುವಿನ ದೃಷ್ಟಿಯಲ್ಲಿ ವ್ಯಾಪಾರಿ ಮೂರ್ಖನಾಗಿ ಕಾಣುತ್ತಾನೆ. ಆದರೆ ವ್ಯಾಪಾರಿಯ ದೃಷ್ಟಿ ಗೋರಿಕಾಯಿ ಎಷ್ಟು ಕಾಸಿನದು ಮತ್ತು ಬೆಲ್ಲ ಎಷ್ಟು ಕಾಸಿನದು ಎನ್ನುವುದರ ಮೇಲಿರುತ್ತದೆ. ವ್ಯಾಪಾರಿಯು ಎರಡು ರೀತಿಯಿಂದ ಹಣ ಸಂಪಾದಿಸುತ್ತಾನೆ. ಮಾಲನ್ನು ಕಡಿಮೆ ಬೆಲೆಗೆ ಕೊಂಡುಕೊಳ್ಳುತ್ತಾನೆ ಮತ್ತು ಹೆಚ್ಚು ಬೆಲೆಗೆ ಮಾರುತ್ತಾನೆ. ಆದ್ದರಿಂದ ಅವನು ಗೋರೀಕಾಯಿಯಲ್ಲಿ ಬೇರೆ ಲಾಭ ಗಳಿಸಿದ ಮತ್ತು ಬೆಲ್ಲದಲ್ಲಿ ಬೇರೆ ಲಾಭ ಗಳಿಸಿದ. ವ್ಯಾಪಾರಿಗೆ ಗೋರೀ ಕಾಯಾದರೇನು? ಬೆಲ್ಲವಾದರೇನು? ಅವನಿಗೆ ಹಣ ಸಂಪಾದನೆ ಮುಖ್ಯವಾದುದು. ಹಿಗೆಯೇ ಸಾಧಕನ ದೃಷ್ಟಿ ಪರಮಾತ್ಮತತ್ತ್ವದ ಮೇಲಿರುತ್ತದೆ. ಎಲ್ಲರಲ್ಲಿರುವ ಪರಮಾತ್ಮನನ್ನು ಪಡೆಯಬೇಕಾಗಿದೆ, ಪ್ರಪಂಚದಿಂದ ಅವನಿಗೇನಾಗಬೇಕಾಗಿದೆ?</p>
<p class="Text">ಸಾಧಕನು ಯಥಾಯೋಗ್ಯ ವ್ಯವಹಾರವನ್ನು ಮಾಡಬೇಕು, ಆದರೆ ಪರಮಾತ್ಮತತ್ತ್ವಕ್ಕೆ ಮಹತ್ತ್ವ ಕೊಡಬೇಕು, ವ್ಯವಹಾರಕ್ಕೆ ಅಲ್ಲ. ವ್ಯವಹಾರದಲ್ಲಿ ಯಾರಾದರು ಆದರ ಮಾಡಿದ್ದರಿಂದ ಏನಾಯಿತು? ಯಾರಾದರು ಅನಾದರ ಮಾಡಿದರೆ ಏನಾಯಿತು? ಆದರಿಸುವವನು ನಮ್ಮ ಪುಣ್ಯವನ್ನು ಕ್ಷಿಣವಾಗಿ ಸುತ್ತಾನೆ ಮತ್ತು ಅನಾದರಿಸುವವನು ಪಾಪವನ್ನು ನಾಶಗೊಳಿಸುತ್ತಾನೆ. ನಮ್ಮ ಲಾಭವು ಪಾಪನಾಶದಲ್ಲಿದೆಯೋ, ಪಾಪವನ್ನು ಉಳಿಸಿಕೊಳ್ಳುವು ದರಲ್ಲಿದೆಯೋ? ನಮಗೆ ದುಃಖ ಕೊಡುವವನು, ನಮ್ಮನ್ನು ಅವಮಾನಿ ಸುವವನು, ನಿಂದಿಸುವವನು, ತಿರಸ್ಕರಿಸುವವನು ನಮ್ಮ ಪಾಪಗಳನ್ನು ನಾಶಪಡಿಸುತ್ತಾನೆ. ‘‘ಅಂದಂದು ಮಾಡಿದ ಪಾಪವೆಂಬಮಲ ತಿಂದು ಹೋಗುವರಯ್ಯ ನಿಂದಕರು॥ ನಿಂದಕರಿರಬೇಕು ಇರಬೇಕು’’ ನಮ್ಮನ್ನು ಆದರಿಸುವವನು, ಸತ್ಕರಿಸುವವನು, ಭೇಷ್-ಭೇಷ್ ಎಂದು ಹೊಗಳುವವನು ನಮ್ಮ ಪುಣ್ಯಗಳನ್ನು ನಾಶಗೊಳಿಸುತ್ತಾನೆ. ನಾವು ಪಾಪಗಳನ್ನು ನಾಶಪಡಿಸುವ ಉದ್ಯೋಗ ಮಾಡುತ್ತೇವೆ. ಆದರೆ ಅಪಮಾನ ಮಾಡುವವನು ನಮ್ಮ ಪಾಪಗಳನ್ನು ಸ್ವತಃ ನಾಶಮಾಡುತ್ತಿದ್ದಾನೆ. ಇದು ಅವನ ಎಂತಹ ಕೃಪೆಯಾಗಿದೆ! ನಮ್ಮ ಮೇಲೆ ಕೃಪೆಮಾಡಬೇಕೆಂಬ ಉದ್ದೇಶವೇನೂ ಅವನಿಗಿಲ್ಲ, ಆದರೆ ಆ ಕ್ರಿಯೆಯೇ ನಮಗೆ ಲಾಭವನ್ನು ಉಂಟುಮಾಡುತ್ತಿದೆ. ಅವನು ನಮ್ಮ ಹಿತೈಷಿಯಲ್ಲ, ಆದರೆ ನಮಗೆ ಹಿತವಾಗುವ ಕ್ರಿಯೆಯನ್ನೇ ಮಾಡುತ್ತಿದ್ದಾನೆ. ಅವನು ಏನನ್ನು ಮಾಡುತ್ತಾನೋ ಅದು ನಮಗೆ ಹಿತಕರವೇ ಆಗುವುದು, ಅಹಿತಕರವಾಗಲಾರದು.</p>
<p class="Text">ಒಂದು ಮಾರ್ಮಿಕ ವಿಷಯವೇನೆಂದರೆ-ಸಾಧಕನಿಗೆ ಯಾವ ಸ್ಥಿತಿಯೂ ಅನಿಷ್ಟಕಾರಿಯಾಗುವುದಿಲ್ಲ. ಪ್ರಾಪಂಚಿಕ ವ್ಯವಹಾರವೆಲ್ಲವೂ ಸಾಧನ- ಸಾಮಗ್ರಿಯಾಗಿದೆ. ಸುಖಪ್ರದ-ದುಃಖಪ್ರದ, ಅನುಕೂಲಕರ- ಪ್ರತಿಕೂಲ ಕರವಾದದ್ದು ಏನೇನು ಎದುರಾಗುತ್ತದೆಯೋ ಅದೆಲ್ಲ ಸಾಧನ- ಸಾಮಗ್ರಿಯಾಗಿದೆ. ಆದ್ದರಿಂದ ಸಾಧಕನು ಎಚ್ಚರಿಕೆ ವಹಿಸಬೇಕು. ಎಚ್ಚರಿಕೆಯೇ ಸಾಧನವಾಗಿದೆ. ಪ್ರತಿಕ್ಷಣವೂ ಎಚ್ಚರವಿರುವವನು ಸಾಧಕನಾಗಿದ್ದಾನೆ.</p>
<p class="Shlok">ದಿಲಮೇ ಜಾಗ್ರತ ರಹಿಯೇ ಬಂದಾ ।</p>
<p class="Shlok">ಹೇತ ಪ್ರೀತ ಹರಿಜನ ಸುಂ ಕರಿಯೇ, ಪರಹರಿಯೇ ದುಃಖದ್ವಂದ್ವಾ ॥</p>
<p class="Text para-style-override-2">ಒಳ್ಳೆಯದು ಮತ್ತು ಕೊಟ್ಟದು ಆಗುವಾಗ, ರಾಗ ಮತ್ತು ದ್ವೇಷವಾದರೆ ನಾವು ಜಾಗ್ರತರಾಗಿರುವುದು ಹೇಗೆ! ಆದ್ದರಿಂದ ‘ನಾನು ಸಾಧಕನಾಗಿದ್ದೇನೆ ಮತ್ತು ನನ್ನ ಸಾಧ್ಯ ಪರಮಾತ್ಮನಾಗಿದ್ದಾನೆ’-ಇದರ ಜಾಗ್ರತಿಯಲ್ಲಿದ್ದುಕೊಂಡು ಸಾಧ್ಯದ ಪ್ರಾಪ್ತಿಗಾಗಿ ಯಥಾಯೋಗ್ಯವಾಗಿ ವರ್ತಿಸಬೇಕು.<span></span></p>


<p class="Page-Break"> </p>
<p class="Chapter-Heading" id="toc_marker-16">14 ನಿಜವಾದ ಮನುಷ್ಯತ್ವ</p>
<p class="Text">ತನ್ನ ಸುಖದಲ್ಲಿ ಸುಖಿಯಾಗುವುದು ಮತ್ತು ತನ್ನ ದುಃಖದಲ್ಲಿ ದುಃಖಿಯಾಗುವುದು-ಇದು ಪಶುತ್ವವಾಗಿದೆ; ಹಾಗೂ ಇತರರ ಸುಖದಲ್ಲಿ ತಾನು ಸುಖಿಯಾಗುವುದು ಮತ್ತು ಅವರ ದುಃಖದಲ್ಲಿ ದುಃಖಿಯಾಗುವುದು ಮನುಷ್ಯತ್ವವಾಗಿದೆ. ಆದ್ದರಿಂದ ಇತರರ ಸುಖದಲ್ಲಿ ಸುಖಿಯಾಗುವುದು ಮತ್ತು ಅವರ ದುಃಖದಲ್ಲಿ ದುಃಖಿಯಾಗುವ ಸ್ವಭಾವ ಉಂಟಾಗುವವರೆಗೆ ಅವನು ಮನುಷ್ಯನೆನಿಸಲು ಯೋಗ್ಯನಲ್ಲ. ಅವನು ಆಕಾರದಲ್ಲಿ ಮನುಷ್ಯನಾಗಿ ಕಾಣುತ್ತಿದ್ದರೂ, ವಾಸ್ತವವಾಗಿ ಮನುಷ್ಯನಲ್ಲ. ಸ್ವಂತ ಸುಖದಲ್ಲಿ ಸುಖಿಯಾಗಿದ್ದು, ಸ್ವಂತ ದುಃಖದಲ್ಲಿ ದುಃಖಿಯಾಗಿರುವ ಸ್ವಭಾವವಿರುವವರೆಗೆ ಮನುಷ್ಯತ್ವ ಬರಲಾರದು. ತನ್ನ ಸುಖಕ್ಕೋಸ್ಕರ ಇತರರಿಗೆ ಹಾನಿಯುಂಟು ಮಾಡುವವನು ಮನುಷ್ಯನೆಂದು ಕರೆಯಿಸಿಕೊಳ್ಳಲು ಯೋಗ್ಯನಲ್ಲ. ತನ್ನ ಸ್ವಾರ್ಥವನ್ನು ತ್ಯಾಗಮಾಡಿ ಇತರರಿಗೆ ಹಿತ ಮಾಡುವವನು, ಕನಿಷ್ಟ ಪಕ್ಷ ಇತರರಿಗೆ ನಷ್ಟವುಂಟು ಮಾಡದಿರುವವನೇ ಮನುಷ್ಯನಾಗುತ್ತಾನೆ. ಆದ್ದರಿಂದ ನಮ್ಮಿಂದ ಯಾರಿಗೂ ಕಿಂಚಿತ್ತೂ ದುಃಖವಾಗದಿರಲಿ ಎನ್ನುವ ಶಿಕ್ಷಣವನ್ನು ಪಡೆಯಬೇಕು. ಬೇರೆಯವರ ದುಃಖ-ನಿವಾರಣೆ ಆಗುವುದು ಹೇಗೆ?-ಇದಕ್ಕೂ ಮಿಗಿಲಾಗಿ ಅವರ ಹಿತಸಾಧನೆ ಹೇಗೆ ಆಗಬಹುದು? ಎಂದು ಪ್ರಾಣಿಮಾತ್ರರ ಹಿತದೃಷ್ಟಿಯಲ್ಲಿ ಪ್ರೀತಿಯಿರಲಿ. <span class="char-style-override-1">‘ಸರ್ವಭೂತ ಹಿತೇರತಾಃ’</span> (ಗೀತೆ 5/25; 12/4) ಎಂದು ಗೀತೆಯಲ್ಲಿ ಹೇಳಿರುವಂತೆ ಪ್ರಾಣಿಮಾತ್ರರ ಹಿತದಲ್ಲಿ ನಿರತರಾಗಿರಿ.</p>
<p class="Text">ಪರರ ಹಿತವನ್ನೆಷ್ಟು ಮಾಡಬೇಕು, ಎಷ್ಟು ಮಾಡಬಾರದು ಎನ್ನುವುದರ ಆವಶ್ಯಕತೆಯೇ ಇಲ್ಲ. ನಮ್ಮಲ್ಲಿ ಎಷ್ಟು ಸಾಮರ್ಥ್ಯವಿದೆಯೋ, ಯೋಗ್ಯತೆ ಎಷ್ಟಿದೆಯೋ, ಸಾಮಗ್ರಿ ಎಷ್ಟಿದೆಯೋ-ಅದನ್ನೇ ಇತರರ ಹಿತದಲ್ಲಿ ತೊಡಗಿಸುವಷ್ಟೇ ನಮ್ಮ ಜವಾಬ್ದಾರಿಯಾಗಿದೆ. ಎಲ್ಲರನ್ನೂ ಸುಖವಾಗಿಸುವ ಶಕ್ತಿ ಯಾವ ಮನುಷ್ಯನಿಗೂ ಇಲ್ಲ. ಇದು ಎಷ್ಟು ಕಠಿಣವಾದ ವಿಷಯ ವೆಂದರೆ-ಪ್ರಪಂಚದ ಮನುಷ್ಯರೆಲ್ಲ ಸೇರಿ ಒಬ್ಬನನ್ನು ಸುಖಿಯಾಗಿಸುವ ಪ್ರಯತ್ನ ಮಾಡಿದರೂ ಅವನನ್ನು ಸುಖಿಯಾಗಿಸಲಾರರು. ಕಾರಣ-ಅವನಲ್ಲಿರುವ ಧನದ, ಭೋಗದ, ಮಾನದ, ದೊಡ್ಡಸ್ತಿಕೆಯ, ಸಖದ ಇಚ್ಛೆಯು ಧನ-ಭೋಗಾದಿಗಳು ದೊರಕಿದಂತೆಲ್ಲ ಹೆಚ್ಚುತ್ತ ಹೋಗುತ್ತದೆ. ‘ಜಿಮಿ ಪ್ರತಿಲಾಭ ಲೋಭ ಅಧಿಕಾಯಿ’ ಅತಿ ಹೆಚ್ಚು ಧನಾದಿಗಳು ಸಿಕ್ಕಿದರೂ ಕೂಡ ಅವನಿಗೆ ತೃಪ್ತಿಯಾಗುವುದಿಲ್ಲ. ಪ್ರಪಂಚದ ಸಮಸ್ತ ಜನರೂ ಸೇರಿ ಒಬ್ಬನನ್ನು ಸುಖಿಯಾಗಿಸಲಾರರೆಂದಾಗ ಒಬ್ಬ ಮನುಷ್ಯನು ಪ್ರಪಂಚದ ದುಃಖವನ್ನು ಹೇಗೆ ಹೋಗಲಾಡಿಸಿಯಾನು? ಆದರೆ ‘ಬೇರೆಯವರಿಗೆ ಸುಖ ಹೇಗಾಗಬಹುದು’? ಈ ಭಾವವನ್ನು ಎಲ್ಲರೂ ಇಟ್ಟುಕೊಳ್ಳಬಲ್ಲರು; ಬೇಕಾದರೆ ಸೋದರನಾಗಲಿ, ಸೋದರಿಯೇ ಆಗಲಿ, ಬಾಲಕನಾಗಲಿ ಅಥವಾ ಯುವಕನಾಗಲಿ, ಧನಿಕನಾಗಲಿ ಅಥವಾ ನಿರ್ಧನ ನಾಗಲಿ. ಪ್ರಾಪಂಚಿಕ ವಸ್ತುಗಳಲ್ಲಿ ಯಾರಿಗೋ ಅಧಿಕಾರ ದೊರಕಿದೆ, ಯಾರಿಗೋ ದೊರಕಿಲ್ಲ; ಆದರೆ ಹಾರ್ದಿಕವಾಗಿ ಎಲ್ಲರ ಹಿತವನ್ನು ಬಯಸುವ ಅಧಿಕಾರ ಎಲ್ಲರಿಗೂ ಇದೆ. ಈ ಅಧಿಕಾರದಿಂದ ಯಾರೂ ವಂಚಿತರಾಗಿಲ್ಲ.</p>
<p class="Text">ತನ್ನ ಶಕ್ತ್ಯಾನುಸಾರ ಇತರರ ಒಳಿತನ್ನು ಮಾಡುವವನಿಗೆ ಭಗವಂತನು ಅವನ ಶಕ್ತ್ಯಾನುಸಾರ ಒಳಿತನ್ನು ಮಾಡುತ್ತಾನೆ. ಅವನು ತನ್ನೆಲ್ಲ ಶಕ್ತಿಯನ್ನು ತೊಡಗಿಸಿದರೆ ಭಗವಂತನೂ ತನ್ನೆಲ್ಲ ಶಕ್ತಿಯನ್ನು ತೊಡಗಿಸುತ್ತಾನೆ. ಭಗವಂತನು ತನ್ನ ಶಕ್ತಿಯನ್ನು ತೊಡಗಿಸಿದರೆ ಅವನು ಹೇಗೆ ದುಃಖಿಯಾದಾನು? ಅವನನ್ನು ಯಾರೂ ದುಃಖಿಯಾಗಿಸಲಾರರು. <span class="char-style-override-1">‘ತೇ ಪ್ರಾಪ್ನುವಂತಿ ಮಾಮೇವ ಸರ್ವಭೂತ ಹಿತೇ ರತಾಃ’ </span>(ಗೀತೆ 12/4) ಎಂದು ಗೀತೆಯಲ್ಲಿ ಹೇಳಿರುವಂತೆ ಅವನು ಭಗವಂತನನ್ನು ಪಡೆದುಕೊಳ್ಳುತ್ತಾನೆ.</p>
<p class="Shlok">‘ಸರ್ವೇ ಭವಂತು ಸುಖಿನಃ ಸರ್ವೇ ಸಂತು ನಿರಾಮಯಾಃ ।</p>
<p class="Shlok">ಸರ್ವೇ ಭದ್ರಾಣಿ ಪಶ್ಯಂತು ಮಾ ಕಶ್ಚಿತ್ ದುಃಖಭಾಗ್ಭವೇತ್॥’</p>
<p class="Text">ಎಲ್ಲರೂ ಸುಖಿಗಳಾಗಲಿ, ಎಲ್ಲರಿಗೂ ಆನಂದ-ಮಂಗಳವಾಗಲಿ, ಯಾರಿಗೂ ಎಂದೂ ಕಿಂಚಿನ್ಮಾತವೂ ಕಷ್ಟ ಆಗದಿಲಿ ಎಂಬ ಭಾವ ಯಾರಿಗೆ ಉಂಟಾಗುತ್ತದೆಯೋ ಅವನೇ ಮನುಷ್ಯನೆನಿಸಿಕೊಳ್ಳಲು ಯೋಗ್ಯನಾಗಿದ್ದಾನೆ. ಎಲ್ಲಿಯವರೆಗೆ ಇತರರ ದುಃಖದಲ್ಲಿ ದುಃಖಿಯಾಗುವುದಿಲ್ಲವೋ, ಅಲ್ಲಿಯವರೆಗೆ ಅವನು ಮನುಷ್ಯನೆನಿಸಿಕೊಳ್ಳಲು ಯೋಗ್ಯನಲ್ಲ. ಇನ್ನೊಂದು ಮಾತೂ ಇದೆ. ಇತರ ದುಃಖದಿಂದ ದುಃಖಿಯಾಗುವವನಿಗೆ, ತನ್ನ ದಃಖದಿಂದ ದುಃಖಿಯಾಗಬೇಕಾಗಿ ಬರುವುದಿಲ್ಲ. ಇತರರ ಸುಖದಿಂದ ಸಖಿಯಾಗು ವುದಿಲ್ಲವೋ ಮತ್ತು ಅವರ ದಃಖದಿಂದ ದುಃಖಿಯಾಗುವುದಿಲ್ಲವೋ ಅವನಿಗೆ ತನ್ನ ದಃಖದಿಂದ ದುಃಖಿಯಾಗಬೇಕಾಗಿ ಬರುತ್ತದೆ ಎಂಬ ಮಾತನ್ನು ಗಮನದಲ್ಲಿಡಿ. ಅವನೇ ಸಂಗ್ರಹಿಯಾಗುತ್ತಾನೆ ಮತ್ತು ತನ್ನ ಸುಖಗಳ ಭೋಗಿ ಯಾಗುತ್ತಾನೆ. ಅವನಿಗೆ ಸುಖದ ಅಭಾವವಾಗುತ್ತದೆ, ಕೊರತೆ ಇರುತ್ತದೆ. ಆದರೆ ಇತರ ಸಖದಿಂದ ಸಖಿಯಾಗುವವನಿಗೆ ಸುಖದ ಕೊರತೆಯೇ ಇರುವುದಿಲ್ಲ. ಏಕೆ ಕೊರತೆ ಇರುವುದಿಲ್ಲವೆಂದರೆ-ಅವನಿಗೆ ತನ್ನ ಸುಖಭೋಗದ ಇಚ್ಛೆಯೇ ಇರುವುದಿಲ್ಲ.</p>
<p class="Text">ಸಂಗ್ರಹಿಸುವುದು, ಭೋಗಿಸುವುದು-ಇವೆರಡೂ ಪರಮಾತ್ಮತತ್ತ್ವಪ್ರಾಪ್ತಿಗೆ ಬಾಧಕವಾಗಿವೆ. ಹಣ-ಕಾಸು ನನ್ನ ಬಳಿ ಬರಲಿ, ಸಾಮಗ್ರಿಗಳು ನನಗೆ ದೊರಕಲಿ, ನಾನು ಭೋಗಪಡಬೇಕು ಎಂಬ ಆಂತರಿಕ ಇಚ್ಛೆಗಳು ಪರಮಾತ್ಮತತ್ತ್ವದ ಪ್ರಾಪ್ತಿಯಾಗಲು ಬಿಡುವುದಿಲ್ಲ. ಕಾರಣ-ಸಂಗ್ರಹ ಮಾಡು ವುದಾದರೂ ಶರೀರದಿಂದ ಮತ್ತು ಭೋಗಪಡುವುದಾದರೂ ಶರೀರದಿಂದಲೇ ಆಗಿದೆ. ಆದ್ದರಿಂದ ಈ ಮೂಳೆ-ಮಾಂಸದ ಬೊಂಬೆಗೆ ಅಂಟಿ ಕೊಂಡಿ ರುವುದರಿಂದ, ಇದಕ್ಕೆ ಗುಲಾಮನಾಗಿರುವುದರಿಂದ ಚಿನ್ಮಯತತ್ತ್ವದ ಪ್ರಾಪ್ತಿಯಾಗುವುದಿಲ್ಲ. ಆದರೆ ಇತರರ ಸುಖದಿಂದ ಸುಖಿಯಾಗುವುದರಿಂದ ಭೋಗಪಡುವ ಇಚ್ಛೆ ಮತ್ತು ಇತರ ದುಃಖದಿಂದ ದುಃಖಿಯಾಗುವುದರಿಂದ ತನಗಾಗಿ ಸಂಗ್ರಹಿಸುವ ಇಚ್ಛೆ ಇರುವುದಿಲ್ಲ.</p>
<p class="Text">ಇತರರ ದುಃಖದಿಂದ ದುಃಖಿಯಾಗುವುದರಿಂದ ಅವರ ದುಃಖವನ್ನು ದೂರಮಾಡಬೇಕೆಂಬ ವಿಚಾರ ಉಂಟಾಗುವುದು. ನಮ್ಮ ಕಷ್ಟವನ್ನು ನಿವಾರಿಸಿಕೊಳ್ಳಲು ಹಣ ಖರ್ಚುಮಾಡುವಂತೆ ಇತರರ ದುಃಖವನ್ನು ದೂರಮಾಡುವುದಕ್ಕೆ ನಾವು ಹಣ ಖರ್ಚು ಮಾಡುತ್ತೇವೆ. ನಾವು ಹೆಚ್ಚು ಸಂಗ್ರಹಿಸಲಾರೆವು. ಹಾಗೊಂದು ವೇಳೆ ಹೆಚ್ಚು ಸಂಗ್ರಹವಾದರೂ ಅದರಲ್ಲಿ ತನ್ನತನವಿರುವುದಿಲ್ಲ, ಎಲ್ಲರಿಗೂ ಸೇರಿದ್ದು ಎನ್ನುವ ಭಾವವಿರುತ್ತದೆ. ಆದ್ದರಿಂದಲೇ ಭಾಗವತದಲ್ಲಿ ಹೀಗೆ ಹೇಳಿದೆ-</p>
<p class="Shlok">ಯಾವದ್ ಭ್ರಿಯೇತ ಜಠರಂ ತಾವತ್ಸ್ವತ್ವಂ ಹಿ ದೇಹಿನಾಮ್ ।</p>
<p class="Shlok">ಅಧಿಕಂ ಯೋಭಿಮನ್ಯೇತ ಸ ಸ್ತೇನೋ ದಂಡಮರ್ಹತಿ ॥</p>
<p class="TXT-Right">(ಶ್ರೀಮದ್ಭಾ 7/14/8)</p>
<p class="Text">ಎಷ್ಟರಿಂದ ಹೊಟ್ಟೆ ತುಂಬುತ್ತದೆಯೋ, ಅಷ್ಟೇ ಪದಾರ್ಥಗಳು ಮನುಷ್ಯನ ದಾಗಿದೆ. ಹೊಟ್ಟೆತುಂಬುಷ್ಟು ಅನ್ನ, ಬಾಯಾರಿಕೆ ಅಡಗುವಷ್ಟು ನೀರು, ಶರೀರ ನಿರ್ವಹಣೆಗಾಗುವಷ್ಟು ಬಟ್ಟೆ ಮತ್ತು ಮನೆ ಮಾತ್ರ ತನ್ನದು ಎನ್ನುವುದು ಅಭಿಪ್ರಾಯವಾಗಿದೆ. ಇದಲ್ಲದೆ ಹೆಚ್ಚು ಅನ್ನ, ನೀರು, ವಸ್ತ್ರ, ಮನೆ, ನಿರ್ವಹಣೆಗೆ ಹೆಚ್ಚು ಸಾಮಗ್ರಿಯನ್ನು ತನ್ನದೆಂದು ಒಪ್ಪುವವನು-ತನ್ನ ಅಧಿಕಾರವನ್ನು ಸ್ಥಾಪಿಸುವವನು ಕಳ್ಳನಾಗಿದ್ದಾನೆ; ಅವನಿಗೆ ಶಿಕ್ಷೆ ಸಿಗುತ್ತದೆ. ನಾನು ಯಾರಿಂದಲೂ ತಂದುದಲ್ಲ, ಇದು ‘ನನ್ನದು’ ಎಂದು ಅವನು ಹೇಳುತ್ತಾನೆ. ಆದರೆ ಅದು ‘ನನ್ನದು’ ಹೇಗೆ? ಏಕೆಂದರೆ ಹುಟ್ಟಿದಾಗ ಒಂದು ನೂಲೆಳೆಯನ್ನೂ ತರಲಿಲ್ಲ ಮತ್ತು ಸಾಯುವಾಗ ಒಂದು ಕವಡೆಯೂ ಜೊತೆಯಲ್ಲಿ ಹೋಗುವುದಿಲ್ಲ. ಆದ್ದರಿಂದ ನಮ್ಮ ಬಳಿ ಇರುವ ಅಧಿಕವಾಗಿರುವ ಸಾಮಗ್ರಿಯು ಯಾರಲ್ಲಿ ಅಭಾವವಿದೆಯೋ ಅವರಿಗೆ ಸೇರಿದೆ. ಇತರರ ದುಃಖದಿಂದ ದುಃಖಿತ ನಾಗುವವನು ತನ್ನ ಸುಖಕ್ಕಾಗಿ ಭೋಗ ಮತ್ತು ಸಂಗ್ರಹವನ್ನು ಬಯಸುವುದಿಲ್ಲ. ಅವನಲ್ಲಿ ಕರುಣೆ ಮತ್ತು ದಯೆಯ ಭಾವ ಉಂಟಾಗುತ್ತದೆ. ಕರುಣೆಯಲ್ಲಿರುವ ರಸ, ಆನಂದ, ಭೋಗದಲ್ಲಿಲ್ಲ.</p>
<p class="Text">ನೀವು ಸಂಗ್ರಹಿಸುವುದರ ಅರ್ಥ- ನಿರ್ದಯತೆ, ಒಳಗೆ ದಯೆ ಇರುವುದಿಲ್ಲ. ದಯೆ ಇರುವೆಡೆಯಲ್ಲಿ ತನ್ನ ಸುಖಕ್ಕಾಗಿ ಸಂಗ್ರಹವಾಗುವುದಿಲ್ಲ. ಏಕೆ ಆಗುವುದಿಲ್ಲ?- ಎಂದರೆ ಅವನಿಗೆ ಹಾಗೆಯೇ ಆನಂದವಾಗುತ್ತದೆ. ಸಂಗ್ರಹದಿಂದುಂಟಾಗುವ ಸುಖದಲ್ಲಿ ರಜಸ್ಸು ಮತ್ತು ತಮಸ್ಸು ಉಂಟಾಗುತ್ತದೆ. ಇತರರ ಸುಖದಲ್ಲಿ ದೊರಕುವ ಸುಖವು ಸಂಗ್ರಹ ಮತ್ತು ಭೋಗಗಳಲ್ಲಿ ಪರಿಣತವಾಗುವುದಿಲ್ಲ. ಆ ಸುಖದಲ್ಲಿ ಅಪಾರ ಆನಂದವಾಗುತ್ತದೆ. ಇತರರಿಗೆ ಸುಖವನ್ನುಂಟುಮಾಡಬೇಕೆಂಬ ಭಾವವುಳ್ಳವವನಿಂದ ಇತರರು ದುಃಖಿಗಳಾ ಗಿರುವುದನ್ನು ನೋಡಿ ತಾನು ಸಖಭೋಗಿಸಬೇಕೆಂದು ಬಯಸುವುದು ಎಂದಿಗೂ ಆಗಲಾರದು. ನೆರೆ-ಹೊರೆಯವರಿಗೆ ಅನ್ನ ಸಿಗದಿದ್ದಾಗ ನಾವು ರುಚಿ- ರುಚಿಯಾದ ಭೋಜನವನ್ನು ಮಾಡಬೇಕೆನ್ನುವ ಇಚ್ಛೆ ಹೃದಯವುಳ್ಳವರಿಗೆ ಎಂದಿಗೂ ಆಗುವುದಿಲ್ಲ. ಅವರಿಗೆ ಭೋಜನವು ರುಚಿಸುವುದೇ ಇಲ್ಲ. ಆದರೆ ಇತರರಿಗೆ ದಃಖ ಕೊಡುವ ಸ್ವಭಾವವುಳ್ಳವುರು ಇತರರ ದುಃಖದಿಂದ ದುಃಖಿತರಾಗುವರೇ? ಅವರಾದರೋ ಇತರರಿಗೆ ದುಃಖವನ್ನು ಕೊಟ್ಟು ಸುಖಿಯಾಗುತ್ತಾರೆ. ತನ್ನ ಸುಖಕ್ಕಾಗಿ ಇತರರನ್ನು ದುಃಖಿತರನ್ನಾಗಿಸುವವರು, ತಮ್ಮ ಮಾನಕ್ಕೋಸ್ಕರ ಇತರನ್ನು ಅವಮಾನಿಸುವವರು, ತಮ್ಮ ಪ್ರಶಂಸಾರ್ಥ ವಾಗಿ ಇತರರನ್ನು ಅವಮಾನಿಸುವವರು, ತಮ್ಮ ಹೊಗಳಿಕೆಗಾಗಿ ಇತರರನ್ನು ನಿಂದಿಸುವವರು, ತಮ್ಮ ಪದವಿಗಾಗಿ ಇತರನ್ನು ಪದಚ್ಯುತರಾಗಿಸುವವರು ಮನುಷ್ಯರೆಂದು ಕರೆಯಿಸಿಕೊಳ್ಳಲೂ ಯೋಗ್ಯರಲ್ಲ, ಮನುಷ್ಯರಂತೂ ಅಲ್ಲವೇ ಅಲ್ಲ. ಅವರಾದರೋ ಪಶುಗಳೇ ಆಗಿದ್ದಾರೆ. ಅದರಲ್ಲಿಯೂ ಕೋಡು, ಬಾಲ ಇಲ್ಲದಿರುವ ಕೆಲಸಕ್ಕೆ ಬಾರದ ಪಶುಗಳೇ ಸರಿ. ಕೋಡು ಮತ್ತು ಬಾಲವಿಲ್ಲದ ಪಶು ಕುರೂಪಿಯಾಗಿರುತ್ತದೆ. ಅವರ ಆಕಾರವೇನೋ ಮನುಷ್ಯನದೇ, ಆದರೆ ಸ್ವಭಾವ ಪಶುವಿನದಾಗಿದೆ. ಪಶು-ಪಕ್ಷಿಗಳಾದೋ ತಮ್ಮ ಪಾಪದ ಫಲವನ್ನು ಅನುಭವಿಸಿ ಶುದ್ಧವಾಗುತ್ತವೆ, ಆದರೆ ಇತರರಿಗೆ ದಃಖವನ್ನು ಉಂಟುಮಾಡುವವರು ಹೊಸ-ಹೊಸ ಪಾಪಗಳನ್ನು ಮಾಡಿ ನರಕದ ದಾರಿಯನ್ನು ಸಿದ್ಧಪಡಿಸಿಕೊಳ್ಳುತ್ತಾರೆ. ರಾಮಾಯಣದಲ್ಲಿ ಹೀಗೆ ಬಂದಿದೆ-</p>
<p class="Shlok">ಬರು ಭಲ ಬಾಸ ನರಕ ಕರ ತಾತಾ ದುಷ್ಟ ಸಂಗ ಜನಿ ದೇಇ ಬಿಧಾತಾ ॥</p>
<p class="TXT-Right">(ಮಾನಸ 5/46/4)</p>
<p class="Text">ತನ್ನ ಸುಖದಿಂದ ಸುಖಿಯಾಗುವುದು ಮತ್ತು ತನ್ನ ದುಃಖದಿಂದ ದುಃಖಿಯಾಗುವುದು ದುಷ್ಟತನವಾಗಿದೆ. ಬೇಕಾದರೆ ನರಕದಲ್ಲಿ ನಿವಾಸವಾಗಲಿ, ಆದರೆ ಇಂತಹ ದುಷ್ಟರ ಸಹವಾಸವನ್ನು ವಿಧಾತನು ಕೊಡದಿರಲಿ. ನರಕಗಳಲ್ಲಿ ಎಷ್ಟು ಕಾಲ ವಾಸವಾಗುವುದೋ, ಎಷ್ಟು ನರಕಯಾತನೆಯನ್ನು ಅನುಭವಿಸುವೆವೋ ಅಷ್ಟು ಪ್ರಮಾಣದಲ್ಲಿ ನಮ್ಮ ಪಾಪಗಳು ನಶಿಸಿ ಹೋಗುವುವು ಮತ್ತು ನಾವು ಶುದ್ಧರಾಗುವೆವು. ಆದರೆ ಇಂತಹ ದುಷ್ಟರ ಸಂಗಮಾಡುವುದರಿಂದ ಹೊಸ-ಹೊಸ ನರಕಗಳನ್ನು ಅನುಭವಿಸ ಬೇಕಾಗುವುದು.</p>
<p class="Text">ಪಶುಗಳು ಇತರರಿಗೆ ದುಃಖವುಂಟುಮಾಡಿದರೂ ಪಾಪಕ್ಕೆ ಭಾಗಿಗಳಾ ಗುವುದಿಲ್ಲ; ಏಕೆಂದರೆ ಪಾಪ-ಪುಣ್ಯದ ವಿಧಾನ ಮನುಷ್ಯನಿಗೆ ಮಾತ್ರ ಇದೆ. ಪಶು-ಪಕ್ಷಿಗಳು ತೊಂದರೆ ಕೊಡುವುದಾದರೂ ತಮ್ಮ ಉದರಕ್ಕಾಗಿ ಕೊಡುತ್ತವೆ. ಅವುಗಳು ತಿಂದಾದ ಬಳಿಕ ನಿಮಗೆ ತೊಂದರೆ ಕೊಡುವುದಿಲ್ಲ. ಅವು ತಮ್ಮ ಸುಖಭೋಗಕ್ಕಾಗಲೀ, ಸಂಗ್ರಹಕ್ಕಾಗಲೀ ನಿಮಗೆ ತೊಂದರೆ ಕೊಡುವುದಿಲ್ಲ, ಕಷ್ಟ ಕೊಡುವುದಿಲ್ಲ. ಆದರೆ ಮನುಷ್ಯನು ಲಕ್ಷ-ಕೋಟಿ ರೂಪಾಯಿಗಳನ್ನು ಸಂಪಾದಿಸಿದರೂ ಇತರರಿಗೆ ದುಃಖಕೊಡುವನು ಮತ್ತು ದುಃಖಕೊಟ್ಟು ತನ್ನ ಧನವನ್ನು ಹೆಚ್ಚಿಸಲು ಬಯಸುವನು. ತನ್ನ ಸುಖವನ್ನು ಹೆಚ್ಚಿಸಲು ಬಯಸುವನು. ಆದ್ದರಿಂದ ಅವನು ಮನುಷ್ಯನೆನಿಸಿಕೊಳ್ಳಲು ಯೋಗ್ಯನಲ್ಲ. ಅವನು ಪಶುಗಳಿಂದ ಮತ್ತು ನರಕದ ಕ್ರಿಮಿ-ಕೀಟಗಳಿಗಿಂತಲೂ ಕೀಳಾಗಿದ್ದಾನೆ. ಮನುಷ್ಯ ಜೀವನವು ಶುದ್ಧ ಮತ್ತು ನಿರ್ಮಲವಾಗುವುದಕ್ಕೆ ದೊರಕಿದೆ. ಆದರೆ ಇತರರಿಗೆ ದುಃಖಕೊಡುವವರು ಪಾಪವನ್ನು ಸಂಪಾದಿಸುತ್ತಾರೆ. ಇದರ ಪರಿಣಾಮ ಬಹಳ ಭಯಂಕರವಾಗುವುದು.</p>
<p class="Text para-style-override-2">ಇತರರು ಸುಖವಾಗಿರುವುದನ್ನು ನೋಡಿ ಯಾರ ಅಂತಃಕಣದಲ್ಲಿ ಪ್ರಸನ್ನತೆ ಉಂಟಾಗುವುದಿಲ್ಲವೋ ಮತ್ತು ಇತರರ ದುಃಖವನ್ನು ನೋಡಿ ಕರುಣೆ ಉಂಟಾಗುವುದಿಲ್ಲವೋ, ಅವನ ಅಂತಃಕಣವು ಮಲಿನವಾಗಿರುತ್ತದೆ. ಮಲಿನ ಅಂತಃಕಣವು ನರಕಗಳಿಗೆ ಕೊಂಡೊಯ್ಯುತ್ತದೆ. ಪಶುವಿನ ಅಂತಃಕರಣ ಇಷ್ಟು ಮಲಿನವಾಗಿರುವುದಿಲ್ಲ. ಪಶು ಭೋಗಯೋನಿಯಾಗಿದೆ, ಕರ್ಮಯೋನಿಯಲ್ಲ. ಅದು ತನ್ನ ಸುಖಕ್ಕಾಗಿ ಇತರರಿಗೆ ದುಃಖ ಕೊಡುವುದಿಲ್ಲ. ಅದು ಯಾವುದಾದರೂ ಪ್ರಾಣಿಯನ್ನು ಕೊಂದು ತಿಂದರೆ ಕೇವಲ ಆಹಾರಕ್ಕಾಗಿಯೇ, ಸುಖವನ್ನು ಭೋಗಿಸುವುದಕ್ಕಲ್ಲ. ಆದರೆ ಮನುಷ್ಯನು ಇಚ್ಛೆಪಟ್ಟು ಒಳ್ಳೊಳ್ಳೆಯ ಪದಾರ್ಥಗಳನ್ನು ಮಾಡಿಕೊಂಡು ತಿನ್ನುತ್ತಾನೆ. ಅವುಗಳಲ್ಲಿ ರುಚಿಯ ಸುಖವನ್ನು ಸವಿಯುತ್ತಾನಾದರೆ ಅವನು ಪಾಪ ಮಾಡುತ್ತಾನೆ. ಆದ್ದರಿಂದ ಇತರರ ಸಖದಲ್ಲಿ ಸುಖಿಯಾಗುವುದು ಮತ್ತು ಇತರರ ದುಃಖದಲ್ಲಿ ದುಃಖಿಯಾಗುವುದೇ ನಿಜವಾದ ಮನುಷ್ಯತ್ವವಾಗಿದೆ. ಮನುಷ್ಯನಾದವನು, ಎಲ್ಲರೂ ಹೇಗೆ ಸುಖಿಯಾಗುವರು? ಅವರ ದುಃಖ ನಿವಾರಣೆಯಾಗುವುದು ಹೇಗೆ? ಎಂಬ ಭಾವವನ್ನು ತನ್ನೊಳಗೆ ಯಾವಾಗಲೂ ಇಟ್ಟುಕೊಳ್ಳಬೇಕು.<span></span></p>


<p class="Page-Break"> </p>
<p class="Chapter-Heading" id="toc_marker-17">15 ಶರಣಾಗತಿಯ ವಿಲಕ್ಷಣತೆ</p>
<p class="Text">ಪಾರಮಾರ್ಥಿಕ ವಿಚಾರಗಳು ಒಂದಕ್ಕಿಂತ ಒಂದು ವಿಲಕ್ಷಣವಾಗಿವೆ. ಅವುಗಳ ಪೈಕಿ ಶರಣಾಗತಿಯ ವಿಚಾರ ಬಹಳ ವಿಲಕ್ಷಣವಾಗಿದೆ. ಶರಣಾಗತಿಯಲ್ಲಿ ಎರಡು ಮಾತುಗಳು ಸಿದ್ಧವಾಗುತ್ತವೆ-ಒಂದು ಈಶ್ವರವಾದ ಮತ್ತೊಂದು ಆಶ್ರಯ ಪಡೆಯುವ ಸ್ವಭಾವ. ಈಶ್ವರವಾದ ಹೇಗೆ ಸಿದ್ಧವಾಗುತ್ತವೆ.? ಎಂದರೆ-ಪ್ರತಿಯೊಂದು ಪ್ರಾಣಿಯು ಒಂದಲ್ಲ ಒಂದನ್ನು ತನಗಿಂತ ದೊಡ್ಡದೆಂದು ಮಾನ್ಯಮಾಡುತ್ತದೆ ಮತ್ತು ಅದರ ಆಶ್ರಯವನ್ನು ಪಡೆಯುತ್ತದೆ. ಪಶು-ಪಕ್ಷಿಗಳಲ್ಲಿಯೂ ಇದನ್ನು ನೋಡಲಾಗುತ್ತದೆ. ನಾವು ಬೂಂದಿ ಎಂಬ ಊರಿನಲ್ಲಿ ಒಂದು ರಾತ್ರಿ ನಾವು ಸಾಧುಗಳೆಲ್ಲ ನಿದ್ರಿಸುತ್ತಿದ್ದೆವು. ಒಂದು ದಿನ ರಾತ್ರಿ ಅಲ್ಲಿ ಒಂದು ಚಿರತೆ ಬಂತು. ಅಲ್ಲಿ ಎರಡು ನಾಯಿಗಳಿದ್ದುವು. ಚಿರತೆಯನ್ನು ನೋಡುತ್ತಲೇ ಆ ನಾಯಿಗಳು ಹೆದರಿ ತಕ್ಷಣ ನಮ್ಮ ಬಳಿ ಬಂದು ಅಡಗಿಕೊಂಡುವು; ಏಕೆಂದರೆ ಚಿರತೆ ನಾಯಿ ಮತ್ತು ಕತ್ತೆಯನ್ನು ತಿನ್ನುತ್ತದೆ. ಆದ್ದರಿಂದ ಭಯಗೊಂಡಾಗ ಪಶು-ಪಕ್ಷಿಗಳೂ ಕೂಡ ತಮಗಿಂತ ದೊಡ್ಡ ಪ್ರಾಣಿಗಳ ಆಶ್ರಯ ಪಡೆಯುತ್ತವೆ. ಜಂಗಮ ಪ್ರಾಣಿಗಳ ಮಾತಂತಿರಲಿ, ಸ್ಥಾವರ ಪ್ರಾಣಿಗಳೂ ಕೂಡ ತಮಗಿಂತ ದೊಡ್ಡದರ ಆಶ್ರಯ ಪಡೆಯುತ್ತವೆ. ಒಂದು ಬಳ್ಳಿ ಇದೆ ಎನ್ನಿ. ಅದು ಕೂಡ ಗೋಡೆ, ವೃಕ್ಷ ಮೊದಲಾದವುಳ ಆಸರೆ ಪಡೆದು ಮೇಲಕ್ಕೆ ಹಬ್ಬುತ್ತದೆ. ಜೀವಮಾತ್ರದಲ್ಲಿ ಆಶ್ರಯ ಪಡೆಯುವ ಸ್ವಾಭಾವಿಕ ಶಕ್ತಿಯಿದೆ. ಯಾರೋ ಗುರುವಿನ ಆಶ್ರಯ ಪಡೆಯುತ್ತಾನೆ, ಇನ್ನೊಬ್ಬನು ಗ್ರಂಥದ ಆಶ್ರಯ ಪಡೆಯುತ್ತಾನೆ, ಮತ್ತೊಬ್ಬನು ಇಷ್ಟದೇವರ ಆಶ್ರಯ ಪಡೆಯುತ್ತಾನೆ. ಒಂದಲ್ಲ ಒಂದರ ಆಶ್ರಯ ಪಡೆದು ಅದರಿಂದ ರಕ್ಷಣೆಯನ್ನು ಬಯಸುತ್ತಾನೆ, ಅದಕ್ಕೆ ಅಧೀನನಾಗಲು ಇಚ್ಛಿಸುತ್ತಾನೆ. ಈ ಪ್ರಕಾರವಾಗಿ ಯಾರ ಆಶ್ರಯವನ್ನೂ ಪಡೆಯದೆ ಯಾರೂ ಇರುವುದಿಲ್ಲ; ಮತ್ತು ಯಾರ ಆಶ್ರಯವನ್ನು ಪಡೆಯುತ್ತಾನೋ, ಅವನನ್ನು ದೊಡ್ಡವನೆಂದು ಒಪ್ಪಿಕೊಳ್ಳುತ್ತಾನೆ. ಇದರಿಂದ ಈಶ್ವರವಾದ ಸಿದ್ಧವಾಯಿತು. ಈಶ್ವರನನ್ನು ಒಪ್ಪದಿರುವಂತಹ ನಾಸ್ತಿಕ ಪುರುಷನೂ ಕೂಡ ತಂದೆ-ತಾಯಿಯರನ್ನು ದೊಡ್ಡವರೆಂದು ಒಪ್ಪುತ್ತಾನೆ, ಯಾರನ್ನೋ ವಿದ್ಯೆಯಲ್ಲಿ, ಇನ್ಯಾರನ್ನೋ ವಯಸ್ಸಿನಲ್ಲಿ ಹಿರಿಯರೆಂದು ತಿಳಿಯುತ್ತಾನೆ; ಈ ಪ್ರಕಾರ ಒಬ್ಬರನ್ನಲ್ಲ-ಒಬ್ಬರನ್ನು ದೊಡ್ಡವರೆಂದು ಒಪ್ಪಿಕೊಳ್ಳುತ್ತಾನೆ. ವಿದ್ಯೆ, ಬುದ್ಧಿ, ಯೋಗ್ಯತೆ, ಜನ್ಮ (ನಮಗಿಂತ ಮುಂಚೆ ಹುಟ್ಟಿದ್ದಾನೆ) ಮೊದಲಾದ ಯಾವುದೇ ವಿಷಯದಲ್ಲಿ ಯಾರನ್ನಾದರೂ ದೊಡ್ಡವರೆಂದು ಒಪ್ಪಿಕೊಂಡರೆ ಈಶ್ವರವಾದ ಸಿದ್ಧವಾಯಿತು.</p>
<p class="Text">ಈಶ್ವರನು ಸರ್ವೋಪರಿ ಆಗಿದ್ದಾನೆ, ಎಲ್ಲರಿಗಿಂತ ದೊಡ್ಡವನಾಗಿದ್ದಾನೆ. ಪಾತಂಜಲ ಯೋಗದರ್ಶನದಲ್ಲಿ ‘ಪೂರ್ವೇಷಾಮಪಿ ಗುರುಃ ಕಾಲೇನಾನವಚ್ಛೇದಾತ್’ (1/26) ಎಂದು ಬರೆದಿದೆ. ಅರ್ಥಾತ್ ಮೊದಲು ಎಷ್ಟು ಆಗಿಹೋಗಿದ್ದಾರೋ, ಅವರೆಲ್ಲರ ಗುರು ಈಶ್ವರನಾಗಿದ್ದಾನೆ; ಏಕೆಂದರೆ ಅವನಿಗೆ ಕಾಲದ ವ್ಯವಧಾನವಿಲ್ಲ (ಕಟ್ಟುಪಾಡಿಲ್ಲ). ಎಲ್ಲರಿಗಿಂತ ಮೊದಲಾದ್ದರಿಂದ ಆ ಈಶ್ವರ ಎಲ್ಲರಿಗಿಂತ ದೊಡ್ಡವನಾಗಿದ್ದಾನೆ ಮತ್ತು ಎಲ್ಲರೂ ಅವನಿಂದ ಶಿಕ್ಷಣವನ್ನು ಪಡೆಯುತ್ತಾರೆ, ಅವನ ಆಶ್ರಿತರಾಗುತ್ತಾರೆ. ಆದ್ದರಿಂದ ಆ ಈಶ್ವರನ ಆಶ್ರಯವನ್ನೇ ಪಡೆಯಬೇಕು. ಹಾಗೆ ಒಬ್ಬ ಈಶ್ವರನ ಆಶ್ರಯ ಪಡೆಯದಿರುವುದರಿಂದ ಅನೇಕರ ಆಶ್ರಯ ಪಡೆಯುಬೇಕಾಗುತ್ತದೆ. ಒಬ್ಬ ಪದವಿಯನ್ನು ಆಶ್ರಯಿಸುತ್ತಾನೆ, ಇನ್ನೊಬ್ಬ ತನ್ನ ಯೋಗ್ಯತೆಯನ್ನು ಆಶ್ರಯಿಸುತ್ತಾನೆ, ಮತ್ತೊಬ್ಬ ತನ್ನ ಬುದ್ಧಿಯನ್ನು ಆಶ್ರಯಿಸುತ್ತಾನೆ, ಇನ್ಯಾರೋ ತನ್ನ ಬಲವನ್ನು ಆಶ್ರಯಿಸುತ್ತಾನೆ, ಇನ್ಯಾರೋ ಹಣದ ಆಶ್ರಯ ಪಡೆಯುತ್ತಾನೆ, ಮತ್ಯಾರೋ ಮಕ್ಕಳು-ಮೊಮ್ಮಕ್ಕಳ ಆಶ್ರಯ ಪಡೆಯುತ್ತಾನೆ. ಈ ಪ್ರಕಾರ ಮನುಷ್ಯ ಯಾರ ಆಶ್ರಯ ಪಡೆಯುತ್ತಾನೋ ಅವನು ದೊಡ್ಡವನಾಗುತ್ತಾನೆ ಮತ್ತು ಮನುಷ್ಯ ಸ್ವತಃ ಚಿಕ್ಕವನಾಗುತ್ತಾನೆ, ಗುಲಾಮನಾಗುತ್ತಾನೆ. ನನ್ನಲ್ಲಿ ಇಷ್ಟು ರೂಪಾಯಿಗಳಿವೆ, ನಾನು ಇಷ್ಟು ರೂಪಾಯಿಗಳ ಮಾಲೀಕನಾಗಿದ್ದೇನೆ ಎಂದು ಅವನು ಭಾವಿಸುತ್ತಾನೆ, ಆದರೆ ಮಾಲೀಕನೆನ್ನುವುದು ಭ್ರಮೆಯಾಗಿದೆ, ಸಿದ್ಧವಾಗುವುದು ಗುಲಾಮಗಿರಿಯೇ! ತನ್ನ ಬಳಿ ರೂಪಾಯಿಗಳಿದ್ದರೆ ಅವನು ತನ್ನನ್ನು ದೊಡ್ಡವನೆಂದು ತಿಳಿಯುತ್ತಾನೆ ಮತ್ತು ರೂಪಾಯಿಗಳಿಲ್ಲದಿದ್ದರೆ ತನ್ನನ್ನು ಚಿಕ್ಕವನೆಂದು ತಿಳಿಯುತ್ತಾನೆ. ರೂಪಾಯಿಗಳಿಂದ ತನ್ನನ್ನು ದೊಡ್ಡವನೆಂದು ಒಪ್ಪಿಕೊಂಡಾಗ ಅವನು ಸ್ವಯಂ ಚಿಕ್ಕವನೆಂದು ಸಿದ್ಧವಾಗಲಿಲ್ಲವೇ? ರೂಪಾಯಿಗಳೇ ದೊಡ್ಡವಾದವು. ಸ್ವಂತದ ಮೂರ್ಖತೆಯೇ ಆಯಿತು.</p>
<p class="Text">ಪರಮಾತ್ಮನ ಆಶ್ರಯವಿಲ್ಲದೆ ಬೇರೆಲ್ಲ ಆಶ್ರಯಗಳು ಅಪೂರ್ಣವಾಗಿವೆ; ಏಕೆಂದರೆ ಪರಮಾತ್ಮನನ್ನು ಬಿಟ್ಟು ಬೇರೆ ಯಾರೂ ಸರ್ವೋಪರಿ ಹಾಗೂ ಪೂರ್ಣರಲ್ಲ. ಹಣ, ಮಕ್ಕಳು-ಮೊಮ್ಮಕ್ಕಳು, ಪದವಿ, ಯೋಗ್ಯತೆ, ಸಾಮಾಜಿಕ ಬಲ, ಅಸ್ತ್ರಬಲ, ಶಸ್ತ್ರಬಲ ಮೊದಲಾದುವೆಲ್ಲವೂ ತುಚ್ಛವೇ ಆಗಿವೆ ಮತ್ತು ಪೂರ್ಣವೂ ಅಲ್ಲ. ಒಬ್ಬ ಪರಮಾತ್ಮನ ಆಶ್ರಯ ಪಡೆಯಿರಿ, ಆಗ ಬೇರೆ ಯಾರ ಆಶ್ರಯವನ್ನೂ ಪಡೆಯಬೇಕಾಗುವುದಿಲ್ಲ. ಭಗವಂತನ ಚರಣಗಳನ್ನು ಆಶ್ರಯಿಸುವವನಿಗೆ ಬೇರೆ ಯಾರ ಆಶ್ರಯದ ಆವಶ್ಯಕತೆಯಿರುವುದಿಲ್ಲ. ಸುಗ್ರೀವನು ಭಗವಾನ್ ಶ್ರೀರಾಮನ ಆಶ್ರಯಪಡೆದಾಗ ಭಗವಂತನು-‘ಸಖಾ ಸೋಚ ತ್ಯಾಗಹು ಬಲ ಮೋರೇ’ ಸಬಬಿಧಿ ಘಟಬ ಕಾಜ ಮೈ ತೋರೇ॥ (ಮಾನಸ 4/7/5) ಎಂದು ಹೇಳಿದ. ಲೋಕ-ಪರಲೋಕದ ಎಲ್ಲ ಬಗೆಯ ಕೆಲಸಗಳನ್ನು ಈಶ್ವರನಲ್ಲದೆ ಬೇರೆ ಯಾರೂ ಮಾಡಲಾರರು. ಇಂತಹ ಸರ್ವೋಪರಿ ಈಶ್ವರನನ್ನು ಬಿಟ್ಟು ತುಚ್ಛ ಪದಾರ್ಥಗಳ ಆಶ್ರಯ ಪಡೆಯುವವನು, ಇತರೆ ತುಚ್ಛ ಪದಾರ್ಥಗಳನ್ನು ಪಡೆದ ಮಾತ್ರಕ್ಕೆ ತಾನು ದೊಡ್ಡಸ್ತಿಕೆಯನ್ನು ಅನುಭವಿಸುವವನು ಒಂದು ರೀತಿಯಲ್ಲಿ ನಾಸ್ತಿಕನಾಗಿದ್ದಾನೆ, ಈಶ್ವರನನ್ನು ಒಪ್ಪದಿರುವವನಾಗಿದ್ದಾನೆ. ಅವನು ಈಶ್ವರನನ್ನು ನಂಬಿದ್ದರೆ ಅವನಿಗೆ ಈಶ್ವರನ ಆಶ್ರಯವಿರುತ್ತಿತ್ತು.</p>
<p class="Text">ಪರಮಾತ್ಮನ ನೆರವನ್ನು ಪಡೆಯುವವನು ಪರತಂತ್ರನಾಗಿರುವುದಿಲ್ಲ. ‘ಪರಾಧೀನನಾಗಿರುವವನು ಪರಾಧೀನನಾಗಿರುವುದಿಲ್ಲ’ ಇದೊಂದು ವಿಚಿತ್ರ ಮಾತಾಗಿದೆ. ತಾತ್ಪರ್ಯ-ಭಗವಂತನ ಅಧೀನದಲ್ಲಿರುವವನು ಪರಾಧೀನನಾ ಗಿರುವುದಿಲ್ಲ; ಏಕೆಂದರೆ ಭಗವಂತನು ‘ಪರ’ನಲ್ಲ. ‘ಪರ’ದ ಅಧೀನನಾದಾಗ ಮನುಷ್ಯ ಪರಾಧೀನನಾಗುತ್ತಾನೆ ಅರ್ಥಾತ್ ಧನ, ಬಲ, ವಿದ್ಯೆ, ಬುದ್ಧಿ ಮೊದಲಾದುವುಗಳಿಗೆ ಅಧೀನನಾದಾಗ ಮನುಷ್ಯ ಪರಾಧೀನನಾಗುತ್ತಾನೆ. ಭಗವಂತನಾದರೋ ‘ಈಶ್ವರ ಅಂಸ ಜೀವ ಅಬಿನಾಸೀ’ ಎನ್ನುವ ಉಕ್ತಿಯಂತೆ ತನ್ನವನಾಗಿದ್ದಾನೆ, ಆದ್ದರಿಂದ ಅವನ ಆಶ್ರಯ ಪಡೆಯುವವನು ಪರಾಧೀನನಾಗಿರುವುದಿಲ್ಲ, ಸರ್ವಥಾ ಸ್ವಾಧೀನನಾಗಿರುತ್ತಾನೆ; ನಿಶ್ಚಿಂತ ನಾಗುತ್ತಾನ್ತೆ, ಸಂಶಯರಹಿತನಾಗುತ್ತಾನೆ. ಇತರ ಅಧೀನದಲ್ಲಿ ಇರುವವನಿಗೆ <span class="char-style-override-1">‘ಪರಾಧೀನ ಸಪನೇಹು ಸುಖುನಾಹೀ’</span> (ಮಾನಸ 1/102/3) ಸ್ವಪ್ನದಲ್ಲಿಯೂ ಸುಖವಿರುವುದಿಲ್ಲ; ಆದರೆ ಭಗವಂತನ ಅಧೀನದಲ್ಲಿರುವವನಿಗೆ ಸ್ವಪ್ನದಲ್ಲಿಯೂ ದುಃಖವಿರುವುದಿಲ್ಲ. ಮೀರಾಬಾಯಿಯು ಹೇಳಿದ್ದಾಳೆ-</p>
<p class="Shlok">ಐಸೇ ಬರಕೋ ಕ್ಯಾಬರೂ, ಜೋ ಜನ್ಮೇ ಅರು ಮರ ಜಾಯ ।</p>
<p class="Shlok">ಬರ ಬರಿಯೇ ಗೋಪಾಲಜೀ, ಮ್ಹಾರೋ ಚುಡಲೋ ಅಮರ ಹೋ ಜಾಯ ॥</p>
<p class="Text">ಈ ರೀತಿ ಕೇವಲ ಭಗವಂತನ ಆಶ್ರಯ ಪಡೆದುಕೊಂಡರೆ ಎಂದೆಂದಿಗೂ ಆನಂದವಾದೀತು! ಸ್ವಪ್ನದಲ್ಲಿಯೂ ಯಾರ ಆವಶ್ಯಕತೆಯೂ ಎಂದಿಗೂ ಇರಲಾರದು. ಯಾವುದಾದರ ಆಶ್ರಯ ಪಡೆಯಲೇಬೇಕಾಗಿರುವಾಗ ಸರ್ವೋಪರಿಯ ಆಶ್ರಯವನ್ನೇ ಪಡೆಯೋಣ, ಚಿಕ್ಕವರ ಆಶ್ರಯವೇಕೆ ಪಡೆಯಬೇಕು? ಆದ್ದರಿಂದ ಎಲ್ಲಕ್ಕಿಂತ ಮೊದಲು ಭಗವಂತನು ನಮ್ಮವನು ಮತ್ತು ನಾವು ಭವಂತನಿಗೆ ಸೇರಿದವರಾಗಿದ್ದೇವೆ ಎಂದು ತಿಳಿಯಬೇಕು-</p>
<p class="Shlok">ತ್ವಮೇವ ಮಾತಾ ಚ ಪಿತಾ ತ್ವಮೇವ ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Shlok">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ ತ್ವಮೇವ ಸರ್ವಂ ಮಮ ದೇವದೇವ ॥</p>
<p class="Shlok">‘ಮಾತಾ ರಾಮೋಮತ್ಪಿತಾ ರಾಮಚಂದ್ರಃ ಸ್ವಾಮೀ ರಾಮೋ ಮತ್ಸಖಾ ರಾಮಚಂದ್ರಃ’</p>
<p class="Text">ತಾಯಿ ಯಾರು? ಭಗವಂತ. ತಂದೆ ಯಾರು? ಭಗವಂತ. ಸಖನು ಯಾರು? ಭಗವಂತ. ಧನ ಯಾವುದು? ಭಗವಂತ. ವಿದ್ಯೆ ಏನು? ಭಗವಂತ. ನಮ್ಮದೆಲ್ಲವೂ ಭಗವಂತನೇ ಆಗಿದ್ದಾನೆ.</p>
<p class="Text">ವಾಲ್ಮೀಕಿ ಮಹರ್ಷಿಗಳ ಆಶ್ರಮದಲ್ಲಿ ಲವ-ಕುಶರ ಜನ್ಮವಾಗಿತ್ತು. ಸೀತೆಯು ಲವ-ಕುಶರಿಗೆ ಎಲ್ಲವನ್ನೂ ಕಲಿಸಿದಳು. ಸೀತಾದೇವಿಯೇ ಅವರಿಗೆ ಹೀಗೆ ಬಾಣ ಪ್ರಯೋಗ ಮಾಡಿ ಎಂದು ಯುದ್ಧವಿದ್ಯೆ ಕಲಿಸಿದಳು. ಅವರು ಸೀತಾದೇವಿಯನ್ನೇ ತಾಯಿಯೆಂದೂ, ತಂದೆಯೆಂದೂ ತಿಳಿದಿದ್ದರು. ಎಲ್ಲವೂ ಸೀತಾದೇವಿಯೇ ಎಂದು ತಿಳಿದಿದ್ದರು. ಲವ-ಕುಶರು ರಾಮಾಶ್ವಮೇಧ ಯಜ್ಞದ ಕುದುರೆಯನ್ನು ಕಟ್ಟಿಹಾಕಿದಾಗ ಮೊದಲು ತಾಯಿ ಸೀತಾದೇವಿಯನ್ನು ಸ್ಮರಿಸಿ ನಮಸ್ಕರಿಸಿದರು, ನಂತರ ಯುದ್ಧಮಾಡಿದರು. ಯುದ್ಧದಲ್ಲಿ ಅವರು ಜಯಗಳಿಸಿದರು. ಅಲ್ಲಿ ಹನುಮಂತ, ಅಂಗದ, ಶತ್ರುಘ್ನ, ಭರತನ ಮಗ ಪುಷ್ಕರ ಇದ್ದರು, ದೊಡ್ಡ ದೊಡ್ಡ ಮಹಾರಥಿಗಳಿದ್ದರು. ಅವರೆಲ್ಲರನ್ನೂ ಲವ-ಕುಶರು ಸೋಲಿಸಿದರು, ಅವರ ಸಾಹಸವನ್ನು ಅಡಗಿಸಿದರು ಮತ್ತು ಹನುಮಂತ ಹಾಗೂ ಅಂಗದನನ್ನು ಸೆರೆಹಿಡಿದರು. ಅವರನ್ನು ಸೆರೆಹಿಡಿದು ತಾಯಿಯ ಬಳಿಗೆ ಕರೆದುಕೊಂಡುಬಂದು ‘ನಾವು ಆಟಕ್ಕೆ ಎರಡು ಕೋತಿಗಳನ್ನು ತಂದಿದ್ದೇವೆ’ ಎಂದು ಹೇಳಿದರು. ಇಬ್ಬರ ಬಾಲವನ್ನು ಸೇರಿಸಿಕಟ್ಟಿದರು. ತಾಯಿ ಹೇಳಿದಳು ‘ನೀವು ಇದೇನು ಮಾಡಿದಿರಿ? ನೀವು ನನ್ನ ಮಕ್ಕಳಾಗಿರುವಂತೆ ಹನುಮಂತನೂ ನನ್ನ ಮಗನಾ ಗಿದ್ದಾನೆ’-ಲವ-ಕುಶರು ಹೇಳಿದರು ‘ನಾವು ಸರಿಯಾದುದನ್ನೇ ಮಾಡಿದ್ದೇವೆ, ತಪ್ಪುಮಾಡಿಲ್ಲ; ನೀನು ಬಿಡಲು ಹೇಳಿದರೆ ಬಿಟ್ಟುಬಿಡುವೆವು.’ ತಾಯಿ ಹೇಳಿದ್ದರಿಂದ ಅವರು ಅವರಿಬ್ಬರನ್ನೂ ಬಿಡುಗಡೆಮಾಡಿದರು. ಈ ರೀತಿ ತಾಯಿ ಸೀತಾದೇವಿಯನ್ನೇ ಸರ್ವಸ್ವವೆಂದು ತಿಳಿದಿದ್ದರಿಂದ, ಅವಳ ಆಶ್ರಯವನ್ನೇ ಪಡೆದಿದ್ದರಿಂದ ಚಿಕ್ಕ-ಚಿಕ್ಕ ಬಾಲಕರು ರಾಮನ ಸೈನ್ಯದ ಮೇಲೆ ಜಯಗಳಿಸಿದರು.</p>
<p class="Text">ವಾಲ್ಮೀಕಿ ಮುನಿಗಳು ಲವ-ಕುಶರನ್ನು ರಾಮನ ರಾಜಸಭೆಗೆ ಕರೆದುಕೊಂಡು ಹೋದರು. ಅಲ್ಲಿ ಅವರು ವಾಲ್ಮೀಕಿಯವರು ಕಲಿಸಿದ ರಾಮಾಯಣವನ್ನು ಬಹಳ ಸುಂದರವಾಗಿ ಹಾಡಿದರು. ರಾಮನು ಅವರಿಗೆ ಬಹುಮಾನ ಕೊಡಲು ಮುಂದಾದಾಗ ಸಿಟ್ಟಾಗಿ ‘ನೋಡಿ! ರಾಜನಿಗೆ ಎಷ್ಟು ಅಭಿಮಾನವಿದೆ? ನಮಗೆ ಬಹುಮಾನ ಕೊಡುತ್ತಾನಂತೆ. ನಾವು ಬ್ರಾಹ್ಮಣರೇನು? ನೀವು ಕ್ಷತ್ರಿಯರು, ಬ್ರಾಹ್ಮಣರಲ್ಲವೆಂದು ನಮ್ಮ ಗುರುಗಳು ಹೇಳಿದ್ದಾರೆ. ನಾವು ಬೇಡುವವರಲ್ಲ, ತೆಗೆದುಕೊಳ್ಳುವವರೂ ಅಲ್ಲ’- ನಂತರ ‘ಇವರು ನಿಮ್ಮ ಪೂಜನೀಯ, ಆದರಣೀಯ ತಂದೆಯಾಗಿದ್ದಾರೆ’ ಎಂದು ತಿಳಿಸಲಾಯಿತು. ಇಲ್ಲದಿದ್ದರೆ ಅವರು ರಾಮನನ್ನು ‘ಏನೂ ಅಲ್ಲ’ ಎಂದು ತಿಳಿಯುತ್ತಿದ್ದರು. ಅವರ ದೃಷ್ಟಿಯಲ್ಲಿ ತಾಯಿ-ತಂದೆ ಮೊದಲಾದವರೇನಿದ್ದಾರೋ, ಅವರೆಲ್ಲ ಸೀತೆಯೇ ಆಗಿದ್ದಾಳೆ. ಅವರಿಗೆ ಸೀತೆಗೆ ಸಮಾನರಾಗಿ ಪ್ರಪಂಚದಲ್ಲಿ ಯಾರೂ ಇಲ್ಲ. ಆದ್ದರಿಂದ ಮನುಷ್ಯನು ಯಾರದಾದರು ಆಶ್ರಯವನ್ನು ಪಡೆಯಲಿಚ್ಛಿಸಿದರೆ ಸರ್ವೋಪರಿ ಭಗವಂತನ ಚರಣಗಳ ಆಶ್ರಯವನ್ನೇ ಪಡೆಯಬೇಕು ‘ಏಕೈ ಸಾಧೇ ಸಬ ಸಧೈ, ಸಬ ಸಾಧೇ ಸಬ ಜಾಯ’ ಪ್ರಭು ನಮ್ಮವರು, ನಾವು ಪ್ರಭುವಿಗೆ ಸೇರಿದವರಾಗಿದ್ದೇವೆ-ಎಂಬ ಈ ಅಭಿಮಾನವು ಎಂದಿಗೂ ಮರೆತು ಹೋಗ ದಿರಲಿ</p>
<p class="Shlok">‘ಅಸ ಅಭಿಮಾನ ಜಾಇ ಜನಿ ಭೋರೇ ಮೈ ಸೇವಕ ರಘುಪತಿ ಪತಿ ಮೋರೆ’॥</p>
<p class="TXT-Right">(ಮಾನಸ 3/11/11)</p>
<p class="Text">ಸಜ್ಜನರೇ! ಒಬ್ಬನು ರೂಪಾಯಿಗಳನ್ನು ಅವಲಂಬಿಸುತ್ತಾನೆ, ಇನ್ಯಾರೋ ಬಲವನ್ನಾಶ್ರಯಿಸುತ್ತಾನೆ, ಮತ್ತೊಬ್ಬ ಯಾರದೋ ಆಶ್ರಯವನ್ನು ಪಡೆಯುತ್ತಾನೆ, ಮಗದೊಬ್ಬ ಇನ್ಯಾರದೋ ಆಶ್ರಯ ಪಡೆಯುತ್ತಾನೆ-ಹೀಗೆ ಮನೆ-ಮನೆ ಅಲೆಯುವುದೇಕೆ? ನಮ್ಮವನಾಗಿರುವ ಆ ಪ್ರಭುವಿನ ಆಶ್ರಯಪಡೆಯಿರು. ಕೊನೆಗೆ ಅವನಿಂದಲೇ ಕಾರ್ಯವಾಗುವುದು ಬೇರೆ ಯಾರಿಂದಲೂ ಆಗುವುದಿಲ್ಲ. ಭಗವಂತನೊಬ್ಬನನ್ನುಳಿದು ಮಿಕ್ಕೆಲ್ಲವೂ ಕಾಲನಿಗೆ ಗ್ರಾಸವಾಗಿದೆ. ಎಲ್ಲರನ್ನೂ ಕಾಲನು ನುಂಗಿಬಿಡುತ್ತಾನೆ.</p>
<p class="Text">ಭಗವಂತನ ಚರಣಗಳಿಗೆ ಶರಣಾದರೆ ಪಾರಾಗುವಿರಿ. ನಾನು ಭಗವಂತನಿಗೆ ಸೇರಿದವನು, ಮತ್ತು ಭಗವಂತನು ನನ್ನವನು ಎಂಬ ವಿವೇಕವಿಚಾರವನ್ನು ಇಂದೇ ಮಾಡಿಕೊಳ್ಳಿ, ಸಾಕು! ಇದು ಸತ್ಯ, ಸಿದ್ಧಾಂತ ಮತ್ತು ನಿಜವಾದ ವಿಚಾರವಾಗಿದೆ. ಭಗವಂತನನ್ನು ಒಪ್ಪಲಿ, ಒಪ್ಪದಿರಲಿ, ಆಸ್ತಿಕನಿರಲಿ, ನಾಸ್ತಿಕನಿರಲಿ, ಯಾರೇ ಆಗಿರಲೇಕೆ! ಭಗವಂತನು ಎಲ್ಲರನ್ನೂ ಪೋಷಿಸುತ್ತಾನೆ. ‘ಸಮೋಹಂ ಸರ್ವ ಭೂತೇಷು’ (ಗೀತೆ 929) ಎಂಬ ಗೀತೆಯ ಸಂದೇಶದಂತೆ ಭಗವಂತನು ಎಲ್ಲ ಪ್ರಾಣಿಗಳಲ್ಲಿ ಸಮನಾಗಿದ್ದಾನೆ. ಆದರೆ ಭಗವಂತನ ಆಶ್ರಯ ಪಡೆದವನ ಬಗೆಗೆ ಹೇಳುವುದೇನಿದೆ? ಭಗವಂತನ ಚರಣಗಳನ್ನು ಆಶ್ರಯಿಸುವುದರಿಂದ ಆನಂದವೇ ಆನಂದವಾಗುತ್ತದೆ.</p>
<p class="Shlok">ಧಿನ ಸರಣೋ ಮಹರಾಜಕೋ, ನಿಸಿದಿನ ಕರಿಯೈ ಮೌಜ ।</p>
<p class="Shlok">ರಾಮಚರಣ ಸಂಸಾರ ಸುಖ, ದಈ ದಿಖಾವೈ ನೌಜ ॥</p>
<p class="Text para-style-override-2">ಭಗವಂತನು ಸಾಂಸಾರಿಕ ಸುಖವನ್ನು ಪ್ರದಾನ ಮಾಡದಿರಲಿ. ಈ ಸಾಂಸಾರಿಕ ಸುಖವೇ ಮೋಸ ಮಾಡುವಂತಹುದಾಗಿದೆ. ಇದರ ಲೋಭಕ್ಕೆ ಒಳಗಾಗಿಯೇ ಮನುಷ್ಯನು ಭಗವಂತನಿಂದ ವಿಮುಖನಾಗುತ್ತಾನೆ, ಭಗವಂತನ ಆಶ್ರಯವನ್ನು ಬಿಟ್ಟು ಸುಖವನ್ನು ಆಶ್ರಯಿಸುತ್ತಾನೆ. ಆದ್ದರಿಂದ ನಾವು ಪ್ರಾಪಂಚಿಕ ಸುಖವನ್ನು ಪಡೆಯಲೇಕೂಡದು. ನಾವು ಪ್ರಭುವಿನ ಚರಣಗಳಿಗೆ ಶಣಾಗಬೇಕು. ವಾಸ್ತವವಾಗಿ ನಾವು ಸದಾಕಾಲ ಭಗವಂತನಿಗೆ ಸೇರಿದವರೇ ಆಗಿದ್ದೇವೆ ಮತ್ತು ಭಗವಂತನು ನಮ್ಮವನಾಗಿದ್ದಾನೆ. ಅವನಿಗೆ ಶರಣಾಗಲು ಬೇಕಾಗುವುದಿಲ್ಲ. ಮಗುವಿಗೆ ತಾಯಿಯ ಆಶ್ರಯವನ್ನು ಪಡೆಯಬೇಕಾಗು ವುದಿಲ್ಲ. ತಾಯಿಯ ಮಡಿಲಿನಲ್ಲಿ ಕುಳಿತು ಬಾಲಕ ನಿರ್ಭಯನಾಗುತ್ತಾನೆ; ಏಕೆಂದರೆ ಅವನ ದೃಷ್ಟಿಯಲ್ಲಿ ತಾಯಿಗಿಂತ ಮಿಗಿಲಾದವರು ಯಾರೂ ಇಲ್ಲ. ಹೀಗೆಯೇ ಭಗವಂತನಿಗೆ ಮಿಗಿಲಾದವರು ಯಾರೂ ಇಲ್ಲ. ಆದ್ದರಿಂದ ಅವನ ಚರಣಗಳಿಗೆ ಶರಣಾಗಿ ನಿರ್ಭಯರಾಗೋಣ.<span></span></p>


<p class="Page-Break"> </p>
<p class="Chapter-Heading" id="toc_marker-18">16 ಧರ್ಮದ ಸಾರ</p>
<p class="Shlok">ಶ್ರೂಯತಾಂ ಧರ್ಮಸರ್ವಸ್ವಂ ಶ್ರುತ್ವಾ ಚೈವಾವಧಾರ್ಯತಾಮ್ ॥</p>
<p class="Shlok">ಆತ್ಮನಃ ಪ್ರತಿಕೂಲಾನಿ ಪರೇಷಾಂ ನ ಸಮಾಚರೇತ್ ।</p>
<p class="TXT-Right">(ಪದ್ಮ ಪು. ಸೃಷ್ಟಿ 19/357/358)</p>
<p class="Text">ಧರ್ಮಸರ್ವಸ್ವವನ್ನು ಎಂದರೆ ಸಂಪೂರ್ಣ ಧರ್ಮವನ್ನು ಸ್ವಲ್ಪದರಲ್ಲಿ ಹೇಳುವುದಾದರೆ-ನಿನಗೆ ಪ್ರತಿಕೂಲವಾಗಿರುವುದನ್ನು ಇತರರಿಗೆ ಮಾಡಬೇಡ ಎಂಬುದಷ್ಟೇ ಆಗಿದೆ. ಇದರಲ್ಲಿ ಸಮಸ್ತ ಶಾಸ್ತ್ರಗಳ ಸಾರ ಬಂದುಬಿಡುತ್ತದೆ. ಹೇಗೆ ಪ್ರತಿಯೊಬ್ಬ ಮನುಷ್ಯನು ನನಗೆ ಸಹಾಯ ಮಾಡಲಿ ನನ್ನನ್ನು ರಕ್ಷಿಸಲಿ, ನನ್ನ ಮೇಲೆ ವಿಶ್ವಾಸವಿಡಲಿ, ನನಗೆ ಯಾರೂ ಮೋಸ ಮಾಡದಿರಲಿ, ನನ್ನ ಯಾವುದೇ ನಷ್ಟ ಮಾಡದಿರಲಿ, ನನ್ನನ್ನು ಯಾರೂ ಅನಾದರಿಸದಿರಲಿ ಎಂಬ ಭಾವವಿರುತ್ತದೋ ಇದರ ಅರ್ಥ-ನಾನು ಇತರರಿಗೆ ಸಹಾಯ ಮಾಡಬೇಕು, ಇತರರ ರಕ್ಷಣೆ ಮಾಡಬೇಕು, ಇತರರಲ್ಲಿ ವಿಶ್ವಾಸವಿಡಬೇಕು, ಇತರರಿಗೆ ಅನುಕೂಲನಾಗಬೇಕು, ಮತ್ತು ಯಾರಿಗೂ ಪ್ರತಿಕೂಲನಾಗಬಾರದು, ಯಾರಿಗೂ ಮೋಸಮಾಡಬಾರದು, ಯಾರಿಗೂ ಯಾವುದೇ ರೀತಿಯ ನಷ್ಟ ಉಂಟು ಮಾಡಬಾರದು ಇತ್ಯಾದಿ ಇತ್ಯಾದಿ. ಈ ಪ್ರಕಾರ ನೀವು ಸ್ವಂತದ ಅನುಭವವನ್ನು ಆದರಿಸಿದರೆ ನೀವೂ ಪೂರ್ಣ ಧರ್ಮಾತ್ಮರಾಗುವಿರಿ.</p>
<p class="Text">ನಮಗೆ ಯಾರೂ ನಷ್ಟ ಉಂಟುಮಾಡದಿರಲಿ ಎನ್ನುವುದು ನಮ್ಮ ಕೈಯೊಳಗಿನ ಮಾತಲ್ಲ, ಆದರೆ ನಾನು ಯಾರಿಗೂ ನಷ್ಟ ಉಂಟುಮಾಡಲಾರೆನು ಎಂಬ ಮಾತು ನಮ್ಮ ಸ್ವಾಧೀನದಲ್ಲಿದೆ. ಎಲ್ಲರೂ ನನಗೆ ಸಹಾಯಮಾಡಲಿ ಎನ್ನುವುದು ನನ್ನ ವಶದಲ್ಲಿಲ್ಲ, ಆದರೆ ಇದರಿಂದ ನಾನು ಎಲ್ಲರಿಗೂ ಸಹಾಯ ಮಾಡುವಂತಾಗಬೇಕು ಎಂಬ ಮಾತು ಸಿದ್ಧವಾಗುತ್ತದೆ. ನನಗೆ ಯಾರೊಂದಿಗೆ ಕೆಲಸ ಬೀಳುತ್ತದೋ ಅವರಿಗೆ ನಾನು ಸಹಾಯ ಮಾಡುವವನಾಗುವೆನು. ನನ್ನನ್ನು ಯಾರೂ ತಪ್ಪಾಗಿ ತಿಳಿಯದಿರಲಿ ಎಂಬುದರಿಂದ ನಾನು ಯಾರನ್ನೂ ತಪ್ಪಾಗಿ ತಿಳಿಯಬಾರದು ಎಂಬ ಶಿಕ್ಷಣವನ್ನು ಪಡೆಯಬೇಕು. ಇದು ಅನುಭವಸಿದ್ಧವಾದ ವಿಚಾರವಾಗಿದೆ. ನನ್ನನ್ನು ಯಾರೂ ತಪ್ಪಾಗಿ ತಿಳಿಯಬಾರದು ಇದು ನನ್ನ ಸ್ವಾಧೀನದಲ್ಲಿರುವ ಮಾತಲ್ಲ, ಆದರೆ ನಾನು ಯಾರನ್ನೂ ತಪ್ಪಾಗಿ ತಿಳಿಯಬಾರದು ಎನ್ನುವುದು ನನ್ನ ವಶದಲ್ಲಿರುವ ಮಾತಾಗಿದೆ. ಅಧೀನದಲ್ಲಿರುವುದನ್ನು ಮಾಡುವುದೇ ಧರ್ಮಾನುಷ್ಠಾನವಾಗಿದೆ. ಹೀಗೆ ಮಾಡುವವನು ಪೂರ್ಣವಾಗಿ ಧರ್ಮತ್ಮನಾಗುತ್ತಾನೆ. ಧರ್ಮಾತ್ಮನಾದವನನ್ನು ಎಲ್ಲರೂ ಇಚ್ಛಿಸುತ್ತಾರೆ, ಅವನ ಆವಶ್ಯಕತೆ ಎಲ್ಲರಿಗೂ ಇರುತ್ತದೆ. ಸ್ವಾರ್ಥಿಯಾದವನನ್ನು, ಇತರರಿಗೆ ನಷ್ಟ ಉಂಟುಮಾಡುವವನನ್ನು, ತನ್ನ ಸ್ವಾರ್ಥಸಾಧನೆಯನ್ನೇ ಉದ್ದೇಶವಾಗಿ ಉಳ್ಳವನನ್ನು ಯಾವ ಮನುಷ್ಯನೂ ಇಷ್ಟಪಡುವುದಿಲ್ಲ. ಆದರೆ ಯಾರು ತನು, ಮನ, ವಚನ, ಧನ, ವಿದ್ಯೆ, ಯೋಗ್ಯತೆ, ಪದವಿ, ಅಧಿಕಾರಗಳಿಂದ ಇತರರಿಗೆ ಸಹಾಯ ಮಾಡುತ್ತಾನೋ, ಯಾರ ಹೃದಯದಲ್ಲಿ ಎಲ್ಲರಿಗೂ ಸಹಾಯ ಮಾಡಬೇಕೆನ್ನುವ, ಎಲ್ಲರಿಗೂ ಸುಖವನ್ನು ಉಂಟುಮಾಡಬೇಕೆನ್ನುವ ಭಾವವಿದೆಯೋ ಅವನನ್ನು ಎಲ್ಲರೂ ಇಚ್ಛಿಸುತ್ತಾರೆ. ಎಲ್ಲರಿಂದ ಇಚ್ಛಿಸಲ್ಪಡುವವನು ಹೆಚ್ಚು ಸುಖಿಯಾಗುತ್ತಾನೆ ಕಾರಣ-ನಮ್ಮ ಸುಖಕ್ಕಾಗಿ ಈಗ ನಾವು ಮಾತ್ರವೇ, ಒಂಟಿಯಾಗಿ ಉದ್ಯೋಗ ಮಾಡುತ್ತಿರುವುದರಿಂದ ಸಿಗುವ ಸುಖವು ಸ್ವಲ್ಪವಿದ್ದೀತು, ಆದರೆ ಬೇರೆಯ ವರೆಲ್ಲರೂ ನಮ್ಮ ಸುಖಕ್ಕೋಸ್ಕರ ಉದ್ಯೋಗ ಮಾಡಿದರೆ ನಾವು ಹೆಚ್ಚು ಸುಖಿಗಳಾಗುವೆವು ಮತ್ತು ನಮಗೆ ಹೆಚ್ಚು ಲಾಭವೂ ಉಂಟಾಗುವುದು.</p>
<p class="Text">ನಾವು ಯಾರಿಗೂ ಪ್ರತಿಕೂಲವಾಗದಿದ್ದರೆ, ಯಾರ ವಿರುದ್ಧವಾಗಿಯೂ ಕೆಲಸ ಮಾಡದಿದ್ದರೆ ಎಲ್ಲರೂ ನಮಗೆ ಅನುಕೂಲರಾಗುವರು. ಸ್ವಾರ್ಥ ಮತ್ತು ಅಭಿಮಾನಕ್ಕೆ ವಶರಾಗಿ ಇತರರನ್ನು ಅನಾದರಿಸಿದರೆ, ತಿರಸ್ಕರಿಸಿದರೆ, ಅಪಮಾನಗೊಳಿಸಿದರೆ ಮತ್ತು ಅವರು ಕೆಟ್ಟವರೆಂದು ತಿಳಿದರೆ, ಅವರು ನಮ್ಮನ್ನು ಆದರಿಸಿ-ಸತ್ಕರಿಸಲಿ, ನಾವು ಒಳ್ಳೆಯವರೆಂದು ತಿಳಿಯಲಿ ಎನ್ನುವುದಕ್ಕೆ ನಾವು ಯೋಗ್ಯರಲ್ಲ. ಯಾರನ್ನೇ ಆಗಲಿ ನಾವು ಕೆಟ್ಟವನೆಂದು ತಿಳಿದಿರುವ ತನಕ ಯಾರೂ ನಮ್ಮನ್ನು ಕೆಟ್ಟವನೆಂದು ತಿಳಿಯದಿರಲಿ ಎನ್ನುವುದರಲ್ಲಿ ನಮಗೆ ಯಾವ ಹಕ್ಕೂ ಇರುವುದಿಲ್ಲ. ಯಾರೂ ಕೆಟ್ಟವರಲ್ಲ ಎಂದು ತಿಳಿದಾಗಲೇ ನಾವು ಅದಕ್ಕೆ ಹಕ್ಕುದಾರರಾಗುತ್ತೇವೆ. ಅವನು ನಮಗೆ ಕೆಡಕು ಮಾಡಿದ್ದಾನೆ, ನಮ್ಮ ಹಣವನ್ನು ನುಂಗಿದ್ದಾನೆ, ನಮ್ಮನ್ನು ಅವಮಾನಿಸಿದ್ದಾನೆ, ನಮ್ಮನ್ನು ನಿಂದಿಸಿದ್ದಾನೆ- ಹೀಗಿರುವಾಗ ಕೆಟ್ಟವನೆಂದು ಏಕೆ ತಿಳಿಯಬಾರದು? ಎಂದು ಹೇಳುತ್ತೀರಲ್ಲವೆ? ಇದರ ಕುರಿತು ಸ್ವಲ್ಪ ಗಂಭೀರವಾಗಿ ವಿಚಾರಮಾಡಿರಿ. ಅವನು ಮಾಡಿರುವ ನಷ್ಟವೇನಿದೆಯೋ ಅದು ಆಗಲೇಬೇಕಾದ ನಷ್ಟವಾಗಿತ್ತು. ನಮಗೆ ನಷ್ಟವಾಗದೇ ಇರುವಾಗ ಇನ್ನೊಬ್ಬನು ನಮಗೆ ಹೇಗೆ ನಷ್ಟವನ್ನುಂಟು ಮಾಡಬಲ್ಲನು? ಇದು ಆಗಲಾರದು. ಪರಮಾತ್ಮನ ರಾಜ್ಯದಲ್ಲಿ ಆಗದೇ ಇರುವ ನಷ್ಟವನ್ನು ಆ ಪರಮಾತ್ಮನಿರುವಾಗ ಬೇರೆಯವನು ಹೇಗೆ ಉಂಟುಮಾಡಿಯಾನು? ನಮಗಾದ ನಷ್ಟವು ಅವಶ್ಯವಾಗಿ ಆಗಲೇಬೇಕಾಗಿತ್ತು-ಆಯಿತು. ಇನ್ನೊಬ್ಬನು ಅದಕ್ಕೆ ನಿಮಿತ್ತವಾಗಿ ಪಾಪಭಾಜನನಾದನಷ್ಟೆ; ಆದ್ದರಿಂದ ಅವನ ಮೇಲೆ ದಯೆ ಉಂಟಾಗಬೇಕು. ಅವನು ನಿಮಿತ್ತವಾಗದಿದ್ದರೂ ನಮಗೆ ನಷ್ಟವಾಗುತ್ತಿತ್ತು, ನಮಗೆ ಅಪಮಾನವಾಗುತ್ತಿತ್ತು. ಅವನು ನಮಗೆ ನಷ್ಟವುಂಟುಮಾಡಿ, ನಮಗೆ ಅವಮಾನಮಾಡಿ ಪಾಪಕ್ಕೆ ಭಾಗಿಯಾದ, ಅವನು ಮರೆತವನಾಗಿದ್ದಾನೆ. ಮರೆತವನಿಗೆ ಮಾರ್ಗದರ್ಶನ ಮಾಡುವುದು ನಮ್ಮ ಕರ್ತವ್ಯವೋ ಅಥವಾ ಹೊಡೆದು ಕೆಡಹುವುದೋ? ಹಳ್ಳದಲ್ಲಿ ಬಿದ್ದವನನ್ನು ಮೇಲೆತ್ತಿ ಕಾಪಾಡುವುದು ನಮ್ಮ ಕರ್ತವ್ಯವೋ ಅಥವಾ ಅವನನ್ನು ತಳ್ಳುವುದೋ? ಆದ್ದರಿಂದ, ನನಗೆ ನಷ್ಟು ಉಂಟುಮಾಡಿದಂತೆ ಬೇರೆ ಯಾರಿಗೂ ನಷ್ಟ ಮಾಡದಿರಲೆಂದು ದೇವರಲ್ಲಿ ಪ್ರಾರ್ಥಿಸಿ ಆ ಬಡಪಾಯಿಯನ್ನು ಕಾಪಾಡಿರಿ. ಇಂತಹ ಉದಾತ್ತಭಾವ ಯಾರ ಹೃದಯದಲ್ಲಿರುತ್ತದೆಯೋ, ಅವನು ಧರ್ಮಾತ್ಮನಾಗುತ್ತಾನೆ, ಮಹಾತ್ಮನಾ ಗುತ್ತಾನೆ, ಶ್ರೇಷ್ಠ ಪುರುಷನಾಗುತ್ತಾನೆ.</p>
<p class="Text">‘ಗೀತ-ಗೋವಿಂದ’ವನ್ನು ರಚನೆಮಾಡಿ ಪಂಡಿತ ಜಯದೇವರು ಓರ್ವ ದೊಡ್ಡ ಸಂತರಾಗಿಹೋಗಿದ್ದಾರೆ. ಒಬ್ಬ ರಾಜ ಅವರಲ್ಲಿ ಬಹಳ ಭಕ್ತಿ ಇಡುತ್ತಿದ್ದ ಮತ್ತು ಅವರ ಎಲ್ಲ ಏರ್ಪಾಡುಗಳನ್ನೂ ತಾನೇ, ತನ್ನ ಕಡೆಯಿಂದ ಮಾಡುತ್ತಿದ್ದನು. ಆ ಬ್ರಾಹ್ಮಣ ಜಯದೇವರು ತ್ಯಾಗಿಯಾಗಿದ್ದರು ಮತ್ತು ಗೃಹಸ್ಥರಾಗಿದ್ದರೂ ‘ನನಗೆ ಏನಾದರೂ ಸಿಕ್ಕಲಿ, ಯಾರಾದರೂ ಹಣಕೊಡಲಿ’ ಎಂದು ಬಯಸುತ್ತಿರಲಿಲ್ಲ. ಅವರ ಪತ್ನಿಯು ಬಹಳ ವಿಲಕ್ಷಣ ಪತಿವ್ರತೆಯಾಗಿದ್ದಳು; ಏಕೆಂದರೆ ಅವರು ವಿವಾಹವಾಗಲು ಇಚ್ಛಿಸುತ್ತಿರಲಿಲ್ಲ, ಅವಳ ವಿವಾಹವನ್ನು ಭಗವಂತನು ಮಾಡಿಸಿದ್ದ. ಒಂದು ದಿನ ರಾಜನು ಅವರಿಗೆ ಹೇರಳವಾಗಿ ಧನ ಕೊಟ್ಟನು, ಲಕ್ಷಾಂತರ ರೂಪಾಯಿ ಬೆಲೆಬಾಳುವ ರತ್ನಗಳನ್ನು ಕೊಟ್ಟನು. ಅವುಗಳನ್ನು ತೆಗೆದುಕೊಂಡು ಅವರು ಅಲ್ಲಿಂದ ಹೊರಟು ಮನೆಯ ಕಡೆಗೆ ಹೊರಟರು. ದಾರಿಯಲ್ಲಿ ಕಾಡು ಇದ್ದಿತು. ಡಕಾಯಿತರಿಗೆ ಇದರ ಸುಳಿವು ಸಿಕ್ಕಿತು. ಅವರು ಕಾಡಿನಲ್ಲಿ ಜಯದೇವನನ್ನು ಸುತ್ತುಗಟ್ಟಿ ಅವನಲ್ಲಿದ್ದ ಹಣವನ್ನೆಲ್ಲ ಕಿತ್ತುಕೊಂಡರು. ಡಕಾಯಿತರ ಮನಸ್ಸಿನಲ್ಲಿ, ಇವನು ರಾಜಗುರುವಾಗಿದ್ದಾನೆ, ಬದುಕಿದ್ದರೆ ನಮ್ಮನ್ನು ಹಿಡಿಸಿಕೊಡುವನು ಎಂಬ ವಿಚಾರವುಂಟಾಯಿತು. ಆದ್ದರಿಂದ ಅವರು ಜಯದೇವನ ಎರಡೂ ಕೈಗಳನ್ನು ಕತ್ತರಿಸಿ ಅವರನ್ನು ಹಾಳು ಬಾವಿಯಲ್ಲಿ ತಳ್ಳಿಬಿಟ್ಟರು. ಜಯದೇವರು ಬಾವಿಯೊಳಗೆ ಬಿದ್ದು ಭಜನೆ ಮಾಡುತ್ತಿದ್ದರು. ಒಂದೆರಡು ದಿನಗಳಾದ ಮೇಲೆ ರಾಜ ಕಾಡಿಗೆ ಬಂದನು. ಅವನ ಅಂಗರಕ್ಷಕರು ನೀರನ್ನು ಸೇದಲು ಬಿಂದಿಗೆಯನ್ನು ಬಿಟ್ಟಾಗ, ಅವರು ಬಾವಿಯೊಳಗಿಂದ ‘ಅಪ್ಪಾ! ಗಮನವಿಡಿ, ನನಗೆ ತಗಲೀತು! ಇದರಲ್ಲಿ ನೀರಿಲ್ಲ, ಏನು ಮಾಡುತ್ತೀರಿ!’ ಎಂದು ಹೇಳಿದರು. ಅವರ ಧ್ವನಿಯನ್ನು ಕೇಳಿ-ಧ್ವನಿಯು ಪಂಡಿತರದಂತಿದೆ! ಪಂಡಿತರು ಇಲ್ಲಿಗೆ ಹೇಗೆ ಬಂದರು? ಅವರು ರಾಜನಿಗೆ ಪಂಡಿತರು ಬಾವಿಯೊಗಿಂದ ಮಾತನಾಡುತ್ತಿದ್ದಾರೆಂದು ಹೇಳಿದರು. ರಾಜ ಅಲ್ಲಿಗೆ ಹೋದನು. ಹಗ್ಗವನ್ನಿಳಿಸಿ ಅವರನ್ನು ಬಾವಿಯಿಂದ ಮೇಲೆತ್ತಿದಾಗ ಅವರ ಎರಡೂ ಕೈಗಳು ಕತ್ತರಿಸಿರುವುದನ್ನು ನೋಡಿದರು. ಇದು ಹೇಗಾಯಿತೆಂದು ಕೇಳಲಾಗಿ ಅವರು ‘ನೋಡಿ, ನನ್ನ ಪ್ರಾರಬ್ಧವಿದ್ದಂತೆ ಆಯಿತು? ಎಂದರು. ಇದನ್ನು ಮಾಡಿದವರು ‘ಯಾರು? ಹೇಗಿದ್ದ?’ ಎಂದು ತಿಳಿಸಿ ಎಂಬುದಾಗಿ ಎಷ್ಟು ಕೇಳಿದರೂ ಅವರು ತಳಿಸದೆ ನನ್ನ ಕರ್ಮದ ಫಲ ಎಂದಿಷ್ಟೇ ಹೇಳಿದರು. ರಾಜನು ಅವರನ್ನು ಮನೆಗೆ ಕರೆದುಕೊಂಡು ಹೋದನು. ಅವರ ಕೈಗಳಿಗೆ ಪಟ್ಟಿಕಟ್ಟಿಸಿ, ಚಿಕಿತ್ಸೆ ಮಾಡಿದನು ಮತ್ತು ಊಟ-ಉಪಚಾರಾದಿಗಳನ್ನು ಎಲ್ಲ ರೀತಿಯಿಂದ ವ್ಯವಸ್ಥೆ ಮಾಡಿ ಅವರ ಸೇವೆ ಮಾಡಿದನು.</p>
<p class="Text">ಒಂದು ದಿನ ಜಯದೇವರ ಕೈಗಳನ್ನು ಕತ್ತರಿಸಿದ್ದ ನಾಲ್ಕೂ ಜನ ಕಳ್ಳರು ಸಾಧುವಿನ ವೇಷಧರಿಸಿ ಎಲ್ಲೋ ಹೋಗುತ್ತಿದ್ದರು. ಅವರನ್ನು ರಾಜನೂ ನೋಡಿದ ಮತ್ತು ಜಯದೇವರೂ ನೋಡಿದರು. ಇವರೇ ಆ ಡಕಾಯಿತರೆಂದು ಜಯದೇವರು ಗುರುತಿಸಿದರು. ಅವರು ರಾಜನಿಗೆ ‘ರಾಜಾ! ನೋಡು! ಹಣ ತೆಗೆದುಕೊಳ್ಳಿ ಎಂದು ನೀನು ನನಗೆ ಬಹಳವಾಗಿ ಒತ್ತಾಯಮಾಡುತ್ತೀಯೆ. ಒಂದು ವೇಳೆ ನಿನಗೆ ಹಣ ಕೊಡಬೇಕಾಗಿದ್ದರೆ ಅಲ್ಲಿ ಹೋಗುತ್ತಿರುವ ನಾಲ್ವರಿಗೆ ಕೊಡು. ಅವರು ನನ್ನ ಮಿತ್ರರಾಗಿದ್ದಾರೆ; ನನಗೆ ಕೊಟ್ಟರೂ, ನನ್ನ ಮಿತ್ರರಿಗೆ ಕೊಟ್ಟರೂ ಒಂದೇ ಆಗುತ್ತದೆ’ ಎಂದು ಹೇಳಿದರು. ಪಂಡಿತರು ತಮ್ಮ ಜೀವನದಲ್ಲಿ ಯಾರಿಗೂ ‘ನೀನು ಕೊಡು’ ಎಂದು ಹೇಳಲಿಲ್ಲ, ಆದರೆ ಇಂದು ಇವರು ಹೇಳಿದ್ದಾರೆ ಎಂದು ರಾಜನಿಗೆ ಆಶ್ಚರ್ಯವಾಯಿತು. ರಾಜನು ಆ ನಾಲ್ವರನ್ನೂ ಕರೆಸಿದನು. ಅವರು ಬಂದು ಕೈಗಳು ಕತ್ತರಿಸಲಾಗಿರುವ ಪಂಡಿತರು ಅಲ್ಲಿ ಕುಳಿತಿರುವುದನ್ನು ನೋಡಿದಾಗ ಏನೋ ಆಪತ್ತು ಕಾದಿದೆಯೆಂದು ಅವರ ಪ್ರಾಣಗಳು ಉಡುಗಿಹೋದುವು, ಈಗ ರಾಜನು ನಮ್ಮನ್ನು ಕೊಲ್ಲಿಸುವನೆಂದು ಅವರಿಗನಿಸಿತು. ರಾಜನು ಅವರನ್ನು ಬಹಳ ಆದರದಿಂದ ಸ್ವಾಗತಿಸಿದ ಮತ್ತು ಖಜಾನೆಗೆ ಕರೆದುಕೊಂಡು ಹೋದನು. ಅವರಿಗೆ ಚಿನ್ನ, ಬೆಳ್ಳಿ, ಚಿನ್ನದ ನಾಣ್ಯಗಳನ್ನು ಹೇರಳವಾಗಿ ಕೊಟ್ಟನು. ಡಕಾಯಿತರು ಹೇರಳವಾಗಿ ಧನವನ್ನೇನೋ ತೆಗೆದುಕೊಂಡರು ಆದರೆ ಅವರಿಗೆ ಹೊರಲಾರದಷ್ಟು ಹೊರೆಯಾಯಿತು. ‘ಈಗೇನು ಮಾಡುವುದು? ಹೇಗೆ ತೆಗೆದುಕೊಂಡು ಹೋಗುವುದು’ ಎಂಬ ಚಿಂತೆಯಾಯಿತು. ಆಗ ರಾಜನು ಅವರನ್ನು ಕ್ಷೇಮವಾಗಿ ತಲಪಿಸಿ ಬರುವಂತೆ ತನ್ನವರಿಗೆ ಹೇಳಿ, ಹಣವನ್ನು ವಾಹನದಲ್ಲಿರಿಸಿ ಸಿಪಾಯಿಗಳನ್ನು ಜೊತೆಮಾಡಿ ಕಳುಹಿಸಿಕೊಟ್ಟನು. ಅವರು ಹೋಗುತ್ತಿದ್ದರು. ದಾರಿಯಲ್ಲಿ ಸಿಪಾಯಿಗಳ ಮೇಲಧಿಕಾರಿ ತನ್ನ ಮನಸ್ಸಿನಲ್ಲಿ ‘ಪಂಡಿತರು ಎಂದೂ ಯಾರಿಗೂ ಏನನ್ನೂ ಕೊಡಲು ಹೇಳುತ್ತಲೇ ಇರಲಿಲ್ಲ, ಆದರೆ ಇಂದು ಕೊಡಲು ಹೇಳಿದರು. ಇದರ ಮರ್ಮವೇನಿರಬಹುದು!’ ಎಂದುಕೊಂಡರು. ಅವನು ಇವರನ್ನು ಕೇಳಿದ ‘ಮಹಾಶಯರೇ! ಪಂಡಿತರಿಗೆ ನೀವು ಏನು ಉಪಕಾರ ಮಾಡಿದ್ದೀರೆಂಬುದನ್ನು ಹೇಳಿ. ಪಂಡಿತರೊಡನೆ ನಿಮಗಿರುವ ಸಂಬಂಧವೇನು? ನಾವು ಇಂದು ಪಂಡಿತರ ಸ್ವಭಾವಕ್ಕೆ ವಿರುದ್ಧವಾದುದನ್ನು ನೋಡಿದ್ದೇವೆ. ಬಹಳ ವರ್ಷಗಳಿಂದ ನೋಡುತ್ತಿರುವಂತೆ ಪಂಡಿತರು ನೀನು ಕೊಡು ಎಂದು ಯಾರಿಗೂ ಹೇಳುವುದಿಲ್ಲ, ಆದರೆ ನಿಮಗೆ ಕೊಡುವಂತೆ ಹೇಳಿದರು, ಕಾರಣವೇನು?’ ಆ ನಾಲ್ವರೂ ಒಬ್ಬರನ್ನೊಬ್ಬರು ನೋಡತೊಡಗಿದರು, ನಂತರ ಹೇಳಿದರು ‘ಇವರು ಒಂದು ದಿನ ಮೃತ್ಯುವಿಗೆ ತುತ್ತಾಗುವುದರಲ್ಲಿದ್ದರು. ಆಗ ನಾವು ಇವರನ್ನು ಕಾಪಾಡಿ ಬದುಕಿಸಿದೆವು. ಅವರ ಕೈಗಳು ಮಾತ್ರ ತುಂಡಾದುವು, ಇಲ್ಲದಿದ್ದರೆ ಕುತ್ತಿಗೆ ತುಂಡರಿಸಿ ಹೋಗುತ್ತಿತ್ತು. ಆವತ್ತಿನ ಉಪಕಾರದ ಋಣವನ್ನು ಇಂದು ತೀರಿಸುತ್ತಿದ್ದಾರೆ’-ಅವರ ಇಷ್ಟು ಸುಳ್ಳನ್ನು ಪೃಥ್ವಿ ಸಹಿಸಲಾರದೆ ಹೋದಳು. ಪೃಥ್ವಿಯು ಇಬ್ಭಾಗವಾಗಿ ಆ ನಾಲ್ವರೂ ಪೃಥ್ವಿಯಲ್ಲಿ ಸೇರಿಹೋದರು. ‘ಅವರೇನೋ ಪೃಥ್ವಿಯಲ್ಲಿ ಸಮಾವಿಷ್ಟರಾದರು ಈಗ ಈ ಹಣವನ್ನು ಎಲ್ಲಿಗೆ ತೆಗೆದುಕೊಂಡು ಹೋಗೋಣ?’ ಎಂಬುದು ಸಿಪಾಯಿಗಳಿಗೆ ದೊಡ್ಡ ಪ್ರಶ್ನೆಯಾಯಿತು. ಅವರು ಅಲ್ಲಿಂದ ಹಿಂದಿರುಗಿ ಹೋಗಿ ರಾಜರಿಗೆ ನಡೆದುದೆಲ್ಲವನ್ನೂ ತಿಳಿಸಿದರು. ಅವರ ಮಾತುಗಳನ್ನು ಕೇಳಿ ಪಂಡಿತರು ಜೋರಾಗಿ ಅಳತೊಡಗಿದರು. ಅಳುತ್ತಾ- ಅಳುತ್ತಾ ಕಣ್ಣೀರನ್ನು ಒರೆಸತೊಡಗಿದಾಗ ಅವರ ಕೈಗಳು ಮೂಡಿ ಬಂದವು. ಇದನ್ನು ನೋಡಿದ ರಾಜನಿಗೆ ಇದೇನು ಪವಾಡ! ಕೈಗಳು ಹೇಗೆ ಮೂಡಿದವು! ಎಂದು ಆಶ್ಚರ್ಯವಾಯಿತು. ಅವರು ಪಂಡಿತರ ಘನಿಷ್ಠ-ಮಿತ್ರರಾಗಿದ್ದರು ಆದ್ದರಿಂದ ಅವರ ಮರಣದಿಂದ ಪಂಡಿತರು ಅಳುತ್ತಿದ್ದಾರೆ ಎಂದು ರಾಜನು ಯೋಚಿಸಿದನು. ಅವನು ಪಂಡಿತರನ್ನು ‘ಮಹಾಶಯರೇ! ವಿಷಯವೇನೆಂದು ತಿಳಿಸಿ. ನಮಗಾದರೋ ನೀವು ಶೋಕಿಸಬಾರದು, ಚಿಂತಿಸಬಾರದು ಎಂದು ಉಪದೇಶಿಸುತ್ತೀರಿ ಆದರೆ ಮಿತ್ರರು ಸತ್ತರೆಂದು ನೀವೇಕೆ ಅಳುತ್ತೀರಿ? ಏಕೆ ಶೋಕಿಸುತ್ತೀರಿ?’ ಎಂದು ಕೇಳಿದ. ಅದಕ್ಕೆ ಪಂಡಿತರು ‘ಈ ನಾಲ್ವರೇ ನನ್ನಿಂದ ಹಣವನ್ನು ಕಿತ್ತುಕೊಂಡು ಕೈಗಳನ್ನು ಕತ್ತರಿಸಿದರು’-ಎಂದರು. ರಾಜನಿಗೆ ಆಶ್ಚರ್ಯವಾಗಿ ‘ಕೈಗಳನ್ನು ಕತ್ತರಿಸಿ ಹಾಕಿದವರನ್ನು ನೀವು ಹೇಗೆ ಮಿತ್ರರೆಂದಿರಿ?’ ಎಂದು ಕೇಳಿದಾಗ ಜಯದೇವರು-ನೋಡು ರಾಜಾ! ಒಬ್ಬ ವಾಣಿಯಿಂದ ಉಪದೇಶ ಕೊಡುತ್ತಾನೆ ಮತ್ತೊಬ್ಬ ಕ್ರಿಯೆಯ ಮೂಲಕ ಉಪದೇಶಿಸುತ್ತಾನೆ. ಕ್ರಿಯೆಯಿಂದ ಉಪದೇಶಿಸುವವನು ಮೇಲ್ಮಟ್ಟದವ ನಾಗಿರುತ್ತಾನೆ. ನಾನು ಯಾವ ಕೈಗಳಿಂದ ನಿಮ್ಮಿಂದ ಹಣವನ್ನು ತೆಗೆದುಕೊಂಡೆನೋ, ರತ್ನವನ್ನು ತೆಗೆದುಕೊಂಡೆನೋ, ಆ ಕೈಗಳನ್ನು ಕತ್ತಿರಿಸಬೇಕು. ಈ ಕೆಲಸವನ್ನು ಮಾಡಿ ಅವರು ಧನವನ್ನೂ ತೆಗೆದುಕೊಂಡು ಹೋದರು. ಆದ್ದರಿಂದ ಅವರು ನನಗೆ ಉಪಕಾರ ಮಾಡಿದರು, ನನ್ನ ಮೇಲೆ ಕೃಪೆ ಮಾಡಿದರು, ಅದರಿಂದ ನನ್ನ ಪಾಪಗಳು ನಶಿಸಿದುವು. ಅದಕ್ಕಾಗಿ ಅವರು ನನ್ನ ಮಿತ್ರರಾದರು. ನಾನು ಅತ್ತದ್ದೇಕೆಂದರೆ-ಜನರು ನನ್ನನ್ನು ಸಂತನೆನ್ನುತ್ತಾರೆ, ಒಳ್ಳೆಯ ಪುರುಷ ಎನ್ನುತ್ತಾರೆ, ಪಂಡಿತನೆನ್ನುತ್ತಾರೆ, ಧರ್ಮಾತ್ಮನೆಂದು ಹೇಳುತ್ತಾರೆ ಆದರೆ ನನ್ನ ಕಾರಣಕ್ಕಾಗಿ ಆ ಬಡಪಾಯಿಗಳು ಮರಣಕ್ಕೆ ತುತ್ತಾದರು. ಆದ್ದರಿಂದ ನಾನು ಅಳುತ್ತಾ ಭಗವಂತನ್ನು ಹೀಗೆ ಪ್ರಾರ್ಥಿಸಿದೆ ‘ಹೇ ನಾಥ! ನನ್ನನ್ನು ಒಳ್ಳೆಯವನೆಂದು ಹೇಳಿ ಜನರು ತಪ್ಪು ಕಾರ್ಯ ಮಾಡುತ್ತಾರೆ. ನನ್ನ ಕಾರಣದಿಂದ ಇಂದು ನಾಲ್ವರು ಸತ್ತುಹೋದರು. ಹೀಗಿರುವಾಗ ನಾನು ಒಳ್ಳೆಯವನು ಹೇಗಾದೆನು? ನಾನು ಬಹಳ ದುಷ್ಟನಾಗಿದ್ದೇನೆ. ಹೇ ಪ್ರಭು! ನನ್ನ ಅಪರಾಧವನ್ನು ಕ್ಷಮಿಸು. ಈಗ ನಾನೇನು ಮಾಡಲಿ? ನಾನು ಮಾಡಬಹುದಾದು ಏನೂ ಇಲ್ಲ; ಪ್ರಾರ್ಥನೆ ಮಾಡುವುದನ್ನು ಬಿಟ್ಟು ಬೇರೇನು ಮಾಡಬಲ್ಲೆ?’ ಎಂದು ಹೇಳಿದರು. ರಾಜನಿಗೆ ಆಶ್ಚರ್ಯವಾಗಿ, ‘ನೀವು ಈ ನಾಲ್ಕು ಜನರು ನನ್ನ ಕಾರಣದಿಂದಾಗಿ ಸತ್ತುಹೋದರು, ನಾನು ಅಪರಾಧಿ ಎಂದು ಒಪ್ಪಿಕೊಳ್ಳುತ್ತೀರಿ; ಹಾಗಾದರೆ ಈ ಕೈಗಳು ಹೇಗೆ ಬಂದುವು?’ ಎಂದು ಕೇಳಿದನು. ಅದಕ್ಕೆ ಅವರು, ಭಗವಂತನು ತನ್ನವರ ಅಪರಾಧಗಳನ್ನು, ಪಾಪಗಳನ್ನು, ಅವಗುಣಗಳನ್ನು ನೋಡುವುದೇ ಇಲ್ಲ. ಅವನು ಕೃಪೆಮಾಡಿದ, ಕೈಗಳು ಬಂದುವು ಎಂದರು. ‘ಮಹಾಶಯರೇ! ಅವರು ನಿಮಗೆ ಇಷ್ಟು ದುಃಖ ಕೊಟ್ಟರೂ ನೀವು ಅವರಿಗೆ ಧನ ಕೊಡಿಸಿದ್ದೇಕೆ?’ ಎಂದು ರಾಜನು ಕೇಳಿದಾಗ ಸಂತರು ‘ಹೇ ರಾಜನೇ! ಅವರಿಗೆ ಧನಲೋಭವಿತ್ತು, ಮತ್ತು ಧನಲೋಭವಿದ್ದುದರಿಂದ ಬೇರೆ ಯಾರಾದರ ಕೈಗಳನ್ನಾದರೂ ಕತ್ತರಿಸುವವರು. ಆದ್ದರಿಂದ ನೀವು ಧನಕೊಡಲು ಇಚ್ಛಿಸುವುದೇ ಆದರೆ ಆ ಬಡಪಾಯಿಗಳು ಯಾವ ನಿರ್ದೋಷಿಯನ್ನೂ ಕೊಲ್ಲುವ ಪ್ರಸಂಗ ಉಂಟಾಗದಿರಲೆಂದು ಅವರಿಗೆ ಹೇರಳವಾಗಿ ಧನವನ್ನು ಕೊಡುವಂತೆ ಹೇಳುವ ವಿಚಾರ ನನಗೆ ಉಂಟಾಯಿತು. ನಾನಾದರೋ ದೋಷಿಯಾಗಿದ್ದೆ, ಆದ್ದರಿಂದ ನನಗೆ ದುಃಖ ಕೊಟ್ಟರು. ಅವರು ಯಾವ ನಿರ್ದೋಷಿಯನ್ನೂ ಹಿಂಸಿಸದಿರಲೆಂದು ಅವರಿಗೆ ತೃಪ್ತಿಯಾಗುವಷ್ಟು ಹಣ ಕೊಡಿಸಿದೆ’ ಎಂದರು. ರಾಜನಿಗೆ ಆಶ್ಚರ್ಯವಾಯಿತು! ನೀವು ನನಗೆ ಮೊದಲೇ ಏಕೆ ತಿಳಿಸಲಿಲ್ಲ ಎಂದು ಕೇಳಿದ. ಜಯದೇವರು- ‘ಮಹಾರಾಜನೇ! ಮೊದಲೇ ತಿಳಿಸಿದ್ದರೆ ನೀನು ಅವರನ್ನು ದಂಡಿಸುತ್ತಿದ್ದೆ. ನಾನು ಅವರಿಗೆ ಶಿಕ್ಷೆ ಕೊಡಿಸಲು ಇಚ್ಛಿಸುತ್ತಿರಲಿಲ್ಲ, ಅವರಿಗೆ ಸಹಾಯಮಾಡಲು ಇಚ್ಛಿಸುತ್ತಿದ್ದೆ; ಏಕೆಂದರೆ ಅವರು ನನ್ನ ಪಾಪಗಳನ್ನು ನಾಶಪಡಿಸಿದರು, ನನಗೆ ಕ್ರಿಯಾತ್ಮಕವಾದ ಉಪದೇಶವಿತ್ತರು. ನಾನಾದರೋ ನನ್ನ ಪಾಪಗಳ ಫಲವನ್ನು ಭೋಗಿಸಿದೆ, ಆದ್ದರಿಂದ ನನ್ನ ಕೈಗಳು ತುಂಡಾದುವು. ಹಾಗಿಲ್ಲವಾದರೆ, ಭಗವಂತನ ಆಸ್ಥಾನದಲ್ಲಿ, ಭಗವಂತನಿರುವಾಗ ಯಾರೇ ಆಗಲಿ ಯಾರಿಗಾದರೂ ಅನುಚಿತ ಶಿಕ್ಷೆ ವಿಧಿಸಬಲ್ಲರೇನು? ಯಾರೂ ವಿಧಿಸಲಾರರು. ನನ್ನ ಪಾಪಗಳ ಫಲವನ್ನು ನನಗೆ ಉಣಬಡಿಸಿ ಅವರು ನನ್ನನ್ನು ಶುದ್ಧಗೊಳಿಸಿದರು ಇದಾದರೋ ಅವರ ಉಪಕಾರವಾಗಿದೆ’ ಎಂದರು. ‘ಸುಖಸ್ಯ ದುಃಖಸ್ಯ ನ ಕೋಪಿ ದಾತಾ ಪರೋದದಾತೀತಿ ಕುಬುದ್ಧಿರೇಷಾ’ (ಅಧ್ಯಾತ್ಮ. ರಾ.2/6/6) ಸುಖ-ದುಃಖಗಳನ್ನು ಬೇರೆ ಯಾರೂ ಕೊಡುವುದಿಲ್ಲ, ಯಾರಾದರೂ ಕೊಡುತ್ತಾರೆಂದು ತಿಳಿಯುವುದು ಕುಬುದ್ಧಿಯಾಗಿದೆ ಎಂಬುದು ಈ ಕಥೆಯಿಂದ ತಿಳಿದುಬರುತ್ತದೆ. ದಃಖವಾದರೋ ನಮ್ಮ ಪ್ರಾರಬ್ಧದಿಂದ ದೊರಕುತ್ತದೆ, ಆದರೆ ಅದಕ್ಕೆ ಯಾರಾದರು ನಿಮಿತ್ತರಾದರೆ ಅವರ ಬಗೆಗೆ ದಯೆ ಉಂಟಾಗಬೇಕು; ಏಕೆಂದರೆ ಪುಕ್ಕಟೆಯಾಗಿ ವೃಥಾ ಪಾಪಕ್ಕೆ ಗುರಿಯಾದರು. ವನವಾಸಕ್ಕೆ ತೆರಳುವ ಸಮಯದಲ್ಲಿ ರಾತ್ರಿ ರಾಮಚಂದ್ರನು ನಿಷಾದರಾಜನಾದ ಗುಹನ ಮನೆಯಲ್ಲಿ ತಂಗಿದ್ದನೆಂದು ರಾಮಾಯಣದಲ್ಲಿ ಬರುತ್ತದೆ. ನಿಷಾದರಾಜನು ಹೇಳಿದನು-</p>
<p class="Shlok">‘ಕೈಕಯನಂದಿನಿ ಮಂದಮತಿ ಕಠಿನ ಕುಟಿಲಪನು ಕೀನ್ಹ ।</p>
<p class="Shlok">ಜೇಹೆ ರಘುನಂದ ಜಾನಕಿಹಿ ಸುಖ ಅವಸರ ದುಖು ದೀನ್ಹ॥’</p>
<p class="TXT-Right">(ಮಾನಸ 2/91)</p>
<p class="Text">ಎಂದು ಹೇಳಿದಾಗ ಲಕ್ಷ್ಮಣ -</p>
<p class="Text"> </p>
<p class="Shlok">‘ಕಾಹು ನ ಕೋಉ ಸುಖದುಃಖ ಕರ ದಾತಾ । ನಿಜ ಕೃತ ಕರಮ ಭೋಗ ಸಬ ಭ್ರಾತಾ ॥’</p>
<p class="TXT-Right">(ಮಾನಸ 2/92/2)</p>
<p class="Text">-ಎಂದು ಹೇಳುತ್ತಾನೆ. ಆದ್ದರಿಂದ ಬೇರೆ ಯಾರೋ ನನಗೆ ದುಃಖ ಕೊಡುತ್ತಾರೆ, ನನ್ನನ್ನು ಅವಮಾನಿಸುತ್ತಾರೆ, ನನ್ನನ್ನು ನಿಂದಿಸುತ್ತಾರೆ, ನನಗೆ ಕಷ್ಟಕೊಡುತ್ತಾರೆ, ನನಗೆ ನಷ್ಟ ಉಂಟುಮಾಡುತ್ತಾರೆ-ಹೀಗೆ ಉಂಟಾಗುವ ವಿಚಾರ ಕುಬುದ್ಧಿಯಾಗಿದೆ, ನೀಚ ಬುದ್ಧಿಯಾಗಿದೆ. ವಾಸ್ತವವಾಗಿ ದೋಷವು ಅವರದಲ್ಲ, ನಮ್ಮ ಪಾಪಗಳ, ನಮ್ಮ ಕರ್ಮಗಳ ದೋಷವಾಗಿದೆ. ಅದಕ್ಕಾಗಿ ಪರಮಾತ್ಮನ ರಾಜ್ಯದಲ್ಲಿ ನಮಗೆ ದುಃಖವನ್ನು ಯಾರೂ ಕೊಡಲಾರರು. ನಮಗೆ ಉಂಟಾಗುವ ದುಃಖವು ನಮ್ಮ ಪಾಪಗಳ ಫಲವೇ ಆಗಿದೆ. ಪಾಪಗಳ ಫಲವನ್ನು ಭೋಗಿಸುವುದರಿಂದ ಪಾಪಗಳ ನಿವಾರಣೆಯಾಗಿ ನಾವು ಶುದ್ಧರಾಗುವೆವು. ಆದ್ದರಿಂದ ನಮಗೆ ನಷ್ಟವನ್ನುಂಟುಮಾಡುವವರು, ನಮ್ಮನ್ನು ಅವಮಾನಿ ಸುವವರು, ನಿಂದಿಸುವವರು, ತಿರಸ್ಕರಿಸುವವರು ನಮ್ಮ ಪಾಪಗಳನ್ನು ನಾಶ ಮಾಡುತ್ತಿದ್ದಾರೆ ಎಂದು ತಿಳಿದು ಅವರ ಉಪಕಾರವನ್ನು ಒಪ್ಪಿಕೊಂಡು ಪ್ರಸನ್ನರಾಗಬೇಕು. ಯಾರ ಮೂಲಕವಾದರೂ ನಮಗೆ ದುಃಖ ಬಂದೊದಗಿದರೆ ಅದು ನಮ್ಮ ಪ್ರಾರಬ್ಧದ ಫಲವಾಗಿದೆ; ನಾವು ಆ ಮನುಷ್ಯನನ್ನು ಕೆಟ್ಟವನೆಂದೂ, ಪರಕೀಯನೆಂದೂ ತಿಳಿದು ಅವನನ್ನು ನಿಂದಿಸಿ, ತಿರಸ್ಕರಿಸಿ ದುಃಖ ಕೊಡುತ್ತೇವಾದರೆ, ದುಃಖ ಉಂಟುಮಾಡುವ ಭಾವನೆಯನ್ನು ಮನಸ್ಸಿನಲ್ಲಿ ತಂದೆವಾದರೆ, ನಮ್ಮ ಅಂತಃಕರಣ ಮಲಿನವಾಗುವುದು, ನಮಗೆ ನಷ್ಟವಾಗುವುದು. ಆದ್ದರಿಂದ ‘ಉಮಾ ಸಂತ ಕಇ ಇಹಇ ಬಡಾಈ ಮಂದ ಕರತ ಜೋ ಕರಇ ಭಲಾಈ॥’ (ಮಾನಸ 5/41/5) ಎಂದು ತುಳಸೀದಾಸರು ‘ಮಾನಸ’ದಲ್ಲಿ ಹೇಳುವಂತೆ ಸಂತರ ಸ್ವಭಾವ ತಮಗೆ ಕೆಡಕು ಮಾಡಿದವರಿಗೆ ಉಪಕಾರ ಮಾಡುವುದಾಗಿದೆ. ಇಂತಹ ಸಂತರ ಸ್ವಭಾವವನ್ನು ನಾವು ನಮ್ಮದಾಗಿಸಬೇಕು. ಆದ್ದರಿಂದ ದುಃಖ ಕೊಡುವವರಲ್ಲಿ ಸದ್ಭಾವವನ್ನಿಡಿ, ಅವರಿಗೆ ಸುಖವನ್ನು ಹೇಗೆ ಉಂಟುಮಾಡಿಲ? ಎಂಬ ಭಾವವನ್ನು ಬೆಳೆಸಿಕೊಳ್ಳಿ. ಅವರಲ್ಲಿ ದುರ್ಭಾವವನ್ನಾರೋಪಿಸಿ ಮನಸ್ಸನ್ನು ಮಲಿನವಾಗಿಸುವುದು ಮನುಷ್ಯತ್ವವಲ್ಲ. ಆದ್ದರಿಂದ ತನು, ಮನ, ಧನ ಮತ್ತು ವಚನಗಳಿಂದ ಎಲ್ಲರಿಗೆ ಹಿತವನ್ನುಂಟುಮಾಡಿ, ಯಾರಿಗೂ ದುಃಖ ಕೊಡಬೇಡಿ. ತನು-ಮನ- ವಚನಗಳಿಂದ ಯಾರಿಗೂ ದುಃಖ ಕೊಡದಿರುವವನು ಎಷ್ಟು ಶುದ್ಧವಾಗು ತ್ತಾನೆಂದರೆ ಅವನ ದರ್ಶನಮಾತ್ರದಿಂದ ಪಾಪಗಳೆಲ್ಲ ನಾಶವಾಗುತ್ತವೆ.</p>
<p class="Shlok">ತನ ಕರ ಮನ ಕರ ವಚನ ಕರ, ದೇತ ನ ಕಾಹೂ ದುಕ್ಖ ।</p>
<p class="Shlok para-style-override-2">ತುಲಸೀ ಪಾತಕ ಹರತ ಹೈ, ದೇಖತ ಉಸಕೋ ಮುಕ್ಖ ॥<span></span></p>


<p class="Page-Break"> </p>
<p class="Chapter-Heading" id="toc_marker-19">17 ವಿಶ್ವಾಸ ಮತ್ತು ಜಿಜ್ಞಾಸೆ</p>
<p class="Text">ನಾನು ಹುಟ್ಟಿರುವುದೇಕೆ, ನಾನು ಏನುಮಾಡಬೇಕು ಮತ್ತು ಏನು ಮಾಡುತ್ತಿದ್ದೇನೆ? ಎಂದು ತನ್ನ ಕಡೆಗೆ ದೃಷ್ಟಿಯನ್ನು ಹರಿಸಿ ಮನುಷ್ಯನು ವಿಚಾರ ಮಾಡುವುದಿಲ್ಲ. ಹೀಗೆ ವಿಚಾರ ಮಾಡದಿರುವವರೆಗೆ ಆ ಮನುಷ್ಯನ ಸ್ಥಾನ, ಶ್ರೇಣಿ-ಕ್ಷಮಿಸಿ-ಪಶುವಿಗಿಂತಲೂ ಕೀಳಾಗಿರುತ್ತದೆ. ಪಶು, ಪಕ್ಷಿ, ವೃಕ್ಷ ಮುಂತಾದುವುಗಳಿಗಿಂತಲೂ ಅವನ ಜೀವನ ಕೀಳುಮಟ್ಟದ್ದಾಗಿದೆ! ಮನುಷ್ಯನಾಗಿ ಜನಿಸಿದ್ದೂ ಎಚ್ಚರಿಕೆ ಇಲ್ಲ ಎಂದರೆ ಅವನು ಮನುಷ್ಯನಾಗಿದ್ದೇಕೆ? ಮನುಷ್ಯನಲ್ಲಿ ತನ್ನ ಜನ್ಮವಾದದ್ದೇಕೆ? ತಾನು ಏನು ಮಾಡಬೇಕು ಹಾಗೂ ಏನು ಮಾಡಬಾರದು ಎಂಬ ವಿವೇಕ ಇರಬೇಕು. ತನಗೆ ಇದರ ಅರಿವಿಲ್ಲದಿದ್ದರೆ ಸಂತರ ವಾಣಿಯಿಂದ, ಶಾಸ್ತ್ರಗಳಿಂದ ಈ ಮನುಷ್ಯ ಜನ್ಮವು ಕೇವಲ ತನ್ನ ಉದ್ಧಾರ ಮಾಡಿಕೊಳ್ಳುವುದಕ್ಕೆ ದೊರಕಿದೆ ಎಂಬುದು ಸ್ಪಷ್ಟವಾಗಿ ತಿಳಿಯುತ್ತದೆ. ನನ್ನನ್ನು ಪಡೆದುಕೊಳ್ಳಲಿ ಎಂಬ ಉದ್ದೇಶದಿಂದ ಭಗವಂತನು ಈ ಕೊನೆಯ ಮನುಷ್ಯ ಜನ್ಮವನ್ನು ಕೊಟ್ಟಿದ್ದಾನೆ.</p>
<p class="Shlok">‘ಸಹಯಜ್ಞಾಃ ಪ್ರಜಾಃ ಸೃಷ್ಟ್ವಾ ಪುರೋವಾಚ ಪ್ರಜಾಪತಿಃ’</p>
<p class="TXT-Right">(ಗೀತೆ 3/10)</p>
<p class="Text">ಎಂದು ಗೀತೆಯಲ್ಲಿ ಹೇಳಿರುವಂತೆ ಹಿರಣ್ಯ-ಗರ್ಭ ಬ್ರಹ್ಮನು ಯಜ್ಞಗಳ ಸಹಿತ ಪ್ರಜೆಗಳ ಉತ್ಪತ್ತಿ ಮಾಡಿದನು-ಅರ್ಥಾತ್ ಕರ್ತವ್ಯ ಮತ್ತು ಕರ್ತೃ ಇವೆರಡನ್ನೂ ಒಟ್ಟಿಗೆ ಸೃಷ್ಟಿಸಿದನು. ಕರ್ತವ್ಯವಾಗಿರುವುದು, ಸಹಜವಾಗಿದೆ. ಕರ್ತವ್ಯ-ಕರ್ಮ ಮಾಡುವುದರಲ್ಲಿ ನಮಗೆ ತೋರುತ್ತಿರುವ ಪರಿಶ್ರಮಕ್ಕೆ ನಾವು ಪ್ರಪಂಚದೊಡನೆ ಸಂಬಂಧ ಬೆಳೆಸಿಕೊಳ್ಳುವುದೇ ಕಾರಣವಾಗಿದೆ. ಇಲ್ಲವಾದರೆ ಇದು ಸ್ವಯಂ ಸಹಜ ಮತ್ತು ಇದರ ಕರ್ತವ್ಯವೂ ಸಹಜ ಮತ್ತು ಸ್ವಾಭಾವಿಕವಾಗಿದೆ. ಇವನು ತಾನಾಗಿ ಅಸ್ವಾಭಾವಿಕತೆಯನ್ನು ಉಂಟುಮಾಡಿಕೊಳ್ಳುತ್ತಾನೆ. ಅಸ್ವಾಭಾವಿ ಕತೆಯನ್ನು ಎಲ್ಲಿ ಹೇಗೆ ಉಂಟುಮಾಡಿಕೊಂಡ? ಎಂಬ ವಿಚಾರ ತಿಳಿಯುವುದಿಲ್ಲ. ವಿಚಾರ ಮಾಡಿದರೆ ಉದ್ಧಾರವಾದಾನು!</p>
<p class="Text">ಈಗ ಒಂದು ವಿಷಯ ತಿಳಿಸುತ್ತೇನೆ. -ಒಂದು ವಿಶ್ವಾಸದ ಮಾರ್ಗ ಮತ್ತೊಂದು ಜಿಜ್ಞಾಸೆಯ ಮಾರ್ಗ ಎಂಬ ಎರಡು ಮಾರ್ಗಗಳಿವೆ. ಎಲ್ಲಿ ಸಂದೇಹ ಇರುವುದಿಲ್ಲವೋ, ಎಲ್ಲಿ ಉಂಟಾಗುವುದಿಲ್ಲವೋ ಅಲ್ಲಿ ವಿಶ್ವಾಸವಿರುತ್ತದೆ. ಸಂದೇಹದಿಂದ ಕೂಡಿದ ವಿಶ್ವಾಸವು ವಿಶ್ವಾಸ-ರೂಪದಿಂದ ಪ್ರಕಟವಾಗುವುದಿಲ್ಲ. ಆದರೆ ಸಂದೇಹವಿರುವೆಡೆಯಲ್ಲಿ ಜಿಜ್ಞಾಸೆ ಇರುತ್ತದೆ. ಭಕ್ತಿಮಾರ್ಗದಲ್ಲಿ ವಿಶ್ವಾಸ, ನಿಸ್ಸಂದಿಗ್ಧತೆ ಮುಖ್ಯ ಮತ್ತು ಜ್ಞಾನಮಾರ್ಗದಲ್ಲಿ ಜಿಜ್ಞಾಸೆ, ಸಂದೇಹ ಮುಖ್ಯವಾಗಿದೆ. ವಿಶ್ವಾಸ ಮತ್ತು ಜಿಜ್ಞಾಸೆ-ಇವೆರಡನ್ನೂ ಸೇರಿಸುವುದರಿಂದ ಸಾಧಕನ ಜೀವನ ಶುದ್ಧವಾಗಿರುವುದಿಲ್ಲ, ಅಶುದ್ಧವಾಗುತ್ತದೆ.</p>
<p class="Text">ವಿಶ್ವಾಸ ಯಾವುದರಲ್ಲಿ ಇರುತ್ತದೆ? ಎಂದರೆ ಯಾವುದುನ್ನು ನಾವು ಇಂದ್ರಿಯಗಳಿಂದ ಮತ್ತು ಅಂತಃಕರಣದಿಂದ ಅರಿತಿಲ್ಲವೋ, ಆ ವಿಷಯವಾಗಿ ವಿಶ್ವಾಸವಾಗಬಹುದು ಅಥವಾ ವಿಶ್ವಾಸವಾಗದಿರಲೂಬಹುದು. ಹೇಗೆಂದರೆ- ‘ಭಗವಂತನಿದ್ದಾನೆ’-ಎನ್ನುವ ವಿಶ್ವಾಸವಾಗುತ್ತದೆ ಅಥವಾ ವಿಶ್ವಾಸವಾಗುವುದಿಲ್ಲ ಎಂಬ ಎರಡೇ ಮಾತುಗಳು ಇರುತ್ತವೆ. ಭಗವಂತನಿದ್ದಾನೊ ಅಥವಾ ಇಲ್ಲವೋ ಎಂಬ ಮಾತು ವಾಸ್ತವವಾಗಿ ವಿಶ್ವಾಸಿಯದಲ್ಲ, ಜಿಜ್ಞಾಸುವಿನದಾಗಿದೆ. ಇದೆ ಅಥವಾ ಇಲ್ಲ ಎಂಬ ಸಂಶಯ ಜೀವಾತ್ಮನ ಅಥವಾ ಪ್ರಪಂಚದ ಸಂಬಂಧವಾಗಿ ಆಗುತ್ತದೆ. ಕಾರಣ ‘ನಾನು ಇದ್ದೇನೆ’ ಎಂಬುದರಲ್ಲಿ ಸಂದೇಹವಿಲ್ಲ ಆದರೆ ‘ನಾನು ಏನಾಗಿದ್ದೇನೆ’ ಇದರಲ್ಲಿ ಸಂದೇಹ ಉಂಟಾಗುತ್ತದೆ. ಆದ್ದರಿಂದ ಸಂದೇಹದಿಂದ ಕೂಡಿರುವ ಅಸ್ತಿತ್ವವೇನಿದೆಯೇ, ಅದರಲ್ಲಿ ಜಿಜ್ಞಾಸೆ ಉಂಟಾಗುತ್ತದೆ. ಸ್ವಂತದ ಮತ್ತು ಪ್ರಪಂಚದ ಜ್ಞಾನ ಜಿಜ್ಞಾಸೆಯಿಂದ ಆಗುತ್ತದೆ. ಪರಮಾತ್ಮನನ್ನು ಒಪ್ಪುವುದು ಅಥವಾ ಒಪ್ಪದಿರುವುದಕ್ಕೆ ನೀವು ಖಂಡಿತವಾಗಿ ಸ್ವತಂತ್ರರಾಗಿದ್ದೀರಿ. ಕಾರಣ ಪರಮಾತ್ಮನ ವಿಷಯಾಗಿ ನಾವು ಏನನ್ನೂ ತಳಿಯೆವು ಮತ್ತು ಯಾವ ವಿಷಯದಲ್ಲಿ ನಾವು ಏನನ್ನೂ ತಿಳಿಯುವುದಿಲ್ಲವೋ, ಅದರಲ್ಲಿ ಕೇವಲ ವಿಶ್ವಾಸ ಕೆಲಸಮಾಡುತ್ತದೆ. ಯಾವುದರಲ್ಲಿ ವಿಶ್ವಾಸವಿರುತ್ತದೆಯೋ ಅದರಲ್ಲಿ ಸಂದೇಹಕ್ಕೆ ಆಸ್ಪದವಿರುವುದಿಲ್ಲ ಎಂಬುದು ಇಷ್ಟು ವಿಚಿತ್ರವಾದ ಮಾತಾಗಿದೆ. ಹೇಗೆಂದರೆ-ಪತ್ನೀ, ಪುತ್ರ ಮೊದಲಾದವರನ್ನು ನಮ್ಮವರೆಂದು ಒಪ್ಪಿಕೊಳ್ಳು ವುದರಿಂದ ಇವಳು ನನ್ನ ಹೆಂಡತಿ ಅಹುದೋ, ಅಲ್ಲವೋ? ಮಗ ನನ್ನವನು ಹೌದೋ-ಅಲ್ಲವೋ? ಎಂಬ ಸಂದೇಹ ಇರುವುದಿಲ್ಲ. ಈ ಲೌಕಿಕವಾದ ಮಾನ್ಯತೆ ಸ್ಥಿರವಾಗಿ ನಿಲ್ಲುವುದಿಲ್ಲ; ಏಕೆಂದರೆ ಈ ಮಾನ್ಯತೆ ಹೊಂದಿರುವವನು ನಾಶವಾಗುವವನಾಗಿದ್ದಾನೆ. ಆದರೆ ಪರಮಾತ್ಮನು ಅವಿನಾಶಿಯಾಗಿದ್ದಾನೆ; ಆದ್ದರಿಂದ ಅವನ ಮಾನ್ಯತೆ ನಿಲ್ಲುತ್ತದೆ, ದೃಢವಾದರೆ ಅವನ ಪ್ರಾಪ್ತಿಯೂ ಆಗುತ್ತದೆ. ಭಗವಂತನನ್ನು ಒಪ್ಪಿಕೊಳ್ಳುವವನಿಗೆ ತನ್ನ ಸ್ವರೂಪದ ಅರಿವು ಉಂಟುಮಾಡುವ ಜವಾಬ್ದಾರಿಯು ಭಗವಂತನ ಮೇಲೆ ಬರುತ್ತದೆ ಎಂಬುದನ್ನು ನಾವು ಸಂತರಿಂದ ಕೇಳಿದ್ದೇವೆ. ಎಷ್ಟು ವಿಲಕ್ಷಣಾದ ಮಾತಾಗಿದೆ! ಭಗವಂತನು ಹೇಗಿದ್ದಾನೆ, ಹೇಗಿಲ್ಲ-ಇದರ ಜ್ಞಾನವನ್ನು ಅವನಿಗೆ ಮಾಡಿಕೊಳ್ಳಬೇಕಾಗುವು ದಿಲ್ಲ. ಅವನು ಕೇವಲ ‘ಭಗವಂತನಿದ್ದಾನೆ’ ಎಂದು ಒಪ್ಪಿಕೊಳ್ಳುತ್ತಾನೆ. ಅವನು ಹೇಗಿದ್ದಾನೆ, ಹೇಗಿಲ್ಲ ಎಂಬ ಸಂದೇಹ ಅವನಿಗಾಗುವುದೇ ಇಲ್ಲ.</p>
<p class="Text">ಮೊದಲು ‘ಭಗವಂತನಿದ್ದಾನೆ’ ಎಂಬುದಾಗಿ ಕೇವಲ ಭಗವಂತನ ಅಸ್ತಿತ್ವ ಸ್ವೀಕೃತವಾಗಲಿ, ನಂತರ ಭಗವಂತನಲ್ಲಿ ವಿಶ್ವಾಸ ಉಂಟಾಗುತ್ತದೆ. ಪ್ರಪಂಚದ ವಿಶ್ವಾಸ ನಿಲ್ಲುವುದಿಲ್ಲ; ಏಕೆಂದರೆ ವಸ್ತು, ವ್ಯಕ್ತಿ ಮೊದಲಾದವು ಮೊದಲಿರಲಿಲ್ಲ, ನಂತರ ಇರುವುದಿಲ್ಲ ಮತ್ತು ಈಗಲೂ ನಿರಂತರವಾಗಿ ನಾಶದೆಡೆಗೆ ಹೋಗುತ್ತಿವೆ ಎಂಬ ಜ್ಞಾನ ನಮಗಿದೆ. ಆದರೆ ಭಗವಂತನ ವಿಷಯದಲ್ಲಿ ಹೀಗಾಗುವುದಿಲ್ಲ; ಏಕೆಂದರೆ, ಭಗವಂತನು ಮುಂಚೆಯೂ ಇದ್ದ, ನಂತರವೂ ಇರುವನು ಮತ್ತು ಈಗಲೂ ಇದ್ದಾನೆ ಎಂಬುದನ್ನು ನಾವು ಶಾಸ್ತ್ರಗಳಿಂದ, ಸಂತರಿಂದ ಮತ್ತು ಆಸ್ತಿಕರಿಂದ ಕೇಳುತ್ತೇವೆ. ಭಗವಂತನಲ್ಲಿ ವಿಶ್ವಾಸ ದೃಢವಾದಮೇಲೆ ಅವನಲ್ಲಿ ಭಗವಂತ ನನ್ನವನಾಗಿದ್ದಾನೆ ಎಂಬ ಆತ್ಮೀಯತೆ ಉಂಟಾಗುತ್ತದೆ. ಗೀತೆಯಲ್ಲಿ ‘ಮಮೈವಾಂಶೋ ಜೀವಲೋಕೇ’ (ಗೀತೆ15/7) ಎಂದು ಗೀತೆಯಲ್ಲಿ ಹೇಳಿರುವಂತೆ ಜೀವಾತ್ಮನು ಭಗವಂತನ ಅಂಶವಾಗಿದ್ದಾನೆ; ಆದ್ದರಿಂದ ಭಗವಂತನು ನಮ್ಮವನಾದನು. ಅದಕ್ಕಾಗಿ ಆಸ್ತಿಕಭಾವವುಳ್ಳವರು ಭಗವಂತನಿದ್ದಾನೆ ಮತ್ತು ನಮ್ಮವನಾಗಿದ್ದಾನೆ ಎಂದು ದೃಢವಾಗಿ ಒಪ್ಪಿಕೊಳ್ಳಬೇಕು. ಹೀಗೆ ದೃಢವಾದ ಮಾನ್ಯತೆ ಉಂಟಾದಮೇಲೆ ಅವನು ಭಗವಂತನನ್ನು ಪಡೆಯದೆ ಇರಲು ಸಾಧ್ಯವಾಗುವುದಿಲ್ಲ. ಬಾಲಕನಿಗೆ ದುಃಖವುಂಟಾದಾಗ ಅವನ ಮನಸ್ಸಿನಲ್ಲಿ ತಾಯಿಯ ಬಳಿಗೆ ಸೇರುವ ಇಚ್ಛೆ ಉಂಟಾಗುತ್ತದೆ. ತಾಯಿ ನನ್ನನ್ನು ತನ್ನ ಮಡಿಲಿನಲ್ಲಿ ಏಕೆ ಎತ್ತಿಕೊಳ್ಳುವುದಿಲ್ಲ? ಎನ್ನುತ್ತದೆ ಅವನ ಮನಸ್ಸು. ನಾನು ಯೋಗ್ಯನಾಗಿದ್ದೇನೆಯೋ, ಅಯೋಗ್ಯನಾಗಿದ್ದೇನೆಯೋ, ಪಾತ್ರನೋ ಅಪಾತ್ರನೋ ಎಂಬ ಮಾತು ಅವನ ಮನಸ್ಸಿನಲ್ಲಿ ಉಂಟಾಗುವುದೇ ಇಲ್ಲ. ಭಗವಂತನಲ್ಲಿ ವಿಶ್ವಾಸವುಂಟಾಗು ವಂತೆಯೇ ಭಗವಂತನು ನನ್ನವನಾಗಿದ್ದಾನೆ ಎಂಬ ಭಗವಂತನ ಸಂಬಂಧದಲ್ಲಿ ಕೂಡ ವಿಶ್ವಾಸವುಂಟಾಗುತ್ತದೆ. ಅಲ್ಲಿ ಭಗವಂತನು ಹೇಗಿದ್ದಾನೆ, ನಾನು ಹೇಗಿದ್ದೇನೆ ಎಂಬ ಮಾತಿಗೆ ಅವಕಾಶವೇ ಇರುವುದಿಲ್ಲ. ಭಗವಂತನು ನನ್ನವನಾಗಿದ್ದಾನೆ, ಆದ್ದರಿಂದ ನನಗೆ ಖಂಡಿತವಾಗಿ ಸಿಗುವನು ಎಂಬ ದೃಢವಾದ ವಿಶ್ವಾಸವನ್ನು ಮಾಡಿಕೊಳ್ಳಿ. ಈ ‘ನನ್ನ’ತನ ದೊಡ್ಡ ದೊಡ್ಡ ಸಾಧನೆಗಳಿಗಿಂತ ಮೇಲಿದೆ. ತ್ಯಾಗ, ತಪಸ್ಸು, ವ್ರತ, ಉಪವಾಸ, ತಿತಿಕ್ಷೆ ಮುಂತಾದ ಸಾಧನಳೆಷ್ಟಿವೆಯೋ ಅವೆಲ್ಲಕ್ಕಿಂತ ಭಗವಂತನಲ್ಲಿರುವ ತನ್ನತನದ ಸಾಧನೆಯು ಶ್ರೇಷ್ಠವಾಗಿದೆ. ನನ್ನತನದಲ್ಲಿ ಯಾವುದೇ ವಿಕಲ್ಪವಿರುವುದಿಲ್ಲ. ಮಾಡುವ ವರಾದರೆ ಮಾಡುವುದಕ್ಕನುಸಾರ ಫಲವನ್ನು ಪಡೆಯುವರು ಆದರೆ ಭಗವಂತನನ್ನು ನನ್ನವನೆಂದು ಒಪ್ಪುವವರು ಏನನ್ನು ಮಾಡದೆಯೇ ಭಗವಂತನನ್ನು ಪೂರ್ಣರೂಪದಿಂದ ಪಡೆಯುವರು. ಮಾಡುವವರು ಎಷ್ಟೆಷ್ಟು ಮಾಡುತ್ತಾರೋ ಅವರಿಗೆ ಅಷ್ಟಷ್ಟೇ ಫಲ ದೊರಕುವುದು, ಆದರೆ ಭಗವಂತನಲ್ಲಿ ನನ್ನತನ ಉಂಟಾಗುವುದರಿಂದ ಅವನ ಮೇಲೆ ಪೂರ್ಣ ಅಧಿಕಾರ ಪ್ರಾಪ್ತವಾಗುವುದು. ಹೇಗೆಂದರೆ, ಮಗು ‘ಅಮ್ಮ ನನ್ನವಳು, ನಾನು ಅಮ್ಮನಿಂದ ಯಾವ ಕಾರ್ಯವನ್ನಾದರೂ ಮಾಡಿಸಿಕೊಳ್ಳಬಲ್ಲೆ, ಅವಳಿಂದ ಯಾವ ಪದಾರ್ಥ ವನ್ನಾದರೂ ಪಡೆಯಬಲ್ಲೆ ಎಂಬ ಪೂರ್ಣ ಅಧಿಕಾರವು ತನಗಿದೆ’ಯೆಂದು ಒಪ್ಪುತ್ತದೆ. ಬಾಲಕನ ಬಳಿಯಿರುವ ಬಲವಾದ ಅಸ್ತ್ರವೆಂದರೆ ಅಳುವುದು. ಅತಿ ನಿರ್ಬಲನಾದ ಮನಷ್ಯನಲ್ಲಿರುವ ಬಲವೆಂದರೆ ಅಳುವುದೇ ಆಗಿದೆ. ಅಳುವುದಕ್ಕೆ ಕಷ್ಟಪಡಬೇಕಾಗುತ್ತದೆಯೇ? ಮಗು ಅಳತೊಡಗಿತೆಂದರೆ ತಾಯಿಯಯು ಅವನು ಹೇಳಿದ್ದನ್ನು ಒಪ್ಪಬೇಕಾಗುತ್ತದೆ. ಇದೇ ರೀತಿ ಭಗವಂತನು ನನ್ನವನೆಂದು ಅಳತೊಡಗಿದರೆ ಏಕೆ ದರ್ಶನ ಕೊಡುವುದಿಲ್ಲ? ನನಗೆ ಏಕೆ ಸಿಗುವುದಿಲ್ಲ? ಎಂದು ಒಳಗೆ ತೀವ್ರವಾದ ಉದ್ವೇಗ ಮತ್ತು ಉತ್ಕಂಠತೆ ಉಂಟಾದರೆ ಭಗವಂತನೇಕೆ ಸಿಗುವುದಿಲ್ಲ. ಈ ಉದ್ವೇಗ-ಉತ್ಕಂಠತೆಯಲ್ಲಿ ಅನಂತ ಜನ್ಮಗಳ ಪಾಪವು ಸುಟ್ಟು ಬೂದಿಯಾಗುಷ್ಟು ಶಕ್ತಿ ಇದೆ, ಯಾವುದೇ ದೋಷವೂ ಇರದೆ ನಿರ್ದೋಷತೆ ಉಂಟಾಗುತ್ತದೆ. ಭಗವಂತನಿಗಾಗಿ ವ್ಯಾಕುಲನಾಗುವವನಿಗೆ ಅವನ ನಿರ್ದೋಷತ್ವ ತನ್ನಿಂದ-ತಾನೇ ಉಂಟಾಗುತ್ತದೆ. ವ್ಯಾಕುಲತೆಯ ಅಗ್ನಿಯಲ್ಲಿ ಪಾಪ-ತಾಪಗಳು ನಷ್ಟವಾಗುವಷ್ಟು ಬೇಗ ಜಿಜ್ಞಾಸೆಯಲ್ಲಿ ಆಗುವುದಿಲ್ಲ. ಜಿಜ್ಞಾಸೆಯು ಹೆಚ್ಚುತ್ತಾ-ಹೆಚ್ಚುತ್ತಾ ಅವನು ಜಿಜ್ಞಾಸು ರೂಪಿಯಾದಾಗ ಜಿಜ್ಞಾಸು ಇರುವುದಿಲ್ಲ, ಕೇವಲ ಜಿಜ್ಞಾಸೆಯೇ ಇರುತ್ತದೆ. ಆಗ ಅವನು ಸರ್ವಥಾನಿರ್ದೋಷಿಯಾಗುತ್ತಾನೆ ಮತ್ತು ತತ್ತ್ವವನ್ನು ಪಡೆಯುತ್ತಾನೆ.</p>
<p class="Text">‘ನಾನು ಜಿಜ್ಞಾಸು ಆಗಿದ್ದೇನೆ’ ಎಂಬ ಈ ‘ನಾನು’ ಭಾವವಿರುವವರೆಗೆ ಜಿಜ್ಞಾಸ್ಯ-ತತ್ತ್ವವು ಪ್ರಕಟವಾಗುವುದಿಲ್ಲ. ಬೇಕಾದರೆ ಜಿಜ್ಞಾಸೆಯಿರಲೀ, ವಿಶ್ವಾಸವಿರಲಿ-ಎರಡರ ಪೈಕಿ ಒಂದಾದರೂ ದೃಢವಾಗಿ ಉಂಟಾದರೆ ತತ್ತ್ವವು ಪ್ರಕಟವಾಗುವುದು. ಕರ್ತವ್ಯದ ಪಾಲನೆ ತಾನೇ ಆಗುವುದು; ಜಿಜ್ಞಾಸುವಿ ನಿಂದಲೂ ಕರ್ತವ್ಯಪಾಲನೆ ಆಗುವುದು ಮತ್ತು ವಿಶ್ವಾಸಿಯಿಂದಲೂ ಕರ್ತವ್ಯಪಾಲನೆಯಾಗುವುದು. ಇಬ್ಬರೂ ಕರ್ತವ್ಯಕರ್ಮವನ್ನು ತತ್ಪರತೆಯಿಂದ ಪಾಲಿಸುವರು.</p>
<p class="Text">ವಿಶ್ವಾಸಿಯು ಕರ್ತವ್ಯದ ದೃಷ್ಟಿಯಿಂದ ಕರ್ತವ್ಯಪಾಲನೆ ಮಾಡುವುದಿಲ್ಲ; ಆದರೆ ಭಗವಂತನ ವಿಯೋಗದಲ್ಲಿ ಅಳುತ್ತಾನೆ. ಅಳುವುದರಲ್ಲಿಯೇ ಅವನ ಕರ್ತವ್ಯ ಪೂರ್ಣವಾಗುತ್ತದೆ. ಅವನಲ್ಲಿ ಭಗವತ್ಪ್ರಾಪ್ತಿಯ ಉತ್ಕಂಠತೆ ಮಾತ್ರ ಇರುತ್ತದೆ. ಕೇವಲ ಭಗವಂತನ ನೆನಪು ಮಾತ್ರವಿರುತ್ತದೆ. ಭಗವಂತನನ್ನುಳಿದು ಬೇರೇನೂ ರುಚಿಸುವುದಿಲ್ಲ, ಹಗಲಿನಲ್ಲಿ ಹಸಿವೆಯಾಗುವುದಿಲ್ಲ, ರಾತ್ರಿ ನಿದ್ದೆ ಬರುವುದಿಲ್ಲ, ಪದೇ ಪದೇ ವ್ಯಾಕುಲತೆ ಉಂಟಾಗುತ್ತದೆ. -ವ್ಯಾಕುಲತೆಯಲ್ಲಿ ವಿಲಕ್ಷಣ ಶಕ್ತಿಯಿದೆ. ಭಜನೆ-ಸ್ಮರಣೆ ಮಾಡುವುದು, ತ್ಯಾಗ-ತಪಸ್ಸು ಮಾಡುವುದು, ತೀರ್ಥಸ್ನಾನ-ಉಪವಾಸಾದಿಗಳನ್ನು ಮಾಡುವುದು ಇದೆಲ್ಲ ಒಳ್ಳೆಯದೇ, ಆದರೆ ಇವು ನಿಧಾನವಾಗಿ ಪಾಪಗಳನ್ನು ನಾಶಪಡಿಸುತ್ತವೆ ಮತ್ತು ವ್ಯಾಕುಲತೆ ಉಂಟಾದಾಗ ವಿರಹಾಗ್ನಿಯಲ್ಲಿ ಸುಟ್ಟು ಎಲ್ಲ ಪಾಪಗಳು ಬೂದಿಯಾಗುವುವು.</p>
<p class="Text"><span class="char-style-override-1">ಶ್ರೋತಾ -</span> ಇಂತಹ ವ್ಯಾಕುಲತೆ ಹೇಗೆ ಉಂಟಾಗುತ್ತದೆ?</p>
<p class="Text"><span class="char-style-override-1">ಸ್ವಾಮೀಜಿ -</span> ಪ್ರಾಪಂಚಿಕ ಸಂಯೋಗದಿಂದ ಸುಖವನ್ನು ಹೊಂದಬೇಡಿರಿ. ಪ್ರಾಣವು ಚಲಿಸುತ್ತಿರುವಂತೆ ಚಲಿಸುವ ಪರಿಶ್ರಮದಿಂದ ಹಸಿವು-ಬಾಯಾರಿಕೆ ತಾನಾಗಿ ಉಂಟಾಗುತ್ತದೆ. ಆದರೆ ದಿನವೆಲ್ಲ ವಿಧವಿಧವಾದ ಪದಾರ್ಥಗಳನ್ನು ತಿನ್ನುತ್ತಾ ಇದ್ದರೆ ನಿಜವಾದ ಹಸಿವೆ ಉಂಟಾಗದು. ಬೇರೆ ತಿನ್ನುವುದನ್ನು ಬಿಟ್ಟು ಕೇವಲ ಭೋಜನವಲ್ಲದೆ ಬೇರೆ ಏನನ್ನೂ ತಿನ್ನದಿದ್ದರೆ ಹಸಿವೆಯಾಗುವುದು, ತೀವ್ರವಾಗುವುದು. ಹೀಗೆಯೇ ಭಗವಂತನನ್ನೇ ಇಚ್ಛಿಸಿರಿ. ಅವನನ್ನಲ್ಲದೆ, ಬೇರೇನನ್ನೂ ಇಚ್ಛಿಸಬೇಡಿ. ಸುಖ, ಮಾನ, ದೊಡ್ಡಸ್ತಿಕೆ, ಆದರ, ವಿಶ್ರಾಂತಿ, ಆಲಸ್ಯ ಮೊದಲಾಗಿ ಯಾವುದೇ ಪ್ರಕಾರದ ಇಚ್ಛೆ ಇಲ್ಲದಿರಲಿ. ಯಾವುದೇ ಪದಾರ್ಥದಿಂದ ಸುಖಪಡೆಯದಿರಿ. ಹಸಿವಾದರೆ ಊಟಮಾಡಿಬಿಡಿ, ನಿದ್ದೆ ಬಂದರೆ ಮಲಗಿಬಿಡಿ; ಆದರೆ ಅದರಿಂದ ಸಖವನ್ನು ಸವಿಯದಿರಿ. ಇಂತಹ ಪಥ್ಯದಲ್ಲಿದ್ದರೆ ವ್ಯಾಕುಲತೆ ಉಂಟಾದೀತು.</p>
<p class="Text">ಜೀವನು ಯಾವುದಾದರು ಅಸತ್ತನ್ನು ಆಧಾರವಾಗಿಸಿಕೊಂಡು ಸತ್ತಿನಿಂದ ವಿಮುಖನಾಗುತ್ತಾನೆ. ಆದ್ದರಿಂದ ಅಸತ್ತಿನ ಉಪಯೋಗ ಮಾಡಿಕೊಳ್ಳಿ; ಭೋಜನಮಾಡಿ, ಜಲಪಾನ ಮಾಡಿ, ನಿದ್ರಿಸಿ, ಎಲ್ಲ ಕಾರ್ಯಗಳನ್ನೂ ಮಾಡಿ ಆದರೆ ಹೃದಯದಲ್ಲಿ ಇವುಗಳ ಆಧಾರ, ವಿಶ್ವಾಸ, ಆಶ್ರಯ ಪಡೆಯದಿದ್ದರೆ ವ್ಯಾಕುಲತೆ ಉಂಟಾಗುವುದು.</p>
<p class="Text">ಈ ಶರೀರ ಇರುವುದಿಲ್ಲ, ಸಂಪತ್ತು ಇರುವುದಿಲ್ಲ, ಕುಟುಂಬ ಇರುವುದಿಲ್ಲ-ಇಲ್ಲಿ ಕಾಣುವುದೆಲ್ಲ ಇರುವುದಿಲ್ಲ ಎಂಬುದರ ಪ್ರತ್ಯಕ್ಷ ಜ್ಞಾನನಮಗಿದೆ. ಇದನ್ನು ತಿಳಿದಿದ್ದೂ ಈ ಜ್ಞಾನವನ್ನು ಅನಾದರಿಸುತ್ತೇವೆ. ಇದು ಬಹುದೊಡ್ಡ ಅವಗುಣವಾಗಿದೆ, ಬಹುದೊಡ್ಡ ತಪ್ಪಾಗಿದೆ. ಸ್ಥಿರವಲ್ಲದ್ದನ್ನು ಇಚ್ಛಿಸುವುದೇಕೆ? ಏಕೆಂದರೆ ತೋರುವುದೆಲ್ಲ ಹೊರಟು ಹೋಗುವುದಾಗಿದೆ. ಈ ಸತ್ಯವನ್ನು ಆದರಿಸಿದರೆ ಪ್ರಪಂಚದ ಇಚ್ಛೆ ಅಳಿದುಹೋಗುವುದು. ಪ್ರಪಂಚದ ಇಚ್ಛೆ ಅಳಿದು ಹೋದೊಡನೆಯೇ ಭಗವಂತನ ವಿರಹ ಉಂಟಾಗುತ್ತದೆ. ಸಾಂಸಾರಿಕ ಇಚ್ಛೆ, ಆಸೆಯೇ ಭಗವಂತನ ವಿರಹವನ್ನು ಸಹಿಸುವ ವಸ್ತುವಾಗಿದೆ.</p>
<p class="Text">ನಾಶವಾಗುವುದೆಂದು ತಿಳಿದರೂ ಕೂಡ ಅದನ್ನು ಆಶಿಸುವವನು ಅಪರಾಧವೆಸಗುತ್ತಾನೆ. ಸುಳ್ಳು-ಕಪಟ, ಮೋಸಗಾರಿಕೆ, ಅಪ್ರಾಮಾಣಿಕವಾಗಿ ವ್ಯವಹರಿಸಿ ತನ್ನ ‘ಅಸತ್’ ಭಾವನೆಯನ್ನು ದೃಢಪಡಿಸಿಕೊಳ್ಳುವವನಿಗೆ ಇದಕ್ಕಿಂತ ಮಿಗಿಲಾದ ಅನರ್ಥ ಇನ್ನೇನಾಗುವುದು? ಧನವಿದೆ, ಮಕ್ಕಳು-ಮೊಮ್ಮಕ್ಕಳಿದ್ದಾರೆ, ಬಲ-ವಿದ್ಯೆಗಳಿವೆ, ಯೋಗ್ಯತೆ, ಪದವಿ, ಅಧಿಕಾರವಿದೆ- ಇವು ಎಷ್ಟು ದಿನಗಳಿಂದಿವೆ? ಎಷ್ಟು ದಿನಗಳಿರುವುವು? ಇವುಗಳಿಂದ ಎಷ್ಟು ದಿನ ಪ್ರಯೋಜನ ಪಡೆಯುವಿರಿ? ಇವುಗಳೊಡನೆ ಸಂಯೋಗವೆಷ್ಟಿದ್ದರೂ ವಿಯೋಗವಾಗುವುದು ಸಿದ್ಧ, ಅದು ಬೇಗ ಆಗಬಹುದು, ತಡವಾಗಿ ಆಗಬಹುದು, ಯಾವಾಗ ಆಗುವುದು, ಯಾವಾಗ ಆಗುವುದಿಲ್ಲ-ಇದರ ಅರಿವಿಲ್ಲ; ಆದರೆ ಸಂಯೋಗದ ವಿಯೋಗವಾಗುವುದರಲ್ಲಿ ಸಂದೇಹವಿಲ್ಲ. ಯಾವುದರ ವಿಯೋಗವಾಗುವುದೋ ಅದರ ಮೇಲೆ ವಿಶ್ವಾಸವಿಡುವುದು ಹೇಗೆ? ಪ್ರತಿಕ್ಷಣ ನಿಮ್ಮಿಂದ ದೂರವಾಗುತ್ತಿರುವುದನ್ನು ಎಲ್ಲಿಯವರೆ ಆಶ್ರಯಿಸುವಿರಿ? ಅದು ಎಲ್ಲಿಯತನಕ ಆಶ್ರಯ ಕೊಡುವುದು? ಅದು ಎಲ್ಲಿಯವರೆಗೆ ನಿಮ್ಮ ಉಪಯೋಗಕ್ಕೆ ಬರುವುದು? ಹೀಗಿದ್ದರೂ ಅವರ ಮೇಲೆ ವಿಶ್ವಾಸವಿಡುವುದು ತನ್ನ ತಿಳುವಳಿಕೆಯನ್ನು ತಾನೇ ಅನಾದರಿಸುವುದಾಗಿದೆ. ತನ್ನ ತಿಳುವಳಿಕೆಯನ್ನು ಅನಾದರಿಸುವವುದು ಬಹುದೊಡ್ಡ ಅಪರಾಧವಾಗಿದೆ. ಅಪರಾಧವು ಪಾಪಗಳಿಗಿಂತಲೂ ತೀವ್ರವಾಗಿರುತ್ತದೆ. ‘ಪರಮಾತ್ಮ ಇದ್ದಾನೆ’ ಇದನ್ನು ಒಪ್ಪದವನು ಮತ್ತು ‘ಪ್ರಪಂಚವಿದೆ’ ಎಂಬುದನ್ನು ಒಪ್ಪುವವನು- ಮಹಾನ್ ಪಾಪಿ ಮತ್ತು ಕೊಲೆಗಡುಕನಾಗಿದ್ದಾನೆ.</p>
<p class="Text para-style-override-2">ಪ್ರಪಂಚವಿರುವುದಿಲ್ಲ, ಶರೀರವಿರುವುದಿಲ್ಲ ಎಂದು ನೀವು ಬಲ್ಲಿರಿ ಆದರೂ ಇಷ್ಟು ಸುಖಪಡೆಯೋಣ, ಇಷ್ಟು ಲಾಭ ಪಡೆಯೋಣ, ಈ ಪದಾರ್ಥ ತೆಗೆದುಕೊಳ್ಳೋಣ ಎಂದು ಇಷ್ಟಪಡುತ್ತೀರಿ ಅರ್ಥಾತ್ ತಿಳಿದಿದ್ದೂ ಒಪ್ಪುವುದಿಲ್ಲ! ಇದರಲ್ಲಿ ತಿಳಿಯದಿರುವುದೆಂಬ ದೋಷವಿಲ್ಲ, ಒಪ್ಪದಿರುವ ದೋಷವಿದೆ. ಅದನ್ನು ನೀವೇ ದೂರಮಾಡಬೇಕು. ತಿಳುವಳಿಕೆಯ ಕೊರತೆ ಇರುವುದಾದರೆ ತಳಿದವರು ತಳಿಸುತ್ತಾರೆ, ಶಾಸ್ತ್ರ ತಿಳಿಸುವುದು, ಸಂತ-ಮಹಾತ್ಮರು ತಿಳಿಸುವರು, ಭಗವಂತ ತಿಳಿಸುವನು ಆದರೆ ತಿಳಿದಿರುವುದನ್ನು ನೀವು ಒಪ್ಪುವುದಿಲ್ಲವಾದರೆ ಇದಕ್ಕೆ ಬೇರಾರೂ ಏನೂ ಮಾಡಲಾರರು. ಒಪ್ಪುವ ಕಾರ್ಯವನ್ನು ನೀವೇ ಮಾಡಬೇಕು, ಇಷ್ಟು ಕಾರ್ಯ ನಿಮ್ಮ ಸ್ವಂತದ್ದಾಗಿದೆ.<span></span></p>


<p class="Page-Break"> </p>
<p class="Chapter-Heading" id="toc_marker-20">18. ನಾಶವಿರುವುದರ ಮುಖ್ಯತೆಯಿಂದ ಹಾನಿ</p>
<p class="Text">ಯಾವುದು ಜಡವೋ, ನಾಶವಾಗುವುದೋ, ಪರಿವರ್ತನಶೀಲವೋ ಅದನ್ನು ಸತ್ಯವೆಂದೂ, ಮುಖ್ಯವೆಂದೂ ಒಪ್ಪಿಕೊಳ್ಳುವುದು ಮತ್ತು ಚೇತನವನ್ನು ಅವಿನಾಶೀ ಮತ್ತು ಅಪರಿವರ್ತನಶೀಲವಾಗಿರುವುದನ್ನು ಗೌಣವೆಂದು ಒಪ್ಪಿಕೊಳ್ಳುವುದು ನಾವೆಲ್ಲರೂ ಮಾಡುವ ಮುಖ್ಯವಾದ ತಪ್ಪಾಗಿದೆ. ನಾವು ಶರೀರದ ಪ್ರಾಮುಖ್ಯತೆಯನ್ನು ಮುಂದುಮಾಡಿ ಎಲ್ಲ ಕಾರ್ಯಗಳನ್ನು ಮಾಡುತ್ತೇವೆ. ನಾವು ಪ್ರಪಂಚದಲ್ಲಿ ಇರುವವರು, ಇಲ್ಲಿಯವರೇ ಆಗಿದ್ದೇವೆ; ಈ ಪ್ರಕಾರ ನಾವು ನಮ್ಮನ್ನು ಶರೀರ-ಪ್ರಪಂಚದೊಡನೆ ಒಪ್ಪಿಕೊಂಡಿದ್ದೇವೆ. ಶರೀರದ ಆದರ ನಮ್ಮ ಆದರ, ಶರೀರದ ನಿಂದೆ ನಮ್ಮ ನಿಂದೆ ಆಗಿಬಿಟ್ಟಿದೆ. ಈ ಪ್ರಕಾರ ಜಡತೆಗೆ ಪ್ರಾಮುಖ್ಯತೆ ಕೊಟ್ಟು ವ್ಯವಹರಿಸತೊಡಗಿ, ಚೈತನ್ಯದ ಪ್ರಾಮುಖ್ಯತೆಯನ್ನು ಇಲ್ಲವೇ ಇಲ್ಲವೆನ್ನುವಂತೆ ಮರೆತೆವು. ಮುಖ್ಯದಲ್ಲಿ ಅಮುಖ್ಯದ ಭಾವನೆ ಮತ್ತು ಅಮುಖ್ಯದಲ್ಲಿ ಮುಖ್ಯದ ಭಾವನೆ; ವಾಸ್ತವಿಕವಾದುದರ ತಿರಸ್ಕಾರ ಮತ್ತು ವಾಸ್ತವಿಕವಲ್ಲದ್ದರ ಆದರ-ಇದು ಮೂಲಭೂತವಾದ ತಪ್ಪಾಯಿತು. ಒಂದು ತಪ್ಪಿನಿಂದ ಅನೇಕಾನೇಕ ತಪ್ಪುಗಳಾಗುತ್ತವೆ.</p>
<p class="Text">ಭಗವಂತನ ಅವತಾರಗಳಲ್ಲಿ ಎಲ್ಲಕ್ಕಿಂತ ದೊಡ್ಡದಾದ ‘ತ್ರಿವಿಕ್ರಮ’ವೆಂಬ ಅವತಾರವಾಯಿತು. ಅವನ ಮೂರು ಹೆಜ್ಜೆಗಳು ಮೂರು ಲೋಕಗಳಲ್ಲಿ ಹಿಡಿಸದಾದವು. ಆದರೆ ಅವನ ಹೆಸರು ‘ವಾಮನ-ಅವತಾರ’ ಎಂದೇ ಆಯಿತು. ಇಷ್ಟು ದೊಡ್ಡ ಅವತಾರವಾದರೂ ಕೂಡ ಹೆಸರು ಚಿಕ್ಕದೇ ಆಯಿತು. ಕಾರಣ-ಆರಂಭದಲ್ಲಿ, ಮೂಲದಲ್ಲೇ ಕೆಟ್ಟುಹೋದದ್ದು ಈಗ ಎಷ್ಟು ಪ್ರಯತ್ನ ಮಾಡಿದರೂ ಸುಧಾರಿಸಲಾರದು. ಹೀಗೆಯೇ ಮೂಲದಲ್ಲಿ, ಪ್ರಾರಂಭದಲ್ಲಿ ಜಡತೆಗೆ ಪ್ರಾಮುಖ್ಯತೆ ಕೊಡಲಾಯಿತು, ಈಗ ತಪ್ಪುಗಳ ಕೊನೆಯಾಗದು, ಬಗೆ-ಬಗೆಯಾದ ತಪ್ಪುಗಳಾಗುವುವು. ಈಗ ನಾವು ಈ ತಪ್ಪನ್ನು ಸರಿಪಡಿಸಬೇಕಾದರೆ ಜಡ ಮತ್ತು ಕ್ಷಣಭಂಗುರವಾದ ಶರೀರದ ಪ್ರಾಮುಖ್ಯ ತೆಯನ್ನು ಇಟ್ಟುಕೊಳ್ಳಬಾರದು. ಇದು ಬಹಳ ಆವಶ್ಯಕ ಮಾತಾಗಿದೆ.</p>
<p class="Text">ನಾನು ಬದಲಾಗಿಲ್ಲ, ಶರೀರ ಬದಲಾಗಿದೆ ಎನ್ನುವುದು ಅನುಭವಸಿದ್ಧವಾದ ಮಾತಾಗಿದೆ. ಆದರೂ ಬದಲಾಗುವುದಕ್ಕೇ ಪ್ರಾಮುಖ್ಯತೆ ಕೊಟ್ಟು ನಾವು ಚಿಕ್ಕವರಾದೆವು, ದೊಡ್ಡವರಾದೆವು, ಆರೋಗ್ಯವಂತರಾದೆವು, ಕಾಹಿಲೆ ಬಿದ್ದೆವು, ನಮಗೆ ಅವಮಾನವಾಯಿತು, ನಮಗೆ ಮರ್ಯಾದೆ ದೊರಕಿತು ಎಂದು ಹೇಳುತ್ತೇವೆ. ನಿನಗೆ ಎಲ್ಲಿ ಆದರ ದೊರಕಿತು? ಎಲ್ಲಿ ಅನಾದರವಾಯಿತು? ನಮ್ಮ ಮಾತು ನಡೆಯಲಿಲ್ಲ, ನಮ್ಮ ಮಾತು ನಡೆಯದಿದ್ದರಿಂದ ಅಡ್ಡಿಯೇನಾಯಿತು? ಈ ಇಲ್ಲದಿರುವ ಪದಾರ್ಥಕ್ಕೆ ಯಾವುದಾದರೂ ಅಸ್ತಿತ್ವವಿದೆಯೇ? ಇದಕ್ಕೇನಾದರೂ ಮಹತ್ವವಿದೆಯೇ? ಆದರೆ ಮೂಲದಲ್ಲಿ ಜಡತೆ ಮತ್ತು ನಾಶವಾಗುವುದಕ್ಕೆ ಪ್ರಾಮುಖ್ಯತೆಯನ್ನು ಒಪ್ಪಿದೆವು, ವಾಸ್ತವಿಕತೆಯನ್ನು ಲೆಕ್ಕಿಸಲಿಲ್ಲ. ಈಗ ಏನೇ ಹೇಳಿ, ಉಪದೇಶಕೊಡಿ, ಶಿಕ್ಷಣ ಕೊಡಿ ಆದರೆ ತಪ್ಪನ್ನು ತಿದ್ದಿಕೊಳ್ಳುವುದಿಲ್ಲ. ನಮ್ಮ ಹೆಸರಿನ ಮಹಿಮೆ ಹರಡಬೇಕು, ನಮ್ಮ ರೂಪದ ಆದರ-ಸತ್ಕಾರವಾಗಬೇಕು ಎಂಬ ಮಾತು ಒಳಗೆ ಮನೆಮಾಡಿಕೊಂಡಿದೆ. ಈಗ ಎಷ್ಟೇ ಹೇಳಿ-ಕೇಳಿ ಎಲ್ಲವೂ ವ್ಯರ್ಥವಾಗುವುದು. ವಾಸ್ತವವಾಗಿ ಹೆಸರು ನಮ್ಮದಲ್ಲಿ ರೂಪ-ಶರೀರ ನಮ್ಮದಲ್ಲ ಈ ಮಾತನ್ನು ತಿಳಿದುಕೊಳ್ಳಿ. ಗರ್ಭದಲ್ಲಿದ್ದಾಗ ಹೆಸರಿರಲಿಲ್ಲ. ಹುಟ್ಟಿದಾಗಲೂ ಇರಲಿಲ್ಲ. ಹತ್ತು ದಿನಗಳ ನಂತರ ಹೆಸರಿಟ್ಟೆವು. ಆ ಹೆಸರೂ ಬದಲಾಯಿಸಿದರೆ ಬದಲಾದ ಹೆಸರನ್ನೆ ಹಿಡಿದೆವು. ನಾಮ ಮತ್ತು ರೂಪ ಎರಡೂ ಬದಲಾಗುವವು ಮತ್ತು ಅಳಿದು ಹೋಗುವುದಾಗಿವೆ. ಅಳಿದುಹೋಗುವುವನ್ನು ಹಿಡಿದುಕೊಂಡು ಇರುವುದನ್ನು ನಿರ್ಲಕ್ಷಿಸಿದೆವು. ಎಂತಹ ತಪ್ಪು ಮಾಡಿದ್ದೇವೆಂಬುದನ್ನು ನಮ್ಮಷ್ಟಕ್ಕೆ ನಾವೇ ವಿಚಾರಮಾಡುವುದೂ ಇಲ್ಲ ಮತ್ತು ಹೇಳಿದರೂ ಗಮನಿಸುವುದಿಲ್ಲ; ಎಷ್ಟು ದೊಡ್ಡ ತಪ್ಪುಮಾಡಿದ್ದೇವೆ! ಈ ಮಾತು ಹೀಗೆ ಇದೆ, ಈಗಲಾದರೋ ನಾವು ಎಚ್ಚರಗೊಂಡೆವು, ಪ್ರಜ್ಞೆ ಉಂಟಾಯಿತು; ಈಗ ಇನ್ನು ಇಂತಹ ತಪ್ಪು ಮಾಡಬಾರದು. ಕನಿಷ್ಟ ಇಷ್ಟಾದರೂ ವಿಚಾರ ಮಾಡಬೇಕು. ಈಗಲೂ ವಿಚಾರ ಮಾಡಲಿಲ್ಲವಾದರೆ, ಗಮನಕ್ಕೆ ತಂದುಕೊಳ್ಳದಿದ್ದರೆ ಎಷ್ಟು ದುಃಖಿಸಬೇಕಾಗು ವುದು, ಇದರಿಂದಲೇ ದುಃಖ ಪಡೆಯಬೇಕಾಗುವುದು. ಜನನ-ಮರಣವೂ ಇದರಿಂದಲೇ ಆಗುವುದು. ನರಕವೂ ಇದರಿಂದಲೇ ಆಗುವುದು. ಸರ್ವಥಾ ವಿರುದ್ಧವಾದ ಮಾರ್ಗವನ್ನು ಹಿಡಿದು ಈಗ ಪರಿಣಾಮ ಒಳ್ಳೆಯ ದಾಗಬೇಕೆಂದರೆ ಹೇಗಾಗುವುದು? ಪರಿಣಾಮವು ವಿರುದ್ಧವಾಗಿಯೇ ಆಗುವುದು. ಈಗಿಂದೀ ಗಲೇ ಎಚ್ಚರಿಕೆ ವಹಿಸಿ ನಮ್ಮ ಕೆಲಸವನ್ನು ಸರಿಯಾಗಿ ನೆರವೇರಿಸಿಕೊಳ್ಳಬೇಕು, ಇಲ್ಲವೇ, ಬಹಳ ದೊಡ್ಡ ದುರ್ದೆಸೆಗೆ ಈಡಾಗುವೆವು.</p>
<p class="Text">ಯಾವುದನ್ನು ಒಪ್ಪಿಕೊಳ್ಳುತ್ತೇವೆಯೋ ಅದರಲ್ಲಿ ಜಿಜ್ಞಾಸೆ ಇರುವುದಿಲ್ಲ, ಶಂಕೆಯಿರುವುದಿಲ್ಲ ಎಂಬ ನಿಯಮ ಇದೆ. ಇದು ಯಾವ, ಯಾವ ಪದಾರ್ಥವಾಗಿದೆ ಎಂಬ ಜಿಜ್ಞಾಸೆ ಅಲ್ಲಿ ಉತ್ಪನ್ನವಾಗುವುದೇ ಇಲ್ಲ. ಆದ್ದರಿಂದ ಒಪ್ಪಿಕೊಳ್ಳಲೇ ಬೇಕಾದರೆ ಭಗವಂತನನ್ನು ಒಪ್ಪಿಕೊಳ್ಳಿ. ಒಪ್ಪಿಕೊಂಡ ಮೇಲೆ ಅನುಮಾನಪಡಬೇಡಿ, ಶಂಕಿಸಬೇಡಿ. ಹೇಗೆಂದರೆ-ಮದುವೆ ಆಯಿತೆಂದರೆ ಆಗೇಹೋಯಿತು. ಈಗ ಆ ವಿಷಯವಾಗಿ ಶಂಕೆ, ಸಂದೇಹ, ಜಿಜ್ಞಾಸೆ ಉಂಟಾಗುವುದಿಲ್ಲ. ಜ್ಞಾನವಾದ ಬಳಿಕ ಅಜ್ಞಾನವಿಲ್ಲದಿರುವಂತೆ ಒಪ್ಪಿಕೊಂಡ ಮೇಲೆ ಮುಗಿಯಿತು, ಅದು ತಲೆಕೆಳಗಾಗುವುದಿಲ್ಲ. ಒಪ್ಪುವುದು ಮತ್ತು ತಿಳಿಯುವುದು, ಇವೆರಡೂ ಸ್ವತಂತ್ರವಾದ ಮಾರ್ಗಗಳಾಗಿವೆ. ಪರಮಾತ್ಮನನ್ನು ಒಪ್ಪಬೇಕು ಮತ್ತು ಸ್ವರೂಪವನ್ನು ಹಾಗೂ ಪ್ರಪಂಚವನ್ನು ಅರಿಯಬೇಕು.</p>
<p class="Text">ನಮ್ಮ ಬಳಿ ಎಷ್ಟು ಪದಾರ್ಥಗಳಿವೆಯೋ ಅವು ಮೊದಲು ನಮ್ಮದಾಗಿರಲಿಲ್ಲ, ನಂತರ ನಮ್ಮದಾಗಿರುವುದಿಲ್ಲ ಮತ್ತು ಈ ಸಮಯದಲ್ಲಿಯೂ ನಮ್ಮಿಂದ ಪ್ರತಿಕ್ಷಣ ಬೇರೆಯಾಗುತ್ತಿವೆ. ಈ ಮೂರು ಮಾತಿನ ಕಡೆಗೆ ಹೆಚ್ಚು ಲಕ್ಷ್ಯಕೊಡಬೇಕು. ಇಲ್ಲಿ ಬಂದು ಕುಳಿತಾಗ ಎಷ್ಟು ಆಯಸ್ಸಿತ್ತೋ ಅಷ್ಟು ಆಯಸ್ಸು ಈಗಿಲ್ಲ, ಮೃತ್ಯು ಅಷ್ಟು ಸಮೀಪಕ್ಕೆ ಬಂದಿದೆ. ಪ್ರತಿಕ್ಷಣ ಶರೀರದ ವಿಯೋಗವಾಗುತ್ತಿದೆ. ‘ಅಂತವಂತ ಇಮೇ ದೇಹಾ; (ಗೀತೆ2/18) ಅರ್ಥಾತ್ ಈ ಶರೀರ ಅಂತ್ಯವುಳ್ಳದ್ದಾಗಿದೆ ಎಂದು ಭಗವಂತನು ಗೀತೆಯಲ್ಲಿ ಹೇಳಿದ್ದಾನೆ. ಧನವಂತನಿರುವಂತೆ ಈ ಶರೀರವೂ ಅಂತ್ಯವುಳ್ಳದ್ದು, ನಾಶವಾಗುವಂತವಾಗಿದೆ. ಆದರೆ ಎಲ್ಲೆಲ್ಲೂ ಪರಿಪೂರ್ಣನೂ, ಅವಿನಾಶಿಯೂ ಆಗಿರುವವನಿಗೆ ಪ್ರಾಮುಖ್ಯತೆ ಕೊಡದೆ ವಿನಾಶಿಗೆ ಪ್ರಾಮಖ್ಯತೆ ಕೊಡುತ್ತಿದ್ದೇವೆ, ಇದರಿಂದಲೇ ನಮ್ಮಿಂದ ತಪ್ಪಾಗುತ್ತಿದೆ. ಇದನ್ನು ಸರಿಪಡಿಸಿಕೊಂಡರೆ ಎಲ್ಲವೂ ಸುಧಾರಿಸುತ್ತದೆ.</p>
<p class="Text">ಪ್ರಾಮುಖ್ಯತೆ ‘ಸ್ವಯಂ’ ಗೆ ಇರಬೇಕು. ಏಕೆಂದರೆ ಮುಕ್ತಿಯು ‘ಸ್ವಯಂ’ಗೆ ಆಗುವುದು, ಶರೀರಕ್ಕಲ್ಲ. ಶರೀರವನ್ನು ತನ್ನದೆಂದು ತಿಳಿದಿರುವುದರಿಂದಲೇ ಬಂಧನ ಉಂಟಾಗಿದೆ. ವಿರುದ್ಧವಾಗಿ ತಿಳಿದೆವು, ಇದೇ ಬಂಧನವಾಗಿದೆ. ಆದ್ದರಿಂದ ಸರಿಯಾಗ ಬೇಕಾದರೆ ತಿಳಿದುಕೊಳ್ಳಿ, ಬೇಕಾದರೆ ಇರುವಂತೆ ಒಪ್ಪಿಕೊಳ್ಳಿ ಅಥವಾ ಬಂಧನವು ಯಾವುದೆಂದೂ, ಮುಕ್ತಿಯು ಏನೆಂಬುದನ್ನೂ ಅರಿಯಿರಿ. ಆಗ ಎಲ್ಲ ಸರಿಯಾಗುವುದು. ವಿರುದ್ಧವಾದದ್ದನ್ನು ಒಪ್ಪಿಕೊಂಡಿದ್ದೀರಿ ಮತ್ತು ವಾಸ್ತವವಾದದ್ದನ್ನು ತಿಳಿಯುವುದಿಲ್ಲ-ಇದೇ ತಪ್ಪು ಆಗಿದೆ.</p>
<p class="Text">ಸಕ್ಕರೆಯ ಬೆಟ್ಟದ ಮೇಲೊಂದು ಮತ್ತು ಉಪ್ಪಿನ ಬೆಟ್ಟದ ಮೇಲೊಂದು ಹೀಗೆ ಎರಡು ಇರುವೆಗಳಿದ್ದುವು. ಸಕ್ಕರೆಯ ಬೆಟ್ಟದ ಇರುವೆ ಉಪ್ಪಿನ ಬೆಟ್ಟದ ಇರುವೆಯ ಬಳಿಗೆ ಹೋಗಿ ‘ನೀನಿಲ್ಲಿ ಏನು ಮಾಡುತ್ತೀ? ನನ್ನ ಜೊತೆ ಬಾ. ನಾನಿರುವಲ್ಲಿ ಸಿಹಿಪದಾರ್ಥವಿದೆ’ ಎಂದಿತು. ಉಪ್ಪಿನ ಪರ್ವತದ ಇರುವೆ ‘ಅಲ್ಲಿ ಇದಕ್ಕಿಂತಲೂ ಸಿಹಿಯಾದ ಸಿಹಿ-ಪದಾರ್ಥವಿದೆಯೇ?’ ಎಂದು ಕೇಳಿತು. ‘ಏನು ಮಾತನಾಡುತ್ತಿರುವೆ? ಇಲ್ಲಿ ಸಿಹಿ ಇದ್ದರೆ ತಾನೆ ಉತ್ತಮ-ಕನಿಷ್ಟ ಎನ್ನುವ ಮಾತು! ಇಲ್ಲಿ ಸಿಹಿ ಇಲ್ಲವೇ ಇಲ್ಲ, ಇಲ್ಲಾದರೋ ಅದಕ್ಕೆ ವಿರುದ್ಧವಾಗಿದೆ’ ಎಂದು ಹೇಳಿತು ಆ ಸಕ್ಕರೆಯ ಇರುವೆ. ಅನಂತರ ಅದು ಉಪ್ಪಿನ ಬೆಟ್ಟದ ಇರುವೆಯನ್ನು ತನ್ನಲ್ಲಿಗೆ ಕರೆದುಕೊಂಡು ಹೋಗಿ ‘ನೋಡು! ಇಲ್ಲಿ ಎಷ್ಟು ಸಿಹಿ ಇದೆ’ ಎಂದು ಕೇಳಿತು. ಆಗ ಆ ಉಪ್ಪಿನ ಪರ್ವತದ ಇರುವೆ ಹೇಳಿತು ‘ನನಗೆ ಯಾವ ವ್ಯತ್ಯಾಸವೂ ತೋರುತ್ತಿಲ್ಲ. ನೀನು ಹೇಳುತ್ತೀ ಎಂದು ‘ಹೌದು’ ಎಂದೇನು; ಆದರೆ ನನಗಂತೂ ಅಂತಹ ಸ್ವಾದವೇ ಅನುಭವಕ್ಕೆ ಬರುತ್ತಿದೆ.’ ಸಕ್ಕರೆಯ ಪರ್ವತದ ಇರುವೆಗೆ ಇದೇನು ಹೀಗೆ! ಎಂದು ಆಶ್ಚರ್ಯವಾಯಿತು. ಅದು ಗಮನವಿಟ್ಟು ನೋಡಿದಾಗ, ಉಪ್ಪಿನ ಪರ್ವತದ ಇರುವೆ ಉಪ್ಪಿನ ಹರಳನ್ನು ಬಾಯಲ್ಲಿಟ್ಟುಕೊಂಡಿರುವುದು ಕಾಣಿಸಿತು. ಇನ್ನು ಬೇರೆಯದಾದ ಸ್ವಾದ ಉಂಟಾಗುವುದು ಹೇಗೆ! ಅದು ಹೇಳಿತು ‘ಉಪ್ಪಿನ ಹರಳನ್ನು ಬಾಯಿಂದ ತೆಗೆದುಬಿಡು, ನಂತರ ಇದರ ರುಚಿಯನ್ನು ನೋಡು’-ಆ ಇರುವೆ ಉಪ್ಪಿನ ಹರಳನ್ನು ಬಿಟ್ಟು ಸಕ್ಕರೆಯನ್ನು ಸವಿದರೆ-ಅದಕ್ಕೇ ಅಂಟಿಕೊಂಡುಬಿಟ್ಟಿತು. ಸಕ್ಕರೆಯ ಪರ್ವತದ ಇರುವೆ ಕೇಳಿತು-‘ಸ್ವಾದ ಹೇಗಿದೆ ತಿಳಿಸು?’ ಅದು ‘ಗಲಾಟೆ ಮಾಡಬೇಡ! ಸುಮ್ಮನಿರು!’ ಎಂದಿತು. ಇದೇ ರೀತಿ ನೀವು ಎಲ್ಲ ಉಪದೇಶಗಳನ್ನು ಕೇಳುತ್ತೀರಿ. ಆದರೆ ಶರೀರ ಸತ್ಯ, ಶರೀರದ ಮಾನಾಪಮಾನ ಸತ್ಯ, ಶರೀರದ ಸುಖ ನಿತ್ಯ, ಸತ್ಯ, ಶರೀರದ ಸುಖ ಒಳ್ಳೆಯದು ಮೊದಲಾದ ಉಪ್ಪಿನ ಹರಳನ್ನು ಕಚ್ಚಿಕೊಂಡಿರಿ. ಈ ಮಾತು ಸಡಿಲವಾಗದಿರಲಿ, ಮಾನ್ಯತೆ ಶಿಥಿಲವಾಗದಿರಲಿ ಎಂದು ಬಲವಾಗಿ ಹಿಡಿದುಕೊಂಡಿದ್ದೀರಿ. ಹೀಗಿದ್ದುಕೊಂಡು ಸತ್ಸಂಗ ಮಾಡುತ್ತೀರಿ. ವಾಸ್ತವವಾಗಿ- ಇದು ಕುಸಂಗ (ಅಸತ್ತಿನ ಸಂಗ)ವೇ ಆಗಿದೆ, ಸತ್ಸಂಗವಾಗುತ್ತಿಲ್ಲ.</p>
<p class="Text">ಮಾನ್ಯತೆ ಉಂಟಾದ ಮೇಲೆ ಶಂಕೆಯಾಗಲೀ, ಜಿಜ್ಞಾಸೆಯಾಗಲೀ ಇರುವುದಿಲ್ಲ. ನನ್ನ ಹೆಸರು ಇದು ಎಂದು ಒಪ್ಪಿಕೊಂಡಮೇಲೆ ನನ್ನ ಈ ಹೆಸರು ಹೇಗಾಯಿತು? ಯಾವಾಗಿನಿಂದಿದೆ? ಏಕಾಯಿತು? ಹೀಗಾಗುವುದಿಲ್ಲ. ವಿವಾಹವಾದ ಮೇಲೆ ನೀವು ನನಗೆ ಹೆಂಡತಿ ಇದ್ದಾಳೆಂದೂ, ನಿಮ್ಮ ಪತ್ನಿ ನನಗೆ ಗಂಡನಿದ್ದಾನೆಂದೂ ಒಪ್ಪಿಕೊಳ್ಳುವಿರಿ. ಪತಿ ಏಕಿದ್ದಾನೆ? ಹೇಗಿದ್ದಾನೆ? ಯಾವಾಗಿನಿಂದಿದ್ದಾನೆ? ಎಷ್ಟು ದಿನ ಇರುವವನಾಗಿದ್ದಾನೆ?-ಇಂತಹ ಯಾವ ವಿಚಾರವೂ ಉಂಟಾಗುವುದಿಲ್ಲ. ಇದೇ ಪ್ರಕಾರ ‘ನಾನು ಶರೀರವಾಗಿದ್ದೇನೆ’ ಎಂಬ ಮಾನ್ಯತೆ ದೃಢವಾದ ಮೇಲೆ ಮಾನ, ದೊಡ್ಡಸ್ತಿಕೆ, ಆದರ, ನಿರಾದರ ಮುಂತಾದುವುಗಳೇನಿವೆಯೋ, ಅವು ನನಗೆ ಹೇಗೆ ಆಗುತ್ತಿವೆ ಎಂಬ ಶಂಕೆಯೇ ಉಂಟಾಗುವುದಿಲ್ಲ. ಕೃತ್ರಿಮವಾದ ಮಾತನ್ನು ಒಪ್ಪುವುದರಿಂದಲೇ ಈ ಸ್ಥಿತಿ ಉಂಟಾಗುವಾಗ ಇನ್ನು ‘ಭಗವಂತನು ನಮ್ಮವನು ಮತ್ತು ನಾವು ಭಗವಂತನಿಗೆ ಸೇರಿದವರು’ ಎಂಬ ಈ ವಾಸ್ತವಿಕವಾದ ಮಾತನ್ನು ದೃಢತಾಪೂರ್ವಕವಾಗಿ ಒಪ್ಪಿದರೆ ಭವಸಾಗರದಿಂದ ಪಾರಾಗುವಿರಿ. ಈಗಲಾದರೂ ಎಚ್ಚರಗೊಂಡರೆ ಬಹಳ ಒಳ್ಳೆಯದು, ಇಲ್ಲವಾದರೆ ಈ ಎಚ್ಚರಿಕೆ, ವಿವೇಕ ಯಾವಾಗ ಉಂಟಾದೀತು?</p>
<p class="Text">ಉತ್ಪತ್ತಿ-ವಿನಾಶಶೀಲ ವಸ್ತುವೇ ಕ್ರಿಯಾಸಾಧ್ಯವಾಗುತ್ತದೆ ಮತ್ತು ಅದರ ಪ್ರಾಪ್ತಿಯಲ್ಲಿ ಸಮಯ ಹಿಡಿಯುತ್ತದೆ. ತತ್ತ್ವಪ್ರಾಪ್ತಿಯಲ್ಲಿ ಸಮಯ ಹಿಡಿಯುವುದಿಲ್ಲ; ಏಕೆಂದರೆ ತತ್ತ್ವವು ಕ್ರಿಯಾಸಾಧ್ಯವಲ್ಲ. ಅದು ಸ್ವತಃಸಿದ್ಧವಾಗಿದೆ. ಶರೀರವು ಪದೇ-ಪದೇ ಹುಟ್ಟುತ್ತದೆ-ಸಾಯುತ್ತದೆ ಮತ್ತು ಸ್ವಯಂ ಹಾಗೆಯೇ ಇರುತ್ತದೆ. ಇದು ಸಳವಾದ ಮಾತಾಗಿದೆ. <span class="char-style-override-1">‘ಭೂತಗ್ರಾಮಃ ಸ ಏನಾಯಂ ಭೂತ್ವಾ ಭೂತ್ವಾ ಪ್ರಲೀಯತೇ’ </span>(ಗೀತೆ 8/19). ‘ಸ ಏವಾಯಮ್’ ತಾನು ಇದೆ ಮತ್ತು<span class="char-style-override-1"> ‘ಭೂತ್ವಾ ಭೂತ್ವಾ ಪ್ರಲೀಯತೇ’ </span>ಶರೀರವಿದೆ. ಯಾವುದಿರುತ್ತದೆಯೋ ಅದನ್ನು ಒಪ್ಪುವುದಿಲ್ಲ ಮತ್ತು ಯಾವುದು ಹೋಗುತ್ತದೆಯೋ ಅದನ್ನು ಒಪ್ಪುತ್ತೇವೆ. ಆದ್ದರಿಂದ ಹೀಗೆ ನಾನು ಮಾನ್ಯ ಮಾಡುವುದಿಲ್ಲವೆಂದು ಸ್ವಲ್ಪ ಒತ್ತುಕೊಡಿರಿ. ಈಗ ಅನಾದರವಾದರೇನು? ಅಪಮಾನವಾದರೇನಾಯಿತು? ಹೇಗೆ ಕಲ್ಲಿಗೆ ಅನಾದರವೇನು? ಅಪಮಾನ ವಾದರೇನಾಯಿತು? ಸತ್ಯವನ್ನು ಸತ್ಯವೆಂದು ಒಪ್ಪಿಕೊಳ್ಳಿ, ಸರಿ! ಅಲ್ಲಿಗೆ ಮುಗಿಯಿತು. ಸತ್ಯವಾದ ಮಾತು ಅರಿವಿಗೆ ಬರಲಿಲ್ಲವಾದರೆ ಶಾಸ್ತ್ರ ಮತ್ತು ಸಂತ-ಮಹಾತ್ಮರು ಹೇಳುವ-ಭಗವಂತನಿದ್ದಾನೆ ಮತ್ತವನು ನಮ್ಮವನು ಎಂದು ಹೇಳುವುದನ್ನು ಒಪ್ಪಿಕೊಳ್ಳಿ. ಅವರ ಮಾತನ್ನು ಒಪ್ಪುವುದರಿಂದ ಭಗವತ್ಪ್ರಾಪ್ತಿಯ ಜವಾಬ್ದಾರಿ ಹೇಳುವವರ ಮೇಲೆಯೇ ಇರುತ್ತದೆ. ಒಂದು ವೇಳೆ ಅವರ ಮಾತನ್ನು ಒಪ್ಪದೆ ವಿರುದ್ಧವಾಗಿ ಒಪ್ಪಿದರೆ ಅದರ ಜವಾಬ್ದಾರಿ ನಿಮ್ಮದಾಗುವುದು-ಎಂದರೆ ಅದರ ಶಿಕ್ಪೆಯನ್ನು ನೀವೇ ಅನುಭವಿಸಬೇಕಾಗುತ್ತದೆ.</p>
<p class="Text para-style-override-2">ನಾನು ‘ಶರೀರ’ವಾಗಿದ್ದೇನೆಂದು ನೀವು ಸಿದ್ಧಮಾಡಲಾರಿರಿ. ದೊಡ್ಡ-ದೊಡ್ಡ ವಿಜ್ಞಾನಿಗಳೂ ಕೂಡ, ‘ಶರೀರವೇ ನಾನು’ ಎಂಬುದನ್ನು ಸಿದ್ಧಪಡಿಸಲಾರರು. ವಿರುದ್ಧವಾದದ್ದು ಹೇಗೆ ಸಿದ್ಧವಾದೀತು? ಆದರೆ ನೀವು ವಿರುದ್ಧವಾದ ಮಾತನ್ನು ಅವಲಂಬಿಸಿದ್ದೀರಿ. ನಾಮ, ರೂಪ, ಜಾತಿ, ವರ್ಣ, ಆಶ್ರಮ, ದೇಶ ಮುಂತಾದುವನ್ನು ಹಿಡಿದುಕೂತಿರುವಿರಿ. ಯಾರು ಏನೇ ಹೇಳಿದರೂ ನೀವು ಅದನ್ನು ಬಿಡುವುದಿಲ್ಲ ಏಕೆಂದರೆ ಆ ಮಾತನ್ನು ಒಪ್ಪಿಕೊಂಡಿದ್ದೀರಿ ಮತ್ತು ಒಪ್ಪಿಕೊಂಡ ಮೇಲೆ ಜಿಜ್ಞಾಸೆ ಉಂಟಾಗುವುದೇ ಇಲ್ಲ. ಪರಮಾತ್ಮನನ್ನೊಪ್ಪದೆ ಅವನ ಕುರಿತು ಶಂಕಿಸುತ್ತೀರಿ. ವಾಸ್ತವವಾಗಿ ಇದು ಒಪ್ಪಬೇಕಾದ ವಿಚಾರವಾಗಿದೆ, ಶಂಕಿಸಬೇಕಾದ ವಸ್ತುವಲ್ಲ. ಶಂಕಿಸಬೇಕಾದರೆ ಪ್ರಪಂಚದ ವಿಷಯದಲ್ಲಿ ಶಂಕಿಸಿ ಅಥವಾ ಸ್ವಯಂ ನಿಮ್ಮ ಮೇಲೆಯೇ ಶಂಕೆ ಇರಲಿ. ಇವೆರಡೇ ಜಿಜ್ಞಾಸೆಯ ವಿಷಯಗಳಾಗಿವೆ. ಪರಮಾತ್ಮನನ್ನು ಒಪ್ಪುವುದಿಲ್ಲವಾದರೆ ಸರ್ವಥಾ ಒಪ್ಪಬೇಡಿ ಮತ್ತು ಒಪ್ಪಿದರೆ ಸರ್ವಥಾ ಒಪ್ಪಿರಿ. ಆದರೆ ವಿರುದ್ಧವಾದದ್ದನ್ನು ಒಪ್ಪಬೇಡಿ. ಪ್ರತ್ಯಕ್ಷವಾಗಿ ನಾಶವುಳ್ಳ, ನಿಲ್ಲದಿರುವ, ಮೊದಲಿಲ್ಲದಿದ್ದ, ಆ ಮೇಲಿಲ್ಲದಿರುವ- ನಡುವೆ ಹೇಗೋ ಆಗಿಹೋದ ಈ ಪದಾರ್ಥ ಉಳಿಯುವುದಿಲ್ಲ; ಎಂಬ ಮಾತನ್ನು ಸರಿಯಾಗಿ ತಿಳಿಯಿರು, ಆಗ ಎಲ್ಲ ಸರಿಯಾಗುವುದು.<span></span></p>


<p class="Page-Break"> </p>
<p class="Chapter-Heading" id="toc_marker-21">19. ವಾಸ್ತವಿಕ ಸುಖ</p>
<p class="Text">‘ಪರಮಾತ್ಮ ಇದ್ದಾನೆ’ - ಎಂಬ ದೃಢನಿಶ್ಚಯ ಉಂಟಾದಾಗ ಸ್ವತಃ ತನ್ನನ್ನು ತಿಳಿಸಿಕೊಡಬೇಕಾದ ಹೊಣೆ ಭಗವಂತನ ಮೇಲಿರುತ್ತದೆ. ಎಂದು ನಾವು ಸಂತರಿಂದ ಕೇಳಿದ್ದೇವೆ. ನಾವು ಭಗವಂತನನ್ನು ನಮ್ಮ ಪುರುಷಾರ್ಥದಿಂದ ತಿಳಿಯಲಾರೆವು. ಆದರೆ ಭಗವಂತನು ಎಲ್ಲೆಲ್ಲಿಯೂ ಇದ್ದಾನೆ ಎಂಬ ಈ ದೃಢಭಾವ ಉಂಟಾದ ಮೇಲೆ ಭಗವಂತನು ಸ್ವತಃ ತಾನೇ ತನ್ನನ್ನು ತಿಳಿಸಿಕೊಡುತ್ತಾನೆ. ಭಗವಂತನು ಎಲ್ಲೆಲ್ಲೂ ಇದ್ದಾನೆ - ಈ ಮಾತು ನಮಗೆ ಸರಿಯೆನಿಸುತ್ತದೆ ಅಂದಮೇಲೆ ಇದರಲ್ಲಿರುವ ಕೊರತೆ ಏನು? ಇದರಲ್ಲಿ ಒಂದು ಮಾತಿನ ಕೊರತೆ ಇದೆ - ಈ ಪ್ರಪಂಚ ಮೊದಲು ಹೀಗಿರಲಿಲ್ಲ ಮತ್ತು ಪುನಃ ಮುಂದೆಯೂ  ಹೀಗೇ ಇರುವುದಿಲ್ಲ ಹಾಗೂ ಈಗಲೂ ಪ್ರತಿಕ್ಷಣ ಬದಲಾಯಿಸುತ್ತಾ ಇದೆ ಎಂಬುದನ್ನು ನಾವು ತಿಳಿಸಿದ್ದೇವೆ; ಆದಾಗ್ಯೂ ಸಹ ನಾವು ಪ್ರಪಂಚವನ್ನು ‘ಇದೆ’ ಎಂದು ಒಪ್ಪಿಕೊಳ್ಳುತ್ತೇವೆ - ಅರ್ಥಾತ್ ನಮ್ಮ ಈ ಅನುಭವವನ್ನು ಅನಾದರಿಸುತ್ತೇವೆ.  ಈ ಕಾರಣದಿಂದಾಗಿಯೇ ‘ಪರಮಾತ್ಮನಿದ್ದಾನೆ’ - ಈ ಮಾತಿನ ಮಾನ್ಯತೆಯ ದೃಢತೆಯಲ್ಲಿ ಕೊರತೆ ಇದೆ. ಅದುದರಿಂದ ನಮ್ಮ ಅನುಭವವನ್ನು ಗೌರವಿಸಬೇಕು. </p>
<p class="Text">ನಿದ್ರೆ ಬಾರದೆ ಇರುವ ತನಕ ಸ್ವಪ್ನವು ಬರುವುದಿಲ್ಲ ಮತ್ತು ನಿದ್ರೆಯಿಂದ ಎಚ್ಚೆತ್ತಮೇಲೆಯೂ ಸ್ವಪ್ನವಿರುವುದಿಲ್ಲ, (ಮಧ್ಯದಲ್ಲಿ) ನಿದ್ರೆಯಲ್ಲಿ ಸ್ವಪ್ನ ಬರುತ್ತದೆ. ಆ ಸಮಯದಲ್ಲಿ ಸಹ ನೀವು ಅದನ್ನು ಸತ್ಯವೆಂದು ಭಾವಿಸಿಕೊಳ್ಳುವಿರಿ. ಇಲ್ಲದಿದ್ದರೆ ಅದು ಇಲ್ಲವೇ ಇಲ್ಲ - ಹೀಗೆಯೇ ಈ ಪ್ರಪಂಚ. ಶರೀರ ಮೊದಲೂ ಇರಲಿಲ್ಲ, ನಂತರವೂ ಸಹ ಇರುವುದಿಲ್ಲ. ಮಧ್ಯದಲ್ಲಿ ನಮಗೆ ಕಾಣಿಸುತ್ತಿದೆ. ವಾಸ್ತವವಾಗಿ ಇಲ್ಲವೇ ಇಲ್ಲ ಎಂದು ಒಪ್ಪಿಕೊಳ್ಳಿರಿ. ಈಗ ಯಾರಾದರೂ ಸಂಸಾರ (ಜಗತ್ತು) ಶರೀರ ಇತ್ಯಾದಿ  ಪ್ರತ್ಯಕ್ಷವಾಗಿ ಕಾಣಿಸುತ್ತಾ ಇದೆ, ಇವುಗಳನ್ನು ‘ಇಲ್ಲ’ ಎಂದು ಹೇಗೆ ಒಪ್ಪುವುದು? ಎಂದು ಕೇಳಿದರೆ ‘‘ಅಯ್ಯಾ! ಸ್ವಪ್ನ ಕಾಣುತ್ತಿರುವಾಗ ನಮಗೆ ಸತ್ಯವೆಂದೇ ಅನ್ನಿಸುತ್ತಿತ್ತು, ಎಚ್ಚರಗೊಂಡಮೇಲೆ ಕಾಣಿಸುವುದಿಲ್ಲ - ಇದರಿಂದ ಅದು ಇರಲೇ ಇಲ್ಲ ಎಂಬುದು ಸ್ಪಷ್ಟವಾಯಿತು.’’ ಇಂದಿಗೆ ನೂರು ವರ್ಷಗಳ ಹಿಂದೆ ಈ ಶರೀರಗಳು ಇದ್ದವೇನು? ಹಾಗೂ ನೂರು ವರ್ಷಗಳ ನಂತರ ಈ ಶರೀರಗಳು ಇರುತ್ತವೆಯೇನು? ಖಂಡಿತವಾಗಿಯೂ ಇರುವುದಿಲ್ಲವೆಂದು ಪ್ರತಿಯೊಬ್ಬರೂ ಒಪ್ಪಿಕೊಳ್ಳುವರು. <span class="char-style-override-1">‘ಅದಾವಂತೇ ಚ ಯನ್ನಾಸ್ತಿ ವರ್ತಮಾನೇಽಪಿ ತತ್ತಥಾ’ </span>ಅರ್ಥಾತ್ ಆದಿ ಮತ್ತು ಅಂತ್ಯದಲ್ಲಿ ಇಲ್ಲದಿರುವುದು ವರ್ತಮಾನದಲ್ಲಿಯೂ ಸಹ ಇರುವುದಿಲ್ಲ - ಈ ದೃಷ್ಟಿಯಿಂದ ಈ ಎಲ್ಲವೂ ನಿರಂತರವಾಗಿ ‘ಇಲ್ಲ’ ಎಂಬುದರಲ್ಲಿ ಸೇರಿ ಹೋಗುತ್ತದೆ. ಎಷ್ಟು ವಯಸ್ಸು ಕಳೆದುಹೋಯಿತೋ ಅಷ್ಟೂ ‘ಇಲ್ಲ’ ಎಂಬುದರಲ್ಲಿ ಸೇರಿ ಹೋಯಿತು. ಈಗ ಎಷ್ಟು ವಯಸ್ಸು  ಬಾಕಿ ಇದೆಯೋ ಅದೂ ಸಹ ಪ್ರತಿಕ್ಷಣ ‘ಇಲ್ಲ’ ಎಂಬುದರಲ್ಲಿ ಸೇರಿ ಹೋಗುತ್ತಾ ಇದೆ. ಈ ಪ್ರಪಂಚವೆಲ್ಲವೂ ಪ್ರತಿಕ್ಷಣವೂ  ಅಭಾವದಲ್ಲಿ ಅಂದರೆ ನಾಶದ ಕಡೆಗೆ ಹೋಗುತ್ತಾ ಇದೆ. ಎಷ್ಟು ಜೀವನವಿದೆಯೋ, ಅದು ಪ್ರತಿಕ್ಷಣವೂ ಮೃತ್ಯುವಿನ ಕಡೆಗೇ ಹೋಗುತ್ತಿದೆ. ಎಷ್ಟು ಸ್ವರ್ಗವಿದೆಯೋ, ಅದೂ ಪ್ರತಿಕ್ಷಣ ಪ್ರಳಯದತ್ತ ಹೋಗುತ್ತಾ ಇದೆ. ಎಷ್ಟು ಮರಾಸರ್ಗವಿದೆಯೋ, ಅದೂ ಕೂಡ ಮಹಾ ಪ್ರಳಯದ ಕಡೆಗೆ ಹೋಗುತ್ತಾ ಇದೆ. </p>
<p class="Text">ಈ ಪ್ರಪಂಚವನ್ನು ತಿಳಿದವರು ನಾಶ ಉಳ್ಳದ್ದೆಂದು ಹೇಳುತ್ತಾರೆ. ಹೇಗೆಂದರೆ, ಹಣದಿಂದ ಮನುಷ್ಯನು ಹಣವಂತನೆಂದು ಹೇಳಲ್ಪಡುತ್ತಾನೆ. ಹಣವಿಲ್ಲದಿದ್ದರೆ ಅವನು ಹಣವಂತನೆಂದು ಹೇಳಲ್ಪಡುವುದಿಲ್ಲ, ಅದರಂತೆಯೇ ಈ ಪ್ರಪಂಚವೂ ನಾಶವುಳ್ಳದ್ದೆಂದು ಹೇಳಲ್ಪಡುತ್ತದೆ; ಆದ್ದರಿಂದ ಇದರಲ್ಲಿ ನಾಶದ ಹೊರತು ಇನ್ನೇನೂ ಇಲ್ಲ, ‘ಪರಮಾತ್ಮ ಇದ್ದಾನೆ’ - ಎಂಬ ದೃಢ ನಿಶ್ಚಯ ಉಂಟಾದಾಗ ‘ಇಲ್ಲ’ ಎಂಬುದನ್ನು ‘ಇದೆ’ ಎಂಬುದಾಗಿ ಭಾವಿಸಿರುವ ಈ ತೆರೆಯು ಸರಿದು ಹೋಗುವುದು ಮತ್ತು ಪರಮಾತ್ಮ  ಆಗಲೇ ಪ್ರಕಟವಾಗುತ್ತಾನೆ. ಏಕೆಂದರೆ ಪರಮಾತ್ಮನು ಇದ್ದೇ ಇದ್ದಾನೆ. ಎಂದಿಗೂ ಅವನ ಅಭಾವ ಉಂಟಾಗುವುದಿಲ್ಲ. ಪರಮಾತ್ಮನು ಎಲ್ಲ ಕಡೆಗಳಲ್ಲೂ ಇರುವುದರಿಂದ, ಇಲ್ಲಿಯೂ ಸಹ ಇದ್ದಾನೆ ಎಲ್ಲರಲ್ಲಿರುವುದರಿಂದ ನಮ್ಮಲ್ಲಿಯೂ ಇದ್ದಾನೆ ಮತ್ತು ಎಲ್ಲರವನಾಗಿರುವುದರಿಂದ ನಮ್ಮವನೂ ಆಗಿದ್ದಾನೆ. ಅವನ ಅಭಾವವು ಎಂದಿಗೂ ಆಗಲಾರದು ಎಂದಿಗೂ ಆಗುವುದಿಲ್ಲ. ಆದರೆ ಇಡೀ ಪ್ರಪಂಚದ ಅಭಾವವು ಪ್ರತಿಕ್ಷಣ ಆಗುತ್ತಾ ಇದೆ. </p>
<p class="Text">ಪರಮಾತ್ಮ ಹಾಗೂ ಪ್ರಪಂಚ ಎರಡೇ ವಸ್ತುಗಳಿವೆ - ಪರಮಾತ್ಮನ ಅಭಾವವಾದರೋ ಆಗಲಾರದು, ಹಾಗೆಯೇ ಪ್ರಪಂಚದ ಅಭಾವವು ಇರಲಾರದು. ಇಂತಹ ಯತಾರ್ಥ ದೃಷ್ಟಿಯಿಂದ ನಾವು ದೃಢವಾಗಿ ತಿಳಿದುಕೊಂಡಾಗಲೇ ಪ್ರಪಂಚದ  ಎಲ್ಲ ಸ್ಥಳಗಳಲ್ಲಿ ಪರಮಾತ್ಮನು ಕಾಣಲಾರಂಭಿಸುವನು. ಈಗಲೂ ಸಹ ಪರಮಾತ್ಮನೇ ಕಾಣಿಸುತ್ತಾನೆ; ಏಕೆಂದರೆ ಈ ಪ್ರಪಂಚಕ್ಕೆ ಅಸ್ತಿತ್ವವೇ ಇಲ್ಲ. ಪರಮಾತ್ಮನ ಅಸ್ತಿತ್ವದಿಂದಲೇ ಈ ಪ್ರಪಂಚವು ನಮಗೆ ಸತ್ಯವಾಗಿ ತೋರುತ್ತಾ ಇದೆ. ಇದರಲ್ಲಿರುವ ಸತ್ಯ ಒಂದೇ. ಅದೇ ಪರಮಾತ್ಮನೊಬ್ಬನೇ. ಹೀಗಿರುವಾಗ ಈ ಪ್ರಪಂಚ ನಮಗೆ ಸತ್ಯವಾಗಿ ಏಕೆ ಕಾಣಿಸುತ್ತದೆ? <span class="char-style-override-1">‘ಜಾಸು ಸತ್ಯತಾ ತೇ ಜಡಾ ಮಾಯಾ । ಭಾಸ ಸತ್ಯ ಇವ ಮೋಹ ಸಹಾಯಾ </span>॥<span class="char-style-override-1">’</span> (ಮಾನಸ 1/117/4) ಮೂರ್ಖತೆಯಿಂದಲೇ ಈ ಜಗತ್ತು ಸತ್ಯದಂತೆ ಕಾಣಿಸುತ್ತದೆ. ಯಾರು ತಿಳಿದಿರುತ್ತಾರೋ ಅಥವಾ ಯಾರು ಅದನ್ನು ಒಪ್ಪುವುದಿಲ್ಲವೋ ಅವರನ್ನು ಮೂರ್ಖರೆಂದು ಹೇಳುತ್ತಾರೆ. ಈ ಪ್ರಪಂಚವು ನಾಶವುಳ್ಳದ್ದೆಂದು ತಿಳಿಯುತ್ತಾನೆ, ಆದಾಗ್ಯೂ ಸಹ ಇದನ್ನು ಸ್ಥಿರವೆಂದು ಭಾವಿಸುತ್ತಾರೆ. ಇದೇ ಅವರ ಮೂರ್ಖತನ. ನಾವು ಎಷ್ಟನ್ನು ತಿಳಿದಿದ್ದೇವೆಯೋ, ಅಷ್ಟನ್ನು ಸ್ವೀಕರಿಸಿದರೆ ಆಗ ಮೂರ್ಖತನ ಇರುವುದಿಲ್ಲ ಹಾಗೂ ನಾವು ಉದ್ದಾರವಾಗುವೆವು. </p>
<p class="Text">ಪರಮಾತ್ಮನನ್ನು ಒಪ್ಪಿಕೊಳ್ಳಿರಿ ಮತ್ತು ಪ್ರಪಂಚವನ್ನು ಅರಿತುಕೊಳ್ಳಿರಿ. ಪರಮಾತ್ಮನನ್ನು ಹೇಗೆ ಒಪ್ಪಿಕೊಳ್ಳುವುದು? ಪರಮಾತ್ಮನು ಇದ್ದಾನೆಂದೂ, ಈ ಪ್ರಪಂಚವನ್ನು ಹೇಗೆ ಅರಿತುಕೊಳ್ಳುವುದು? ಪ್ರಪಂಚವನ್ನು ಸರಿಯಾಗಿ ಅರಿತುಕೊಂಡ ಮೇಲೆ ಪರಮಾತ್ಮನು ಪ್ರಕಟವಾಗುತ್ತಾನೆ.<span class="char-style-override-1"> </span>‘ಈ ಮಾತನ್ನು ಸರಿಯಾಗಿ ಅರ್ಥಮಾಡಿಕೊಂಡ ಮೇಲೆ ಅದು ಮನಸ್ಸಿನಲ್ಲಿ ಏಕೆ ದೃಢವಾಗಿ ನಿಲ್ಲುವುದಿಲ್ಲ?’ ಇದಕ್ಕೆ ಕಾರಣ - ಈ ಪ್ರಪಂಚದಿಂದ ಸುಖವನ್ನು ಪಡೆದುಕೊಳ್ಳುವುದು, ಸಾಂಸಾರಿಕ ಸುಖದ ಲೋಭವಿರುವತನಕ ‘ಈ ಜಗತ್ತು ನಶ್ವರ, ಅಸತ್ಯವಾದದ್ದು’ - ಎಂದು ಹೇಳಿದರೂ ಅದು ದೃಢವಾಗುವುದಿಲ್ಲ.</p>
<p class="Text">ದುಂಬಿಯು ಬಿದಿರಿನಲ್ಲಿ ರಂಧ್ರಮಾಡುತ್ತದೆ ಬಿದಿರು ಎಷ್ಟು ಗಡಸಾಗಿರುತ್ತದೆಯೋ ಅದನ್ನೂ ದುಂಬಿಯ ಹಲ್ಲುಗಳು ದುಂಡು ದುಂಡಾಗಿ ಕೊರೆದು ರಂಧ್ರಮಾಡುವಷ್ಟು ಗಟ್ಟಿಯಾಗಿರುತ್ತದೆ. ದುಂಬಿಯು ಕಮಲದೊಳಗೆ ಕುಳಿತುಕೊಂಡಾಗ ರಾತ್ರಿಯಲ್ಲಿ  ಕಮಲವು ಮುಚ್ಚಿಕೊಂಡಾಗ ಅದು ಆ ಪುಷ್ಪವನ್ನು ಕತ್ತರಿಸಿಕೊಂಡು ಹೊರಗೆ ಬರಲಾಗುವುದಿಲ್ಲ. ರಾತ್ರಿ ಕಳೆದು ಪ್ರಾತಃಕಾಲ ಬರುವುದು, ಸೂರ್ಯೋದಯವಾಗುವುದು ಆಗ ಕಮಲ ಅರಳುವುದು ಮತ್ತು ಆಗ ನಾನು ಹಾರಿ ಹೋಗುವೆನು ಎಂದು ದುಂಬಿಯು ಯೋಚಿಸುತ್ತದೆ. ಅದು ಬಿದಿರನ್ನು ಕೊರೆದು ರಂಧ್ರ ಮಾಡುತ್ತದೆ, ಆದರೆ ಕಮಲದ ದಳವನ್ನು ಕತ್ತರಿಸುವುದಿಲ್ಲ. ದುಂಬಿಯು ಅಷ್ಟೊಂದು ಬಲಹೀನವೇ? ಅದು ಆ ಕಮಲದಿಂದ ಸುಖಪಡುತ್ತಾ ಇದೆ ಆದುದರಿಂದಲೇ ಅದು ಬಲಹೀನವಾಗುತ್ತದೆ. ಹಾಗೆಯೇ ಈ ಮನುಷ್ಯನು ಪ್ರಪಂಚದಿಂದ ಸುಖವನ್ನು ಸೂರೆ ಮಾಡುತ್ತಾನೆ ಆದುದರಿಂದ ಇವನು ಬಲಹೀನನಾಗುತ್ತಾನೆ. ಈ ಪ್ರಪಂಚರೂಪೀ ಸ್ತ್ರೀಯ ಮುಂದೆ ಈ ಮನುಷ್ಯನು ಅನನುಭವಿಯೂ, ಬಲಹೀನನಾಗಿಯೂ ಹೋಗುತ್ತಾನೆ. ಅಪಕ್ವತೆ ಎಂದರೇನು? ಈ ಪ್ರಪಂಚದಲ್ಲಿ ಸುಖಲೋಲುಪತೆ ಇದೆ. ಇದೇ ಅಪಕ್ವತೆ, ಅಶಕ್ತತೆ ಇವುಗಳನ್ನು ದೂರ ಮಾಡಬೇಕು.</p>
<p class="Text">‘ಪರಮಾತ್ಮನಿದ್ದಾನೆ’ - ಇದನ್ನು ಒಪ್ಪಿಕೊಳ್ಳಬಹುದು ಮತ್ತು ‘ಈ ಪ್ರಪಂಚ ನಶ್ವರ’ - ಇದು ಪ್ರತ್ಯಕ್ಷವಾಗಿದೆ. ನಾವು ಜಗತ್ತನ್ನು ಸರಿಯಾಗಿ ಅರ್ಥ ಮಾಡಿಕೊಂಡರೆ ಪರಮಾತ್ಮನು ಪ್ರಕಟನಾಗುವನು. ಇಷ್ಟೇ ವಿಚಾರ, ಸ್ವಲ್ಪ ಹೊತ್ತು ಏಕಾಂತದಲ್ಲಿ ಕುಳುತುಕೊಂಡು ಈ ಮಾತುಗಳನ್ನು ಆಲೋಚಿಸು - ಹೊರಗೆ-ಒಳಗೆ, ಮೇಲೆ-ಕೆಳಗೆ ಎಲ್ಲಾ ಕಡೆಯಲ್ಲಿಯೂ   ಪರಮಾತ್ಮನೇ ಇದ್ದಾನೆ. ಹೇಗೆಂದರೆ, ಸಮುದ್ರದಲ್ಲಿ ಮುಳುಗಿದ ಮೇಲೆ ಎಲ್ಲೆಲ್ಲಿಯೂ ನೀರೇ ಕಾಣುವಂತೆಯೇ ಎಲ್ಲ ಕಡೆಯಲ್ಲಿಯೂ ಪರಮಾತ್ಮನಿದ್ದಾನೆ. ಪ್ರಪಂಚವಾದರೋ ಹಾಗೆಯೇ ನಾಶವಾಗುತ್ತಾ ಇರುತ್ತದೆ. </p>
<p class="Text"><span class="char-style-override-1">ಶ್ರೋತೃ - </span>ಪ್ರಾಪಂಚಿಕ ಸುಖ ಪಡೆಯುವುದನ್ನು ಹೇಗೆ ನಾಶಮಾಡುವುದು? </p>
<p class="Text"><span class="char-style-override-1">ಸ್ವಾಮೀಜಿ -</span> ಇದರಲ್ಲಿರುವ ನಮ್ಮ ದುರ್ಬಲತೆಯನ್ನು ತಿಳಿದುಕೊಂಡರೆ, ನಾಶವಾಗುತ್ತದೆ-ಇದನ್ನು ನೀವು ನಾಶಪಡಿಸಿದರೆ ಆಗಲೇ ನಾಶವಾಗುವುದು. ಬೇರೆಯವರು ನಾಶಮಾಡಲಾಗದು. ಆದುದರಿಂದ ನೀವು ನಿಮ್ಮ ಪೂರ್ಣಬಲವನ್ನು ಪ್ರಯೋಗಿಸಿರಿ. ಆಗಲೂ ಸಹ ಅದು ನಾಶವಾಗದಿದ್ದರೆ ‘ಹೇ ನಾಥ! ಹೇ ನಾಥ!’ ಎಂದು ಭಗವಂತನನ್ನು ಆರ್ತತೆಯಿಂದ ಕೂಗಿರಿ. ಮನುಷ್ಯನು ನಿರ್ಬಲನಾಗಿ ಹೋದಾಗ ಸಬಲರ ಬೆಂಬಲ ತೆಗೆದುಕೊಳ್ಳುವ ಒಂದು ನಿಯಮವಿದೆ. ಸಾಂಸಾರಿಕ ಸುಖಾಸಕ್ತಿಯನ್ನು ನಾಶಪಡಿಸುವ ಇಚ್ಛೆಯಿಲ್ಲದಿರುವುದೂ ಒಂದು ಮತ್ತು ನಾವು ಅದನ್ನು ನಾಶ ಮಾಡುವುದೇ ಇಲ್ಲ - ಅದು ಇನ್ನೊಂದು. ಈ ಎರಡು ತೊಂದರೆಗಳಿವೆ. ಈ ತೊಂದರೆಗಳೂ ತೊಲಗಲಿ. ಆದರೂ ಸಹ ಸುಖಾಸಕ್ತಿ ನಾಶವಾಗದಿದ್ದರೆ ಆ ಸಮಯದಲ್ಲಿ  ನೀವು ಪರಮಾತ್ಮನನ್ನು ಜೋರಾಗಿ ಕೂಗಿಕೊಳ್ಳುವಿರಿ. ಮಗುವಿನ ಮನಸ್ಸಿನ ಇಚ್ಛೆಯು ಪೂರೈಸದಿದ್ದರೆ, ಅದು ಅತ್ತು ಬಿಡುತ್ತದೆ ಮತ್ತು ಆ ಮಗುವು ಅಳುವುದರಿಂದ ಅದರ ಕೆಲಸವು ನೆರವೇರುತ್ತದೆ. ಅದರಂತೆಯೇ ಸಜ್ಜನರೇ! ಆ ಜಗತ್ಪ್ರಭುವಿನ  ಮುಂದೆ ಅತ್ತರೆ ನಮ್ಮ ಕೆಲಸವು ನೆರವೇರುವುದು. ಆ ಪ್ರಭುವು ಸರ್ವಥಾ ಸಬಲನಾಗಿದ್ದಾನೆ. ಅವನಿರುವಾಗ ನಾವು ದುಃಖಪಡುವುದು ಏಕೆ? ಭಗವಂತನು ನಮ್ಮವನು. ‘ಅಮ್ಮಾ-ಅಮ್ಮಾ’ ಎಂದು ಮಗು ಜೋರಾಗಿ ಅತ್ತಾಗ ತಾಯಿಯು ಆ ಮಗುವನ್ನು ಎತ್ತಿಕೊಳ್ಳಲೇಬೇಕಾಗುತ್ತದೆ. ಅವಳಾದರೋ ಕೇವಲ ಒಂದು ಜನ್ಮದ ತಾಯಿ; ಆದರೆ ಆ ಪ್ರಭುವು ನಿತ್ಯದ (ಎಂದೆಂದಿಗೂ) ಎಲ್ಲರ ತಾಯಿಯಾಗಿದ್ದಾನೆ. </p>
<p class="Text para-style-override-3"><span class="char-style-override-1">- ‘ವಾಸ್ತವಿಕ ಸುಖ’ ಎಂಬ ಪುಸ್ತಕದಿಂದ</span><span></span></p>


<p class="Page-Break"> </p>
<p class="First-End-Page-text" id="toc_marker-22" xml:lang="en-GB">ಕೊನೆಯ ಪುಟ</p>

