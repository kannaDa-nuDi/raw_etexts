
<p class="First-End-Page-text para-style-override-1" id="toc_marker-1" xml:lang="en-GB"><span class="char-style-override-1">ಮೊದಲ ಪುಟ</span></p>
<p class="Titel-Page---Shri-Hari">॥ ಶ್ರೀಹರಿಃ ॥</p>
<p class="Title-Page---Book-Name">ಶರಣಾಗತಿ</p>
<p class="Title-Page---Hindi-Name">शरणागति - कन्नड़<span class="char-style-override-2"></span></p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಮಾತಾ ಚ ಪಿತಾ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಸರ್ವಂ ಮಮ ದೇವದೇವ ॥</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tikkakar" xml:lang="kn-IN">ಶ್ರದ್ಧೇಯ ಸ್ವಾಮಿ ರಾಮಸುಖದಾಸಜೀ ಮಹಾರಾಜ್</p>
<p class="Title-Page---Gita-Seva-Trust para-style-override-2">ಗೀತಾ ಸೇವಾ ಟ್ರಸ್ಟ್<span></span></p>


<p class="Page-Break">।। ಶ್ರೀಹರಿಃ ।।</p>
<p class="Chapter-Heading" id="toc_marker-2">ನಮ್ರ ನಿವೇದನೆ</p>
<p class="Basic-Paragraph para-style-override-3" xml:lang="en-GB"> </p>
<p class="Text">ಗೀತಾ ಪ್ರೇಮೀ ಸಹೋದರ-ಸಹೋದರಿಯರ ಸುಪರಿಚಿತ ನಮ್ಮ ಶ್ರದ್ಧೇಯ ಸ್ವಾಮಿ ಶ್ರೀರಾಮಸುಖದಾಸಜೀ ಮಹಾರಾಜರವರು ಶ್ರೀಮದ್ಭಗವದ್ಗೀತೆಯ 18ನೇ ಅಧ್ಯಾಯದ ವಿವೇಚನೆಯನ್ನು ತುಂಬಾ ಸುಂದರವಾಗಿ ಮಾಡಿರುವರು. ಅದನ್ನು <span class="char-style-override-3">‘ಗೀತೆಯ ಸಾರ’ </span>ಎಂಬ ಪುಸ್ತಕ ರೂಪದಲ್ಲಿಯೂ ಪ್ರಕಾಶಿಸಲಾಗಿದೆ. ಗೀತೆಯ ಸಾರ ಹದಿನೆಂಟನೆಯ ಅಧ್ಯಾಯವಿದೆ ಹಾಗೂ ಹದಿನೆಂಟನೆ ಅಧ್ಯಾಯದ ಸಾರ ಅದರ 66ನೇ ಶ್ಲೋಕವಾಗಿದೆ. ಈ ಶ್ಲೋಕದಲ್ಲಿ ಭಗವಂತನು ಸಮಸ್ತ ಧರ್ಮಗಳನ್ನು ತ್ಯಾಗ ಮಾಡಿ ತನಗೆ ಶರಣಾಗಲು ಆಜ್ಞಾಪಿಸಿದನು; ಅದನ್ನು<span class="char-style-override-3"> ‘ಕರಿಷ್ಯೇ ವಚನಂ ತವ’</span> ಎಂದು ಹೇಳಿ ಅರ್ಜುನನು ಸ್ವೀಕರಿಸಿದನು ಹಾಗೂ ತನ್ನ ಕ್ಷಾತ್ರ ಧರ್ಮಕ್ಕನುಸಾರ ಯುದ್ಧವನ್ನು ಮಾಡಿದನು. ಸಮಸ್ತ ಧರ್ಮಗಳ ತ್ಯಾಗ ಮಾಡುವ ಮಾತನ್ನು ಭಗವಂತನು ಹೇಳಿದನು, ಇದರ ತಾತ್ಪರ್ಯವೇನು? ಎಂಬ ಜಿಜ್ಞಾಸೆ ಇಲ್ಲಿ ಉಂಟಾಗಬಹುದು. ಈ ಜಿಜ್ಞಾಸೆಯ ಪೂರ್ಣತೆ ಈ ಶ್ಲೋಕದ ವಿವೇಚನೆ ಓದುವುದರಿಂದ ಆಗಿ ಹೋಗುತ್ತದೆ.</p>
<p class="Text">ಇನ್ನೊಂದು ಮಾತು - ಅರ್ಜುನನು<span class="char-style-override-3"> ‘ಶಿಷ್ಯಸ್ತೇಽಹಂ ಶಾಧಿ ಮಾಂ ತ್ವಾಂ ಪ್ರಪನ್ನಮ್’</span> (ಗೀತಾ 2/3) ಎಂದು ಭಗವಂತನಲ್ಲಿ ಶರಣಾದಾಗ ಆ ಶರಣಾಗತಿಯಲ್ಲಿ ಸ್ವಲ್ಪ ಕೊರತೆ ಉಳಿಯಿತು. ಆ ಕೊರತೆಯ ಪೂರ್ಣತೆಯು 18ನೇ ಅಧ್ಯಾಯದ 66ನೇ ಶ್ಲೋಕದಲ್ಲಿ ಆಗಿದೆ. ಅದಕ್ಕಾಗಿ ಈ ಶ್ಲೋಕದ ವಿವೇಚನೆಯಲ್ಲಿ ಭಗವತ್-ಶರಣಾಗತಿ ಮತ್ತು ಶರಣಾಗತ ಭಕ್ತನ ವಿಷಯದಲ್ಲಿ ಅನೇಕ ವಿಶೇಷ ಮಾತುಗಳು ಬಂದಿವೆ.</p>
<p class="Text">ಮೇಲೆ ಹೇಳಿದ ಮಾತುಗಳನ್ನು ದೃಷ್ಟಿಯಲ್ಲಿರಿಸಿ <span class="char-style-override-3">‘ಗೀತೆಯ ಸಾರ’</span> ಎಂಬ ಪುಸ್ತಕದಲ್ಲಿ ಬಂದಿರುವ 66ನೇ ಶ್ಲೋಕದ ವಿವೇಚನೆಯನ್ನು ಸಾಧಕರ ಲಾಭಕ್ಕಾಗಿ ಬೇರೆಯಾಗಿ ಪ್ರಕಾಶಿಸಲಾಗುತ್ತದೆ. ಇದಕ್ಕನುಸಾರ ಸಾಧಕನು ತನ್ನ ಜೀವನವನ್ನು ರೂಪಿಸಿಕೊಂಡರೆ ಅವನ ಶ್ರೇಯಸ್ಸು ನಿಶ್ಚಿತವಾಗಿ ಆಗುತ್ತದೆ; ಏಕೆಂದರೆ ಶರಣಾಗತನ ಶ್ರೇಯಸ್ಸಿನ ಹೊಣೆಯನ್ನು ಭಗವಂತನೆ ವಹಿಸಿಕೊಂಡಿರುವನು. ಅದಕ್ಕಾಗಿ ಭಗವಂತನು ಈ ಶ್ಲೋಕದಲ್ಲಿ ‘ನಾನು ನಿನ್ನನ್ನು ಎಲ್ಲಾ ಪಾಪಗಳಿಂದ ಮುಕ್ತನಾಗಿಸುವೆನು, ನೀನು ಚಿಂತಿಸಬೇಡ’ ಎಂಬ ಆಶ್ವಾಸನೆ ಕೊಟ್ಟಿರುವನು.</p>
<p class="Text para-style-override-2">ಈ ಪುಸ್ತಕವನ್ನು ಮನಸ್ಸಿಟ್ಟು ಓದಿ, ಅದರಂತೆ ತನ್ನ ಜೀವನವನ್ನು ರೂಪಿಸಿಕೊಳ್ಳಬೇಕೆಂದು ಓದುಗರಲ್ಲಿ ನಮ್ರರಾಗಿ ವಿನಂತಿಸುತ್ತೇವೆ.<span></span></p>


<p class="Page-Break">।। ಶ್ರೀಹರಿಃ ।।</p>
<p class="Chapter-Heading" id="toc_marker-3">ಶ್ರೀಮದ್ಭಗವದ್ಗೀತೆಯ ಹದಿನೆಂಟನೇ ಅಧ್ಯಾಯದ ಅರವತ್ತಾರನೇ ಶ್ಲೋಕದ ವಿಸ್ತೃತ ವಿವೇಚನೆ</p>
<p class="Shlok">ನ ವಿದ್ಯಾ ಯೇಷಾಂ ಶ್ರೀರ್ನ ಶರಣ ಮಪೀಷನ್ನ ಚ ಗುಣಾಃ</p>
<p class="Shlok">ಪರಿತ್ಯಕ್ತಾ ಲೋಕೈರಪಿ ವೃಜಿನಯುಕ್ತಾಃ ಶ್ರುತಿಜಡಾಃ ।</p>
<p class="Shlok">ಶರಣ್ಯಂ ಯಂ ತೇಪಿ ಪ್ರಸೃತಗುಣಮಾಶ್ರಿತ್ಯ ಸುಜನಾ</p>
<p class="Shlok">ವಿಮುಕ್ತಾಸ್ತಂ ವಂದೇ ಯದುಪತಿಮಹಂ ಕೃಷ್ಣಮಮಲಮ್ ॥</p>
<p class="Text">ಯಾರಲ್ಲಿ ವಿದ್ಯೆಯಿಲ್ಲವೋ, ಧನವಿಲ್ಲವೋ, ಯಾವುದೇ ಆಸರೆ ಇಲ್ಲವೋ, ಯಾರಲ್ಲಿ ಯಾವುದೇ ಗುಣಗಳಿಲ್ಲವೋ, ವೇದ-ಶಾಸ್ತ್ರಗಳ ಜ್ಞಾನವಿಲ್ಲವೋ, ಯಾರನ್ನು ಜಗತ್ತಿನ ಜನರು ಪಾಪಿಯೆಂದು ದೂರವಿರಿಸಿರುವರೋ, ಇಂತಹ ಪ್ರಾಣಿಯೂ ಕೂಡ ಯಾವ ಶರಣಾಗತ-ಪಾಲಕ ಪ್ರಭುವಿಗೆ ಶರಣಾಗಿ ಸಂತರಾಗುತ್ತಾರೋ ಮತ್ತು ಮುಕ್ತರಾಗುತ್ತಾರೋ ಆ ವಿಶ್ವವಿಖ್ಯಾತ ಗುಣಗಳುಳ್ಳ ಅಮಲಾತ್ಮಾ ಯದುನಾಥ ಭಗವಾನ್ ಶ್ರೀಕೃಷ್ಣನಿಗೆ ನಾನು ವಂದಿಸುತ್ತೇನೆ.</p>
<p class="Shlok">ಸರ್ವಧರ್ಮಾನ್ ಪರಿತ್ಯಜ್ಯ ಮಾಮೇಕಂ ಶರಣಂ ವ್ರಜ ।</p>
<p class="Shlok">ಅಹಂ ತ್ವಾ ಸರ್ವಪಾಪೇಭ್ಯೋ ಮೋಕ್ಷಯಿಷ್ಯಾಮಿ ಮಾ ಶುಚಃ ॥</p>
<p class="TXT-Right">(ಗೀತಾ 18/66)</p>
<p class="Text">ಎಲ್ಲ ಧರ್ಮಗಳ ಆಶ್ರಯವನ್ನು ಬಿಟ್ಟು ನೀನು ಕೇವಲ ನನಗೇ ಶರಣಾಗು. ನಾನು ನಿನ್ನನ್ನು ಎಲ್ಲ ಪಾಪಗಳಿಂದ ಮುಕ್ತನಾಗಿಸುವೆ, ನೀನು ಚಿಂತಿಸಬೇಡ.</p>
<p class="Text"><span class="char-style-override-3">ವ್ಯಾಖ್ಯಾ — ‘ಸರ್ವಧರ್ಮಾನ್ಪರಿತ್ಯಜ್ಯ ಮಾಮೇಕಂ ಶರಣಂ ವ್ರಜ’</span> - ಭಗವಂತನು - ಎಲ್ಲ ಧರ್ಮಗಳ ಆಶ್ರಯ, ಧರ್ಮದ ನಿರ್ಣಯದ ವಿಚಾರವನ್ನು ಬಿಟ್ಟು, ಅರ್ಥಾತ್ ಏನು ಮಾಡಬೇಕು, ಏನು ಮಾಡಬಾರದು-ಇದನ್ನು ಬಿಟ್ಟು ಕೇವಲ ಓರ್ವ ನನಗೆ ಶರಣಾಗು ಎಂದು ಹೇಳುತ್ತಾನೆ.</p>
<p class="Text">ಸ್ವತಃ ಭಗವಂತನಲ್ಲಿ ಶರಣಾಗತನಾಗುವುದೇ ಎಲ್ಲ ಸಾಧನೆಗಳ ಸಾರವಾಗಿದೆ. ಇದರಲ್ಲಿ ಶರಣಾಗತ ಭಕ್ತನಿಗೆ ತನಗಾಗಿ ಏನನ್ನು ಮಾಡುವುದು ಬಾಕಿ ಇರುವುದಿಲ್ಲ. ಪತಿವ್ರತೆಗೆ ತನ್ನದಾದ ಯಾವುದೇ ಕೆಲಸವಿರುವುದಿಲ್ಲ. ಅವಳು ತನ್ನ ಶರೀರದ ಜತನ-ಶೃಂಗಾರವೂ ಕೂಡ ಪತಿಗಾಗಿಯೇ ಮಾಡುತ್ತಾಳೆ. ಅವಳು ಮನೆ, ಕುಟುಂಬ, ವಸ್ತು, ಪುತ್ರ-ಪುತ್ರಿಯರು ಮತ್ತು ತನ್ನದೆಂದು ಹೇಳಿಕೊಳ್ಳುವ ಶರೀರವನ್ನು ಕೂಡ ತನ್ನದಾಗಿ ತಿಳಿಯದೆ ಪತಿದೇವರದ್ದೇ ಎಂದು ತಿಳಿಯುತ್ತಾಳೆ. ತಾತ್ಪರ್ಯ- ಪತಿವ್ರತೆಯು ಪತಿಪರಾಯಣಳಾಗಿ ಪತಿಯ ಗೋತ್ರದಲ್ಲೇ ತನ್ನ ಗೋತ್ರವನ್ನು ಒಂದಾಗಿಸುತ್ತಾಳೆ ಮತ್ತು ಪತಿಯ ಮನೆಯಲ್ಲೇ ಇರುತ್ತಾಳೆ; ಇದೇ ಪ್ರಕಾರ ಶರಣಾಗತ ಭಕ್ತನೂ ಕೂಡ ಶರೀರದಿಂದ ಹಿಡಿದು ತಿಳಿಯಲಾಗುವ ಗೋತ್ರ, ಜಾತಿ, ಹೆಸರು ಇತ್ಯಾದಿಗಳನ್ನು ಭಗವಂತನ ಚರಣಗಳಲ್ಲಿ ಅರ್ಪಿಸಿ ನಿರ್ಭಯ, ನಿಃಶೋಕ, ನಿಶ್ಚಿಂತ ಮತ್ತು ನಿಃಶಂಕನಾಗಿ ಹೋಗುತ್ತಾನೆ.</p>
<p class="Text">ಗೀತೆಗನುಸಾರ ಇಲ್ಲಿ ‘ಧರ್ಮ’ ಶಬ್ದವು ಕರ್ತವ್ಯ-ಕರ್ಮದ ವಾಚಕವಾಗಿದೆ. ಕಾರಣ-ಇದೇ ಅಧ್ಯಾಯದ 41 ರಿಂದ 44ನೇ ಶ್ಲೋಕದ ಪೂರ್ವಾರ್ಧದಲ್ಲಿ ‘ಸ್ವಧರ್ಮ’ ಶಬ್ದ ಬಂದಿದೆ. ಅನಂತರ 47ನೇ ಶ್ಲೋಕದಲ್ಲಿ ‘ಕರ್ಮ’ ಶಬ್ದ ಬಂದಿದೆ. ತಾತ್ಪರ್ಯ- ಆದಿ ಮತ್ತು ಅಂತ್ಯದಲ್ಲಿ ಕರ್ಮ ಶಬ್ದ ಬಂದಿದೆ ಮತ್ತು ನಡುವಿನಲ್ಲಿ ‘ಸ್ವಧರ್ಮ’ ಶಬ್ದ ಬಂದಿದ್ದರಿಂದ ತಾನಾಗಿಯೇ ‘ಧರ್ಮ’ ಶಬ್ದವು ಕರ್ತವ್ಯ - ಕರ್ಮದ ವಾಚಕವೆಂದು ಸಿದ್ಧವಾಗುತ್ತದೆ.</p>
<p class="Text"><span class="char-style-override-3">‘ಸರ್ವಧರ್ಮಾನ್ ಪರಿತ್ಯಜ್ಯ’ </span>ಪದದಿಂದ ಧರ್ಮ ಅರ್ಥಾತ್ - ಕರ್ತವ್ಯ - ಕರ್ಮಗಳನ್ನು ಸ್ವರೂಪದಿಂದ ತ್ಯಾಗವೆಂದು ತಿಳಿಯಬಹುದೇ? ಎಂಬ ಪ್ರಶ್ನೆ ಇಲ್ಲಿ ಉಂಟಾಗುತ್ತದೆ. ಇದರ ಉತ್ತರ-ಧರ್ಮವನ್ನು ಸ್ವರೂಪದಿಂದ ತ್ಯಾಗ ಮಾಡುವುದು ಗೀತೆಗನುಸಾರ ಸರಿಯಲ್ಲ, ಮತ್ತು ಇಲ್ಲಿಯ ಪ್ರಸಂಗಕ್ಕನುಸಾರವೂ ಸರಿಯಲ್ಲ; ಏಕೆಂದರೆ, ಭಗವಂತನ ಈ ಮಾತನ್ನು ಕೇಳಿ ಅರ್ಜುನನು ಕರ್ತವ್ಯ-ಕರ್ಮವನ್ನು ತ್ಯಾಗಮಾಡದೆ <span class="char-style-override-3">‘ಕರಿಷ್ಯೇ ವಚನಂ ತವ’</span> (18/73) ಎಂದು ಹೇಳಿ, ಭಗವಂತನ ಆಜ್ಞೆಗನುಸಾರ ಕರ್ತವ್ಯ-ಕರ್ಮವನ್ನು ಮಾಡಲು ಸ್ವೀಕರಿಸಿರುವನು. ಕೇವಲ ಸ್ವೀಕರಿಸುವುದೇ ಅಲ್ಲದೆ ತನ್ನ ಕ್ಷಾತ್ರಧರ್ಮಕ್ಕನುಸಾರ ಯುದ್ಧವನ್ನು ಮಾಡಿದನು. ಆದ್ದರಿಂದ ಮೇಲೆ ಹೇಳಿದ ಪದದಲ್ಲಿ ಧರ್ಮ ಅರ್ಥಾತ್-ಕರ್ತವ್ಯದ ತ್ಯಾಗ ಮಾಡುವ ಮಾತು ಇಲ್ಲ. ಭಗವಂತನೂ ಕೂಡ ಕರ್ತವ್ಯ ತ್ಯಾಗದ ಮಾತನ್ನು ಹೇಗೆ ಆಡಬಲ್ಲನು! ಭಗವಂತನು ಇದೇ ಅಧ್ಯಾಯದ 6ನೇ ಶ್ಲೋಕದಲ್ಲಿ-ಯಜ್ಞ, ದಾನ, ತಪ ಮತ್ತು ತಮ್ಮ-ತಮ್ಮ ವರ್ಣ, ಆಶ್ರಮಕ್ಕಾಗಿ ಇರುವ ಕರ್ತವ್ಯಗಳನ್ನು ಎಂದೂ ತ್ಯಾಗ ಮಾಡದೇ ಅವುಗಳನ್ನು ಅಗತ್ಯವಾಗಿ ಮಾಡಬೇಕು ಎಂದು ಹೇಳಿರುವನು.<span class="char-style-override-4">*</span></p>
<p class="Footnotes"><span class="char-style-override-5">* </span>ಮೂರನೇ ಅಧ್ಯಾಯದಲ್ಲಾದರೋ ಭಗವಂತನು ಕರ್ತವ್ಯ-ಕರ್ಮವನ್ನು ಬಿಡದಿರಲು ಉದ್ದವಾದ ಪ್ರಕರಣವನ್ನೇ ಹೇಳಿರುವನು-ಕರ್ಮಗಳನ್ನು ತ್ಯಾಗಮಾಡುವುದರಿಂದ ನಿಷ್ಕರ್ಮತೆಯಾಗಲೀ, ಸಿದ್ಧಿಯಾಗಲೀ ಪ್ರಾಪ್ತವಾಗುವುದಿಲ್ಲ (4ನೇ ಶ್ಲೋಕ); ಯಾರೇ ಮನುಷ್ಯನು ಯಾವುದೇ ಅವಸ್ಥೆಯಲ್ಲಿ ಕ್ಷಣ ಮಾತ್ರವೂ ಕರ್ಮಮಾಡದೇ ಇರಲಾರನು (5ನೇಶ್ಲೋಕ); ಹೊರಗಿನಿಂದ ಕರ್ಮಗಳನ್ನು ತ್ಯಾಗಮಾಡಿ ಒಳಗಿನಿಂದ ವಿಷಯಗಳನ್ನು ಚಿಂತಿಸುವವನು ಮಿಥ್ಯಾಚಾರಿಯಾಗಿದ್ದಾನೆ (6ನೇ ಶ್ಲೋಕ); ಮನ-ಇಂದ್ರಿಯಗಳನ್ನು ವಶಪಡಿಸಿಕೊಂಡು ಕರ್ತವ್ಯ-ಕರ್ಮಮಾಡುವವನೇ ಶ್ರೇಷ್ಠನಾಗಿದ್ದಾನೆ (7ನೇ ಶ್ಲೋಕ); ಕರ್ಮಗಳನ್ನು ಮಾಡದೆ ಶರೀರದ ನಿರ್ವಾಹವೂ ನಡೆಯಲಾರದು, ಅದಕ್ಕಾಗಿ ಕರ್ಮಮಾಡಲೇ ಬೇಕು (8ನೇ ಶ್ಲೋಕ); ಬಂಧನದ ಭಯದಿಂದಲೂ ಕರ್ಮಗಳನ್ನು ತ್ಯಾಗ ಮಾಡುವುದು ಉಚಿತವಲ್ಲ; ಏಕೆಂದರೆ ಕೇವಲ ಕರ್ತವ್ಯ ಪಾಲನೆಗಾಗಿಯೇ ಕರ್ಮ ಮಾಡುವುದು ಬಂಧನಕಾರಕವಾಗುವುದಿಲ್ಲ. ಕರ್ತವ್ಯ-ಕರ್ಮದ ಪರಂಪರೆಯನ್ನು ಸುರಕ್ಷಿತವಾಗಿಡಲು ಬಿಟ್ಟು ತನಗಾಗಿ ಕರ್ಮಮಾಡುವುದೆಲ್ಲವೂ ಬಂಧನಕಾರಕವಾಗಿದೆ (9ನೇ ಶ್ಲೋಕ) ಬ್ರಹ್ಮದೇವರು ಕರ್ತವ್ಯ ಸಹಿತ ಪ್ರಜೆಯನ್ನು ರಚಿಸಿ-ಈ ಕರ್ತವ್ಯ ಕರ್ಮದಿಂದಲೇ ನಿಮ್ಮಗಳ ವೃದ್ಧಿಯಾದೀತು ಮತ್ತು ಇದೇ ಕರ್ತವ್ಯ-ಕರ್ಮವು ನಿಮಗೆ ಕರ್ತವ್ಯ ಸಾಮಗ್ರಿಕೊಡುವಂತಹುದಾದೀತು ಎಂದು ಹೇಳಿರುವರು (10ನೇಶ್ಲೋಕ); ಮನುಷ್ಯರು ಮತ್ತು ದೇವತೆಗಳು ಇಬ್ಬರೂ ಕರ್ತವ್ಯದ ಪಾಲನೆಮಾಡುತ್ತಾ ಶ್ರೇಯಸ್ಸನ್ನು ಪಡೆಯುವಿರಿ (11ನೇ ಶ್ಲೋಕ); ಕರ್ತವ್ಯವನ್ನು ಪಾಲಿಸದೆ ದೊರಕಿದ ಸಾಮಗ್ರಿಯನ್ನು ಉಪಭೋಗಿಸುವವನು ಕಳ್ಳನಾಗಿದ್ದಾನೆ (12ನೇ ಶ್ಲೋಕ); ಕರ್ತವ್ಯ-ಕರ್ಮಗಳನ್ನು ಮಾಡಿ ತನ್ನ ನಿರ್ವಾಹ ಮಾಡಿಕೊಳ್ಳುವವನು ಎಲ್ಲ ಪಾಪಗಳಿಂದ ಮುಕ್ತನಾಗುತ್ತಾನೆ ಮತ್ತು ಕೇವಲ ತನಗಾಗಿಯೇ ಕರ್ಮಮಾಡುವ ಪಾಪಿಯು ಪಾಪವನ್ನೇ ತಿನ್ನುತ್ತಾನೆ (13ನೇ ಶ್ಲೋಕ); ಕರ್ತವ್ಯ ಪಾಲನೆಯಿಂದಲೇ ಸೃಷ್ಟಿ ಚಕ್ರ ನಡೆಯುತ್ತದೆ, ಆದರೆ ಸೃಷ್ಟಿಯಲ್ಲಿದ್ದು ತನ್ನ ಕರ್ತವ್ಯದ ಪಾಲನೆ ಮಾಡದಿರುವವನ ಬದುಕು ವ್ಯರ್ಥವಾಗಿದೆ (16ನೇ ಶ್ಲೋಕ); ಆಸಕ್ತಿ-ರಹಿತನಾಗಿ ಕರ್ತವ್ಯ ಕರ್ಮಮಾಡುವ ಮನುಷ್ಯನು ಪರಮಾತ್ಮನನ್ನು ಪಡೆದುಕೊಳ್ಳುತ್ತಾನೆ (19ನೇ ಶ್ಲೋಕ) ಜನಕಾದಿ ಜ್ಞಾನೀಗಳೂ ಕೂಡ ಕರ್ತವ್ಯ ಕರ್ಮ ಮಾಡುವುದರಿಂದ ಸಿದ್ಧಿಯನ್ನು ಪಡೆದಿರುವರು; ಲೋಕ ಸಂಗ್ರಹದ ದೃಷ್ಟಿಯಿಂದ ಕೂಡ ಕರ್ತವ್ಯ-ಕರ್ಮವನ್ನು ಮಾಡಬೇಕು (20ನೇಶ್ಲೋಕ); ಭಗವಂತನು ತನ್ನನ್ನು ಉದಾಹರಿಸಿ-ನಾನು ಎಚ್ಚರವಾಗಿದ್ದು ಕರ್ತವ್ಯ-ಕರ್ಮಗಳನ್ನು ಮಾಡದಿದ್ದರೆ ನಾನು ವರ್ಣ ಸಂಕರತೆಯ ಉತ್ಪಾದಕ ಮತ್ತು ಲೋಕಗಳನ್ನು ನಾಶಮಾಡುವವನಾಗುವೆನು ಎಂದು ಹೇಳಿರುವನು (23, 24ನೇ ಶ್ಲೋಕ); ಜ್ಞಾನೀ ಪುರುಷನೂ ಕೂಡ ಆಸಕ್ತಿರಹಿತನಾಗಿ ಆಸ್ತಿಕ ಅಜ್ಞಾನಿಯಂತೆ ತನ್ನ ಕರ್ತವ್ಯ-ಕರ್ಮಗಳನ್ನು ಮಾಡಬೇಕು (25ನೇ ಶ್ಲೋಕ); ಜ್ಞಾನಿಯು ಅಜ್ಞಾನಿಗಳ ಬದ್ಧಿ ಭೇದವನ್ನು ಉಂಟು ಮಾಡದೆ ತನ್ನ ಕರ್ತವ್ಯವನ್ನು ಚೆನ್ನಾಗಿ ಪಾಲಿಸುತ್ತಾ ಅವರಿಂದಲೂ ಹಾಗೆಯೇ ಮಾಡಬೇಕು (26ನೇ ಶ್ಲೋಕ) ಈ ಪ್ರಕಾರ 3ನೇ ಅಧ್ಯಾಯದಲ್ಲಿ ಭಗವಂತನು ಕರ್ತವ್ಯ-ಕರ್ಮಗಳನ್ನು ಪಾಲಿಸುವುದರಲ್ಲಿ ಹೆಚ್ಚಿನ ಒತ್ತು ಕೊಟ್ಟಿರುವನು.</p>
<p class="Text">ಗೀತೆಯನ್ನು ಪೂರ್ಣವಾಗಿ ಅಧ್ಯಯನ ಮಾಡಿದಾಗ - ಮನುಷ್ಯನು ಯಾವುದೇ ಸಂದರ್ಭದಲ್ಲಿ ಕರ್ತವ್ಯ-ಕರ್ಮವನ್ನು ತ್ಯಾಗ ಮಾಡಬಾರದು ಎಂದು ತಿಳಿದು ಬರುತ್ತದೆ. ಅರ್ಜುನನಾದರೋ ಯುದ್ಧರೂಪೀ ಕರ್ತವ್ಯ-ಕರ್ಮವನ್ನು ಬಿಟ್ಟು ಭಿಕ್ಷೆ ಎತ್ತುವುದು ಶ್ರೇಷ್ಠವೆಂದು ತಿಳಿಯುತ್ತಿದ್ದನು (2/5), ಆದರೆ ಭಗವಂತನು ಇದನ್ನು ನಿಷೇಧಿಸಿದನು (2/31 ರಿಂದ 38). ಇದರಿಂದಲೂ ಕೂಡ ಇಲ್ಲಿ ಸ್ವರೂಪದಿಂದ ಧರ್ಮದ ತ್ಯಾಗವಿಲ್ಲ ಎಂಬುದು ಸಿದ್ಧವಾಗುತ್ತದೆ.</p>
<p class="Text">ಇಲ್ಲಿ ಸಮಸ್ತ ಧರ್ಮಗಳ ತ್ಯಾಗದಿಂದ ಏನನ್ನು ಪರಿಗಣಿಸಬೇಕು? ಎಂಬ ವಿಚಾರ ಈಗ ಮಾಡುವುದಿದೆ. ಗೀತೆಗನುಸಾರ ಎಲ್ಲ ಧರ್ಮಗಳನ್ನು ಅರ್ಥಾತ್ ಕರ್ಮಗಳನ್ನು ಭಗವಂತನಿಗೆ ಅರ್ಪಿಸುವುದೇ ಸರ್ವಶ್ರೇಷ್ಠ ಧರ್ಮವಾಗಿದೆ. ಇದರಿಂದ ಸಮಸ್ತ ಧರ್ಮಗಳ ಆಶ್ರಯವನ್ನು ತ್ಯಾಗಮಾಡುವುದು ಮತ್ತು ಕೇವಲ ಭಗವಂತನನ್ನು ಆಶ್ರಯಿಸುವುದು-ಎಂಬ ಎರಡೂ ಮಾತುಗಳು ಸಿದ್ಧವಾಗುತ್ತವೆ. ಧರ್ಮವನ್ನು ಆಶ್ರಯಿಸುವವರು ಪದೇ-ಪದೇ ಹುಟ್ಟು-ಸಾವಿಗೆ ಗುರಿಯಾಗುತ್ತಾರೆ- <span class="char-style-override-3">‘ಏವಂತ್ರಯೀ ಧರ್ಮಮನು ಪ್ರಸನ್ನ್ನಾ ಗತಾಗತಂ ಕಾಮಕಾಮಾ ಲಭಂತೇ’</span> (9/21) ಅದಕ್ಕಾಗಿ ಧರ್ಮದ ಆಶ್ರಯವನ್ನು ಬಿಟ್ಟು ಭಗವಂತನದೇ ಆಶ್ರಯಪಡೆದಾಗ ಮತ್ತೆ ತನ್ನ ಧರ್ಮದ ನಿರ್ಣಯ ಮಾಡುವ ಆವಶ್ಯಕತೆ ಇರುವುದಿಲ್ಲ. ಮುಂದೆ ಅರ್ಜುನನ ಜೀವನದಲ್ಲಿ ಹೀಗೇ ಆಗಿದೆ.</p>
<p class="Text">ಕರ್ಣನೊಡನೆ ಅರ್ಜುನನ ಯುದ್ಧ ನಡೆಯುತ್ತಿತ್ತು. ಆಗ ಕರ್ಣನ ರಥದ ಚಕ್ರ ಭೂಮಿಯಲ್ಲಿ ಕುಸಿಯಿತು. ಕರ್ಣನು ರಥದಿಂದ ಕೆಳಗಿಳಿದು ರಥದ ಚಕ್ರವನ್ನು ಎತ್ತಲು ತೊಡಗಿದನು ಮತ್ತು ಅರ್ಜುನನಲ್ಲಿ ಅಯ್ಯಾ! ನಾನು ಚಕ್ರವನ್ನು ಎತ್ತುವವರೆಗೆ ನೀನು ಸ್ವಲ್ಪ ನಿಲ್ಲು; ಏಕೆಂದರೆ ನೀನು ರಥದ ಮೇಲೆ ಇರುವೆ, ನಾನು ರಥಹೀನನಾಗಿದ್ದೇನೆ ಹಾಗೂ ಬೇರೆ ಕೆಲಸದಲ್ಲಿ ತೊಡಗಿದ್ದೇನೆ. ಇಂತಹ ಸಮಯದಲ್ಲಿ ಬಾಣ ಪ್ರಯೋಗಿಸುವುದು ನಿನ್ನಂತಹ ರಥಿಕನಿಗೆ ಉಚಿತವಲ್ಲ. ನೀನು ಸಹಸ್ರಾರ್ಜುನನಂತೆ ಶಸ್ತ್ರ ಮತ್ತು ಶಾಸ್ತ್ರವನ್ನು ತಿಳಿದಿರುವೆ ಮತ್ತು ಧರ್ಮವನ್ನು ತಿಳಿದಿರುವೆ. ಅದಕ್ಕಾಗಿ ನನ್ನ ಮೇಲೆ ಶಸ್ತ್ರಪ್ರಹಾರ ಮಾಡುವುದು ಉಚಿತವಲ್ಲ ಎಂದು ಹೇಳಿದನು. ಕರ್ಣನ ಮಾತನ್ನು ಕೇಳಿ ಅರ್ಜುನನು ಬಾಣ ಪ್ರಯೋಗ ಮಾಡಲಿಲ್ಲ. ಆಗ ಭಗವಂತನು ಕರ್ಣನಲ್ಲಿ - ‘ನಿನ್ನಂತಹ ಆತ ತಾಯಿಯನ್ನು ಯಾವುದೇ ರೀತಿಯಿಂದ ಕೊಲ್ಲುವುದು ಧರ್ಮವೇ ಆಗಿದೆ, ಪಾಪವಲ್ಲ.’<span class="char-style-override-4">++</span> ಏಕೆಂದರೆ ಆತ ತಾಯಿಗಳ ಆರೂ ಲಕ್ಷಣಗಳೂ ನಿನ್ನಲ್ಲಿವೆ.<span class="char-style-override-4">+</span> ನೀನು ಈಗತಾನೇ ಆರು ಮಹಾರಥಿಕರನ್ನು ಸೇರಿ ಒಬ್ಬಂಟಿಗನಾದ ಅಭಿಮನ್ಯುವನ್ನು ಮುತ್ತಿ ಅವನನ್ನು ಕೊಂದಿರುವೆ. ಆದ್ದರಿಂದ ಧರ್ಮದ ಘೋಷಣೆಯಿಂದ ಯಾವುದೇ ಲಾಭವಿಲ್ಲ. ಈ ಸಮಯದಲ್ಲಿ ನಿನಗೆ ಧರ್ಮದ ಮಾತು ನೆನಪಾದುದು ಸೌಭಾಗ್ಯವೇ ಸರಿ! ಆದರೆ ಸ್ವಯಂ ಧರ್ಮವನ್ನು ಪಾಲಿಸದಿರುವವನಿಗೆ ಧರ್ಮವನ್ನು ಹೇಳುವ ಯಾವ ಅಧಿಕಾರವೂ ಇಲ್ಲ ಹೀಗೆ ಹೇಳಿ ಅರ್ಜುನನಿಗೆ ಬಾಣ ಪ್ರಯೋಗಿಸಲು ಆಜ್ಞೆ ಕೊಡುತ್ತಾನೆ. ಆಗ ಅರ್ಜುನನು ಬಾಣ ಪ್ರಯೋಗಿಸತೊಡಗಿದನು.</p>
<p class="Text"> </p>
<p class="Footnote-Shloka"><span class="char-style-override-5">++</span> ಆತತಾಯಿನಮಾಯಾತಂ ಹನ್ಯಾದೇವಾವಿಚಾರಯನ್ ॥</p>
<p class="Footnote-Shloka">ನಾತತಾಯಿವಧೇ ದೋಷೋ ಹಂತುರ್ಭವತಿ ಕಶ್ಚನ ।</p>
<p class="Footnotes-Right">(ಮನುಸ್ಮೃತಿ 8/350-351)</p>
<p class="Footnotes">ತನ್ನ ಅನಿಷ್ಟವನ್ನು ಮಾಡಲಿಕ್ಕಾಗಿ ಬಂದಿರುವ ಆತತಾಯಿಯನ್ನು ವಿಚಾರಮಾಡದೆಯೇ ಕೊಂದು ಹಾಕಬೇಕು. ಆತತಾಯಿಯನ್ನು ಕೊಲ್ಲುವವನಿಗೆ ಯಾವುದೇ ದೋಷ ತಟ್ಟುವುದಿಲ್ಲ.</p>
<p class="Footnote-Shloka"><span class="char-style-override-5">+</span> ಅಗ್ನಿದೋ ಗರದಶ್ಚೈವ ಶಸ್ತ್ರಪಾಣಿರ್ಧನಾಪಹಃ ।</p>
<p class="Footnote-Shloka">ಕ್ಷೇತ್ರದಾರಾಪಹರ್ತಾ ಚ ಷಡೇತೇ ಹ್ಯಾತ ತಾಯಿ ನಃ ॥</p>
<p class="Footnotes-Right">(ವಸಿಷ್ಠ 3/19)</p>
<p class="Footnotes">ಬೆಂಕಿ ಹಚ್ಚುವವನು, ವಿಷ ಉಣಿಸುವವನು, ಕೈಯಲ್ಲಿ ಶಸ್ತ್ರ ಹಿಡಿದು ಕೊಲ್ಲಲು ಸಿದ್ಧನಾದವನು, ಧನವನ್ನು ಕಸಿದುಕೊಳ್ಳುವವನು, ಭೂಮಿಯನ್ನು ಕಬಳಿಸುವವನು, ಹೆಂಡತಿಯನ್ನು ಕದ್ದು ಕೊಂಡು ಹೋಗುವವನು, ಇವರು ಆರು ಜನರು ಆತತಾಯಿಗಳು.</p>
<p class="Text">ಈ ಪ್ರಕಾರ ಅರ್ಜುನನು ತನ್ನ ಬುದ್ಧಿಯಿಂದ ಧರ್ಮದ ನಿರ್ಣಯ ಮಾಡಿದ್ದರೆ ತಪ್ಪುಮಾಡುತ್ತಿದ್ದನು; ಆದ್ದರಿಂದ ಅವನು ಧರ್ಮದ ನಿರ್ಣಯವನ್ನು ಭಗಂತನಿಗೆ ಬಿಟ್ಟನು ಮತ್ತು ಭಗವಂತನೇ ಧರ್ಮದ ನಿರ್ಣಯವನ್ನು ಕೊಟ್ಟನೂ ಕೂಡ.</p>
<p class="Text">ಅರ್ಜುನನ ಮನಸ್ಸಿನಲ್ಲಿ ನಮಗೆ ಯುದ್ಧ ಮಾಡುವುದು ಶ್ರೇಷ್ಠವಾಗಿದೆಯೇ ಅಥವಾ ಮಾಡದಿರುವುದು ಶ್ರೇಷ್ಠವಾಗಿದೆಯೇ ಎಂಬ ಸಂದೇಹವಿತ್ತು (2/6). ನಾವು ಯುದ್ಧ ಮಾಡಿದರೆ ನಮ್ಮ ಕುಟುಂಬದ ನಾಶವಾಗುತ್ತದೆ ಮತ್ತು ತನ್ನ ಕುಟುಂಬದ ನಾಶ ಮಾಡುವುದು ಭಾರೀ ದೊಡ್ಡ ಪಾಪವಾಗಿದೆ. ಇದರಿಂದ ಅನರ್ಥ ಪರಂಪರೇ ಬೆಳೆದೀತು (1/40 ರಿಂದ 44). ಇನ್ನೊಂದು ಕಡೆ ನಾವು ನೋಡಿದರೆ ಕ್ಷತ್ರಿಯನಿಗಾಗಿ ಯುದ್ಧಕ್ಕಿಂತ ಮಿಗಿಲಾಗಿ ಶ್ರೇಯಸ್ಸಿನ ಯಾವುದೇ ಸಾಧನವಿಲ್ಲ. ಆದ್ದರಿಂದ ಭಗವಂತನು ಹೇಳುತ್ತಾನೆ- ಏನು ಮಾಡಬೇಕು, ಏನು ಮಾಡಬಾರದು, ಧರ್ಮವೆಂದರೇನು? ಅಧರ್ಮವೆಂದರೇನು? ಈ ಇಕ್ಕಟ್ಟಿನಲ್ಲಿ ಏಕೆ ಬೀಳುತ್ತಿ? ನೀನು ಧರ್ಮ ನಿರ್ಣಯದ ಹೊಣೆಯನ್ನು ನನಗೆ ಬಿಟ್ಟು ಬಿಡು. ಇದೇ<span class="char-style-override-3"> ‘ಸರ್ವಧರ್ಮಾನ್ಪರಿತ್ಯಜ್ಯ’</span>ದ ತಾತ್ಪರ್ಯವಾಗಿದೆ.</p>
<p class="Text"><span class="char-style-override-3">‘ಮಾಮೇಕಂ ಶರಣಂ ವ್ರಜ’</span> ಈ ಪದಗಳಲ್ಲಿ <span class="char-style-override-3">‘ಏಕಮ್’ </span>ಪದವು <span class="char-style-override-3">‘ಮಾಮ್’</span> ಇದರ ವಿಶೇಷಣವಾಗಲಾರದು; ಏಕೆಂದರೆ, <span class="char-style-override-3">‘ಮಾಮ್’</span> (ಭಗವಂತನು) ಒಬ್ಬನೇ ಆಗಿದ್ದಾನೆ. ಅನೇಕರಿಲ್ಲ. ಅದಕ್ಕಾಗಿ <span class="char-style-override-3">‘ಏಕಮ್’</span> ಪದದ ಅರ್ಥ<span class="char-style-override-3"> ‘ಅನನ್ಯ’ </span>ಎಂದು ತೆಗೆದುಕೊಳ್ಳುವುದೇ ಸರಿಯಾಗಿ ಹೊಂದುತ್ತದೆ. ಇನ್ನೊಂದು ಮಾತು-ಅರ್ಜುನನು<span class="char-style-override-3"> ‘ತದೇಕಂ ವದ ನಿಶ್ಚಿತ್ಯ’ </span>(3/2) ಮತ್ತು <span class="char-style-override-3">‘ಯಚ್ಛ್ರೇಯ ಏತಯೋರೇಕಮ್’</span> (5/1) ಪದಗಳಲ್ಲಿಯೂ<span class="char-style-override-3"> ‘ಏಕಮ್’</span> ಪದದಿಂದ ಸಾಂಖ್ಯ ಹಾಗೂ ಕರ್ಮಯೋಗದ ವಿಷಯದಲ್ಲಿ ಒಂದು ನಿಶ್ಚಿತ ಶ್ರೇಯಸ್ಸಿನ ಸಾಧನೆಯನ್ನು ಕೇಳಿದ್ದನು. ಅದೇ<span class="char-style-override-3"> ‘ಏಕಮ್’</span> ಪದದಿಂದ ಭಗವಂತನು ಇಲ್ಲಿ-ಸಾಂಖ್ಯಯೋಗ, ಕರ್ಮಯೋಗ ಇತ್ಯಾದಿ ಎಷ್ಟೇ ಭಗವತ್ಪ್ರಾಪ್ತಿಯ ಸಾಧನೆಗಳಿವೆಯೋ, ಆ ಎಲ್ಲ ಸಾಧನೆಗಳಲ್ಲಿ ಮುಖ್ಯಸಾಧನೆ ಒಂದು ಅನನ್ಯ ಶರಣಾಗತಿಯೇ ಆಗಿದೆ ಎಂದು ಹೇಳಲು ಬಯಸುತ್ತಾನೆ.</p>
<p class="Text">ಗೀತೆಯಲ್ಲಿ ಅರ್ಜುನನು ತನ್ನ ಶ್ರೇಯಸ್ಸಿನ ಸಾಧನೆಯ ವಿಷಯದಲ್ಲಿ ಅನೇಕ ರೀತಿಯ ಪ್ರಶ್ನೆ ಕೇಳಿರುವನು ಮತ್ತು ಭಗವಂತನು ಅವಕ್ಕೆ ಉತ್ತರವನ್ನು ಕೊಟ್ಟಿರುವನು. ಅವೆಲ್ಲ ಸಾಧನೆಗಳಿದ್ದರೂ ಕೂಡ ಗೀತೆಯ ಪುರ್ವಾಪರವನ್ನು ನೋಡುವುದರಿಂದ ಎಲ್ಲ ಸಾಧನೆಗಳ ಸಾರ ಮತ್ತು ಶಿರೋಮಣಿ ಸಾಧನೆಯು ಭಗವಂತನಿಗೆ ಅನನ್ಯ ಶರಣಾಗುವುದೇ ಆಗಿದೆ ಎಂಬ ಮಾತು ಸ್ವಷ್ಟವಾಗಿ ಕಾಣುತ್ತದೆ.</p>
<p class="Text">ಭಗವಂತನು ಗೀತೆಯಲ್ಲಿ ಅಲ್ಲಲ್ಲಿ ಅನನ್ಯ ಭಕ್ತಿಯ ಮಹಿಮೆಯನ್ನು ತುಂಬಾ ಹಾಡಿರುವನು. ದುಸ್ತರ ಮಾಯೆಯನ್ನು ದಾಟಲು ಸುಲಭದ ಉಪಾಯ ಅನನ್ಯ ಶರಣಾಗತಿಯೇ ಆಗಿದೆ<span class="char-style-override-4">+</span> (7/14); ಅನನ್ಯಚೇತಾ ಅವನಿಗೆ ನಾನು ಸುಲಭನಾಗಿದ್ದೇನೆ<span class="char-style-override-4">‡ </span>(8/14); ಪರಮ ಪುರುಷನ ಪ್ರಾಪ್ತಿಯು ಅನನ್ಯ ಭಕ್ತಿಯಿಂದಲೇ ಆಗುತ್ತದೆ (8/22); ಅನನ್ಯ ಭಕ್ತರ ಯೋಗಕ್ಷೇಮವನ್ನು ನಾನೇ ವಹಿಸಿಕೊಳ್ಳುತ್ತೇನೆ (9/22); ಅನನ್ಯ ಭಕ್ತಿಯಿಂದಲೇ ಭಗವಂತನನ್ನು ತಿಳಿಯುವುದು, ನೋಡುವುದು, ಪಡೆದುಕೊಳ್ಳುವುದು ಸಾಧ್ಯವಾಗುತ್ತದೆ (11/54); ಅನನ್ಯ ಭಕ್ತರನ್ನು ನಾನು ಬಹುಬೇಗನೇ ಉದ್ಧರಿಸುತ್ತೇನೆ (12/6-7); ಗುಣಾತೀತನಾಗುವ ಉಪಾಯವು ಅನನ್ಯ ಭಕ್ತಿಯೇ ಆಗಿದೆ (14/26). ಈ ಪ್ರಕಾರ ಅನನ್ಯ ಭಕ್ತಿಯ ಮಹಿಮೆ ಹಾಡಿ ಭಗವಂತನು ಇಡೀ ಗೀತೆಯ ಸಾರವನ್ನು ಹೇಳುತ್ತಾನೆ-<span class="char-style-override-3"> ‘ಮಾಮೇಕಂ ಶರಣಂ ವ್ರಜ’</span>. ತಾತ್ಪರ್ಯ-ಉಪಾಯ ಮತ್ತು ಉಪೇಯ, ಸಾಧನ ಮತ್ತು ಸಾಧ್ಯ ನಾನೇ ಆಗಿದ್ದೇನೆ.</p>
<p class="Footnotes"><span class="char-style-override-5">+</span> ಈ ಶ್ಲೋಕದಲ್ಲಿ ‘ಏವ’ ಪದವು ಅನನ್ಯತೆಯದ್ದೇ ವಾಚಕವಾಗಿದೆ.</p>
<p class="Footnotes"><span class="char-style-override-5">‡</span> ಈ ಶ್ಲೋಕದಲ್ಲಿ ‘ಅನನ್ಯ ಚೇತಾಃ’ ಪದವು ಅನನ್ಯ ಆಶ್ರಯದ ವಾಚಕವಾಗಿದೆ.</p>
<p class="Text"><span class="char-style-override-3">‘ಮಾಮೇಕಂ ಶರಣಂ ವ್ರಜ’</span> ಇದರ ತಾತ್ಪರ್ಯ ಮನ, ಬುದ್ಧಿಯಿಂದ ಶರಣಾಗತಿಯನ್ನು ಸ್ವೀಕರಿಸುವುದಲ್ಲ. ‘ಸ್ವಯಂ’ ಭಗವಂತನಿಗೆ ಶರಣಾಗಬೇಕು. ಕಾರಣ- ‘ಸ್ವಯಂ’ ಶರಣಾಗತವಾದರೆ ಮನ, ಬುದ್ದಿ, ಇಂದ್ರಿಯಗಳು, ಶರೀರ ಮುಂತಾದವೂ ಕೂಡ ಅದರಲ್ಲೇ ಬಂದುಬಿಡುತ್ತದೆ; ಬೇರೆಯಾಗಿ ಉಳಿಯುವುದಿಲ್ಲ.</p>
<p class="Text"><span class="char-style-override-3">‘ಅಹಂ ತ್ವಾ ಸರ್ವಪಾಪೇಭ್ಯೋ ಮೋಕ್ಷಯಿಷ್ಯಾಮಿ ಮಾ ಶುಚಃ’</span> - ಮೊದಲನೇ ಅಧ್ಯಾಯದಲ್ಲಿ ಅರ್ಜುನನು ಯಾವ ಯುದ್ಧದಿಂದ ಪಾಪಗಳುಂಟಾಗುವ ಮಾತನ್ನು ಹೇಳಿದ್ದನೋ, ಆ ಪಾಪಗಳಿಂದ ಬಿಡುಗಡೆ ಹೊಂದಲು ಭಗವಂತನು ಪ್ರಲೋಭನೆಯನ್ನೊಡ್ಡುತ್ತಿದ್ದಾನೆ ಎಂದು ಇಲ್ಲಿ ಯಾರಾದರೂ ತಿಳಿಯಬಹುದು. ಆದರೆ ಈ ಮಾನ್ಯತೆ ಯುಕ್ತಿಸಂಗತವಲ್ಲ; ಏಕೆಂದರೆ ಅರ್ಜುನನು ಸರ್ವಥಾ ಭಗವಂತನಿಗೆ ಶರಣಾದಾಗ ಅವನ ಪಾಪಗಳು ಹೇಗೆ ಉಳಿಯಬಲ್ಲವು?<span class="char-style-override-4">** </span>ಮತ್ತು ಅವನಿಗಾಗಿ ಪ್ರಲೋಭನೆಯನ್ನು ಹೇಗೆ ಒಡ್ಡಲಾದೀತು? ಅರ್ಥಾತ್-ಅವನಿಗಾಗಿ ಪ್ರಲೋಭನೆಯನ್ನು ಕೊಡಲಾಗುವುದೇ ಇಲ್ಲ. ಪಾಪಗಳಿಂದ ಮುಕ್ತನಾಗಿಸುವ ಪ್ರಲೋಭನೆಯನ್ನು ಕೊಡುವುದಿದ್ದರೆ ಅವನು ಶರಣಾಗತನಾಗುವ ಮೊದಲೇ ಕೊಡಬಹುದಿತ್ತು, ಶರಣಾಗತನಾದ ಮೇಲೆ ಅಲ್ಲ.</p>
<p class="Footnote-Shloka"><span class="char-style-override-5">**</span> ಸನಮುಖ ಹೋಇ ಜೀವ ಮೊಹಿ ಜಬಹೀ<span class="char-style-override-5">ಂ</span> । ಜನ್ಮ ಕೋಟಿ ಅಘ ನಾಸಹಿ<span class="char-style-override-5">ಂ</span> ತಬಹೀ<span class="char-style-override-5">ಂ</span> ॥</p>
<p class="Footnotes-Right">(ಮಾನಸ 5/44/1)</p>
<p class="Text">‘ನಾನು ನಿನ್ನನ್ನು ಎಲ್ಲ ಪಾಪಗಳಿಂದ ಮುಕ್ತನಾಗಿಸುವೆನು’ - ಇದರ ಭಾವ-ನೀನು ಎಲ್ಲ ಧರ್ಮಗಳ ಆಶ್ರಯವನ್ನು ಬಿಟ್ಟು ನನಗೆ ಶರಣಾದಾಗ ಮತ್ತು ಶರಣಾದ ಮೇಲೆಯೂ ನಿನ್ನ ಭಾವಗಳಲ್ಲಿ, ವೃತ್ತಿಗಳಲ್ಲಿ, ಆಚರಣೆಗಳಲ್ಲಿ ವ್ಯತ್ಯಾಸವಾಗದಿದ್ದರೆ ಅರ್ಥಾತ್ - ಅವುಗಳಲ್ಲಿ ಸುಧಾರಣೆ ಆಗದಿದ್ದರೆ; ಭಗವತ್ಪ್ರೇಮ, ಭಗವದ್ದರ್ಶನ ಇತ್ಯಾದಿಗಳಾಗದಿದ್ದರೆ ಮತ್ತು ತನ್ನಲ್ಲಿ ಅಯೋಗ್ಯತೆ, ಅನಧಿಕಾರತೆ, ನಿರ್ಬಲತೆ ಇವುಗಳು ಕಂಡು ಬಂದರೂ ಕೂಡ ಅವುಗಳಿಂದ ನೀನು ಚಿಂತಿಸಬೇಡ, ಭಯಪಡಬೇಡ. ಕಾರಣ-ನೀನು ನನ್ನಲ್ಲಿ ಅನನ್ಯ ಶರಣಾದಾಗ ಆ ಕೊರತೆ ನಿನ್ನದು ಹೇಗೆ ಇದ್ದೀತು? ಅದನ್ನು ಸುಧಾರಿಸುವುದು ನಿನ್ನ ಕೆಲಸ ಹೇಗಾದೀತು? ಆ ಕೊರತೆ ನನ್ನ ಕೊರತೆಯಾಗಿದೆ. ಈಗ ಆ ಕೊರತೆಗಳನ್ನು ದೂರಗೊಳಿಸುವುದು, ಅವನ್ನು ಸುಧಾರಿಸುವುದು ನನ್ನ ಕೆಲಸವಾಗಿದೆ. ನಿನಗಾದರೋ ಒಂದೇ ಕೆಲಸವಿದೆ-ಅದು ನಿರ್ಭಯ, ನಿಃಶೋಕ, ನಿಶ್ಚಿಂತ ಮತ್ತು ನಿಃಶಂಕನಾಗಿ ನನ್ನ ಚರಣದಲ್ಲಿ ಬಿದ್ದಿರುವುದು. ಆದರೆ ನಿನ್ನಲ್ಲಿ ಭಯ, ಚಿಂತೆ, ಭ್ರಮೆ, ಇತ್ಯಾದಿ ದೋಷಗಳು ಬಂದರೆ ಶರಣಾಗತಿಯಲ್ಲಿ ಬಾಧಕವಾದಾವು ಮತ್ತು ಎಲ್ಲ ಭಾರ ನಿನ್ನಮೇಲೆ ಬಂದು ಹೋದೀತು. ಶರಣಾಗತನಾಗಿ ತನ್ನ ಮೇಲೆ ಭಾರವನ್ನು ಹೊರುವುದು ಶರಣಾಗತಿಯಲ್ಲಿ ಕಲಂಕವಾಗಿದೆ. ವಿಭೀಷಣನು ಭಗವಾನ್ ಶ್ರೀರಾಮನ ಚರಣಗಳಲ್ಲಿ ಶರಣಾಗತನಾದಾಗ ಮತ್ತೆ ವಿಭೀಷಣನ ದೋಷಗಳನ್ನು ಭಗವಂತನು ತನ್ನ ದೋಷವೆಂದೇ ತಿಳಿಯುತ್ತಾನೆ. ಒಮ್ಮೆ ವಿಭೀಷಣನು ಸಮುದ್ರವನ್ನು ದಾಟಿ ಬಂದು ಅಲ್ಲಿ ವಿಪ್ರಘೋಷ ಎಂಬ ಊರಿನಲ್ಲಿ ಅವನಿಂದ ಒಂದು ಅಜ್ಞಾತ ಬ್ರಹ್ಮಹತ್ಯೆ ನಡೆಯಿತು. ಇವರ ಕುರಿತು ಅಲ್ಲಿಯ ಬ್ರಾಹ್ಮಣರು ಒಟ್ಟಾಗಿ ವಿಭೀಷಣನನ್ನು ಹಿಡಿದು ತುಂಬಾ ಹೊಡೆದರೂ ಅವನು ಸಾಯಲಿಲ್ಲ. ಮತ್ತೆ ಬ್ರಾಹ್ಮಣರು ಅವನನ್ನು ಸಂಕೋಲೆಗಳಿಂದ ಬಂಧಿಸಿ ಒಂದು ಗುಹೆಯೊಳಗೆ ಕೊಂಡುಹೋಗಿ ಕೂಡಿ ಹಾಕಿದರು. ಶ್ರೀರಾಮನಿಗೆ ವಿಭೀಷಣನು ಬಂಧಿತನಾದ ವಿಯಷ ತಿಳಿದಾಗ ಅವನು ಪುಷ್ಟಕವಿಮಾನದ ಮೂಲಕ ತತ್ಕಾಲ ವಿಪ್ರಘೋಷ ಊರಿಗೆ ತಲುಪಿದನು. ಅಲ್ಲಿ ವಿಭೀಷಣನನ್ನು ಹುಡುಕಿ ಅವನ ಬಳಿಗೆ ಹೋದನು. ಬ್ರಾಹ್ಮಣರು ಶ್ರೀರಾಮನ ಆದರ ಸತ್ಕಾರ ತುಂಬಾ ಮಾಡಿದರು ಮತ್ತು ಹೇಳಿದರು- ಮಹಾರಾಜಾ! ಇವನು ಬ್ರಹ್ಮಹತ್ಯೆಯನ್ನು ಮಾಡಿಬಿಟ್ಟಿರುವನು. ಅದಕ್ಕಾಗಿ ನಾವು ತುಂಬಾ ಹೊಡೆದರೂ ಇವನು ಸತ್ತಿಲ್ಲ! ಆಗ ಶ್ರೀರಾಮನು ಹೇಳಿದನು- ಬ್ರಾಹ್ಮಣರೇ! ವಿಭೀಷಣನಿಗೆ ನಾನು ಕಲ್ಪದವರೆಗಿನ ಆಯುಸ್ಸನ್ನು ರಾಜ್ಯವನ್ನು ಕೊಟ್ಟಿರುವೆನು. ಅವನು ಹೇಗೆ ಸಾಯಬಲ್ಲನು. ಅವನನ್ನು ಕೊಲ್ಲುವ ಆವಶ್ಯಕತೆಯಾದರೂ ಏನಿದೆ? ಅವನಾದರೋ ನನ್ನ ಭಕ್ತನಾಗಿದ್ದಾನೆ. ಭಕ್ತನಿಗಾಗಿ ಸ್ವತಃ ನಾನು ಸಾಯಲು ಸಿದ್ಧನಿದ್ದೇನೆ. ದಾಸನ ಅಪರಾಧದ ಹೊಣೆ ನಿಜವಾಗಿ ಅವನ ಒಡೆಯನ ಮೇಲೆ ಇರುತ್ತದೆ, ಅರ್ಥಾತ್-ಒಡೆಯನೇ ಆ ಶಿಕ್ಷೆಗೆ ಪಾತ್ರನಾಗುತ್ತಾನೆ. ಆದ್ದರಿಂದ ವಿಭೀಷಣನ ಬದಲಾಗಿ ನೀವುಗಳು ನನಗೆ ಶಿಕ್ಷೆ ಕೊಡಿರಿ.<span class="char-style-override-4">+</span> ಭಗವಂತನ ಈ ಶರಣಾಗತ ವತ್ಸಲತೆಯನ್ನು ಕಂಡು ಎಲ್ಲ ಬ್ರಾಹ್ಮಣರು ಆಶ್ಚರ್ಯಚಕಿತರಾದರು ಮತ್ತು ಅವರೆಲ್ಲರೂ ಭಗವಂತನಿಗೆ ಶರಣಾದರು.</p>
<p class="Footnote-Shloka"><span class="char-style-override-5">+</span> ವರಂ ಮಮೈವ ಮರಣಂ ಮದ್ಭಕ್ತೋ ಹನ್ಯತೇ ಕಥಮ್ ।</p>
<p class="Footnote-Shloka">ರಾಜ್ಯಮಾಯುರ್ಮಯಾ ದತ್ತಂ ತಥೈವ ಸ ಭವಿಷ್ಯತಿ ॥</p>
<p class="Footnote-Shloka">ಭೃತ್ಯಾಪರಾಧೇ ಸರ್ವತ್ರ ಸ್ವಾಮಿನೋ ದಂಡ ಇಷ್ಯತೇ ।</p>
<p class="Footnote-Shloka">ರಾಮವಾಕ್ಯಂ ದ್ವಿಜಾಃ ಶ್ರುತ್ವಾ ವಿಸ್ಮಯಾದಿದಮಬ್ರುವನ್ ॥</p>
<p class="Footnotes-Right">(ಪದ್ಮ-ಪಾತಾಳ-104/150-151)</p>
<p class="Text"><span class="char-style-override-3">ತಾತ್ಪರ್ಯ -</span> ‘ನಾನು ಭಗವಂತನವನಾಗಿದ್ದೇನೆ ಮತ್ತು ಭಗವಂತನು ನನ್ನವನಾಗಿದ್ದಾನೆ’ - ಈ ಆತ್ಮೀಯತೆಯ ಮುಂದೆ ಯೋಗ್ಯತೆ, ಪಾತ್ರತೇ, ಅಧಿಕಾರ ಇತ್ಯಾದಿಗಳೂ ಯಾವುದೂ ಇಲ್ಲ. ಇದು ಎಲ್ಲ ಸಾಧನೆಗಳ ಸಾರವಾಗಿದೆ. ಸಣ್ಣ ಮಗು ಕೂಡ ವಾತ್ಸಲ್ಯದ ಬಲದ ಮೇಲೆ ಅರ್ಧರಾತ್ರಿಯಲ್ಲಿ ಇಡೀ ಮನೆಯನ್ನೇ ಕುಣಿಸಿ ಬಿಡುತ್ತದೆ, ಅರ್ಥಾತ್-ಅದು ರಾತ್ರಿಯಲ್ಲಿ ಅಳತೊಡಗಿದಾಗ ಮನೆಯವರೆಲ್ಲರೂ ಎದ್ದು ಅದನ್ನು ಸಮಾಧಾನ ಪಡಿಸುತ್ತಾರೆ. ಅದಕ್ಕಾಗಿ ಶರಣಾಗತ ಭಕ್ತನು ತನ್ನ ಯೋಗ್ಯತೆ ಇತ್ಯಾದಿಗಳ ಕಡೆ ನೋಡದೆ ಭಗವಂತನೊಂದಿಗಿರುವ ಆತ್ಮೀಯತೆಯ ಕಡೆಗೇ ನೋಡುತ್ತಾ ಇರಬೇಕು.</p>
<p class="Text"><span class="char-style-override-3">‘ಮಾ ಶುಚಃ’</span> ಇದರ ತಾತ್ಪರ್ಯ-</p>
<p class="Text">(1) ನನ್ನಲ್ಲಿ ಶರಣಾಗಿ ನೀನು ಚಿಂತಿಸಿದರೆ ಇದು ನನ್ನ ಕುರಿತು ಅಪರಾಧವಾಗಿದೆ, ನಿನ್ನ ಅಭಿಮಾನವಾಗಿದೆ ಮತ್ತು ಶರಣಾಗತಿಯಲ್ಲಿ ಕಲಂಕವಾಗಿದೆ.</p>
<p class="Text">ನನ್ನಲ್ಲಿ ಶರಣಾಗಿಯೂ ನನ್ನ ಪೂರ್ಣ ವಿಶ್ವಾಸ, ಭರವಸೆ ಇಡದಿರುವುದೇ ನನ್ನ ಕುರಿತು ಅಪರಾಧವಾಗಿದೆ. ತನ್ನ ದೋಷಗಳಿಂದ ಚಿಂತಿಸುವುದು ನಿಜವಾಗಿ ತನ್ನ ಬಲದ ಅಭಿಮಾನವಾಗಿದೆ; ಏಕೆಂದರೆ, ದೋಷಗಳನ್ನು ಇಲ್ಲವಾಗಿಸಲು ತನ್ನ ಸಾಮಾರ್ಥ್ಯ ಕಂಡು ಬರುವುದರಿಂದಲೇ ಅವನ್ನು ಇಲ್ಲವಾಗಿಸುವ ಚಿಂತೆಯಾಗುತ್ತದೆ. ದೋಷಗಳನ್ನು ಅಳಿಸಿಹಾಕಲು ಚಿಂತೆಯಾಗದೆ ದುಃಖವಾದರೆ, ದುಃಖವಾಗುವುದು ಇಷ್ಟೊಂದು ದೋಷವಲ್ಲ. ಸಣ್ಣ ಮಗುವಿನ ಹತ್ತಿರ ನಾಯಿ ಬಂದರೆ ಅದು ನಾಯಿಯನ್ನು ನೋಡಿ ಅಳುತ್ತದೆ, ಚಿಂತಿಸುವುದಿಲ್ಲ. ಹೀಗೆಯೇ ದೋಷಗಳು ಕೆಟ್ಟದೆನಿಸುವುದು ದೋಷವಾಗಿರದೆ ಚಿಂತಿಸುವುದು ದೋಷವಾಗಿದೆ. ಚಿಂತೆ ಮಾಡುವುದರ ಅರ್ಥ-ತನ್ನೊಳಗೆ ಅಡಗಿರುವ ತನ್ನ ಬಲದ ಆಶ್ರಯವಾಗಿದೆ<span class="char-style-override-4">* </span>ಮತ್ತು ಇದೇ ನಿನ್ನ ಅಭಿಮಾನವಾಗಿದೆ. ನನ್ನ ಭಕ್ತನಾಗಿಯೂ ನೀನು ಚಿಂತಿಸುತ್ತಿರುವೆಯಾದರೆ ನಿನ್ನ ಚಿಂತೆ ಹೇಗೆ ದೂರಾಗಬಹುದು? ಜನರು ನೋಡಿದರೆ ಇವನು ಭಗವಂತನ ಭಕ್ತನಾಗಿದ್ದು ಚಿಂತಿಸುತ್ತಿದ್ದಾನೆ! ಭಗವಂತನು ಇವನ ಚಿಂತೆಯನ್ನು ಅಳಿಸುವುದಿಲ್ಲವೇ ಎಂದು ಹೇಳುವರು. ನೀನು ನನ್ನಲ್ಲಿ ವಿಶ್ವಾಸವಿಡದೆ ಚಿಂತೆಮಾಡಿದರೆ ಕೊರತೆ ನಿನ್ನದಾಗಿದೆ ಮತ್ತು ಕಳಂಕ ಬರುತ್ತದೆ ನನ್ನ ಮೇಲೆ, ನನ್ನ ಶರಣಾಗತಿಯ ಮೇಲೆ ಇದನ್ನು ನೀನು ಬಿಟ್ಟಬಿಡು.</p>
<p class="Footnotes"><span class="char-style-override-5">* </span>ಕೌರವರ ಸಭೆಯಲ್ಲಿ ದ್ರೌಪದಿಯ ಸೀರೆ ಸೆಳೆಯಲ್ಪಟ್ಟಾಗ ದ್ರೌಪದಿಯು ತನ್ನ ಸೀರೆಯನ್ನು ಕೈಗಳಿಂದ, ಹಲ್ಲುಗಳಿಂದ ಹಿಡಿದುಕೊಳ್ಳುತ್ತಾಳೆ ಮತ್ತು ಭಗವಂತನನ್ನು ಕರೆಯುತ್ತಾಳೆ. ತನ್ನ ಬಲದ ಆಶ್ರಯವಿರುವಾಗ ಭಗವಂತನನ್ನು ಕರೆಯುವುದರಿಂದ ಅವನು ಬರುವುದರಲ್ಲಿ ವಿಳಬಂವಾಗುತ್ತದೆ. ಆದರೆ ದ್ರೌಪದಿಯು ತನ್ನ ಉದ್ಯೋಗವನ್ನು ಸರ್ವಥಾ ಬಿಟ್ಟು ಭಗವಂತನ ಮೇಲೆಯೇ ನಿರ್ಭರವಾದಾಗ ದುಃಶಾಸನನು ಬಟ್ಟೆಯನ್ನು ಸೆಳೆದು - ಸೆಳೆದು ಬಳಲಿ ಹೋಗುತ್ತಾನೆ. ಸೀರೆಗಳ ರಾಶಿಯೇ ಬೀಳುತ್ತದೆ. ಆದರೆ ದ್ರೌಪದಿಯ ಯಾವುದೇ ಅಂಗವು ಬಯಲಾಗಲಿಲ್ಲ.</p>
<p class="Text">(2) ನಿನ್ನ ಭಾವ, ವೃತ್ತಿಗಳು, ಆಚರಣ ಶುದ್ಧವಾಗಿಲ್ಲವಾದರೂ ಕೂಡ ನೀನು ಇವುಗಳ ಚಿಂತೆ ಮಾಡಬೇಡ. ಇವುಗಳ ಚಿಂತೆ ನಾನು ಮಾಡುವೆನು.</p>
<p class="Text">(3) ಎರಡನೇ ಅಧ್ಯಾಯದ 7ನೇ ಶ್ಲೋಕದಲ್ಲಿ ಅರ್ಜುನನು ಭಗವಂತನಲ್ಲಿ ಶರಣಾಗುತ್ತಾನೆ ಮತ್ತು ಪುನಃ 8ನೇ ಶ್ಲೋಕದಲ್ಲಿ- ಈ ಭೂಮಂಡಲದ ಧನ-ಧಾನ್ಯ ಸಂಪನ್ನ ನಿಷ್ಕಂಟಕ ರಾಜ್ಯ ದೊರೆತರೂ ಅಥವಾ ದೇವತೆಗಳ ಆಧಿಪತ್ಯ ದೊರೆತರೂ ಕೂಡ ಇಂದ್ರಿಯಗಳನ್ನು ಸೊರಗಿಸುವ ನನ್ನ ಶೋಕವು ದೂರವಾಗಲಾರದು ಎಂದು ಹೇಳುತ್ತಾನೆ. ಭಗವಂತನು ನೀನು ಹೇಳುವುದು ಸರಿಯಾಗಿದೆ; ಏಕೆಂದರೆ ಭೌತಿಕ ನಾಶವುಳ್ಳ ಪದಾರ್ಥಗಳ ಸಂಬಂಧದಿಂದ ಯಾರ ಶೋಕವು ಎಂದೂ ದೂರವಾಗಲಿಲ್ಲ, ಆಗಲಾರದು, ಆಗುವ ಸಂಭವವೂ ಇಲ್ಲ. ಆದರೆ ನನ್ನಲ್ಲಿ ಶರಣಾಗಿ ಶೋಕಿಸುವುದು ನಿನ್ನ ಭಾರೀ ದೊಡ್ಡ ತಪ್ಪು ಆಗಿದೆ. ನೀನು ನನ್ನಲ್ಲಿ ಶರಣಾಗಿಯೂ ಭಾರವನ್ನು ತನ್ನ ಮೇಲೆ ಹೊತ್ತಿರುವೆಯಲ್ಲ! ಎಂದು ಹೇಳುವಂತಿದೆ.</p>
<p class="Text">(4) ಶರಣಾಗತನಾದ ಮೇಲೆ ಭಕ್ತನು ಲೋಕ-ಪರಲೋಕ, ಸದ್ಗತಿ-ದುರ್ಗತಿ ಇತ್ಯಾದಿಗಳ ಯಾವುದೇ ಮಾತಿನ ಚಿಂತೆ ಮಾಡಬಾರದು. ಈ ವಿಷಯದಲ್ಲಿ ಯಾರೋ ಭಕ್ತನು ಹೇಳಿರುವನು-</p>
<p class="Shlok">ದಿವಿ ವಾ ಭುವಿ ವಾ ಮಮಾಸ್ತು ವಾಸೋ</p>
<p class="Shlok">ನರಕೇ ವಾ ನರಕಾಂತಕ ಪ್ರಕಾಮಮ್ ।</p>
<p class="Shlok">ಅವಧೀರಿತ ಶಾರದಾರವಿಂದೌ</p>
<p class="Shlok">ಚರಣೌ ತೇ ಮರಣೇಽಪಿ ಚಿಂತಯಾಮಿ ॥</p>
<p class="Text para-style-override-2">ಹೇ ನರಕಾಸುರನನ್ನು ಕೊಂದಿರುವ ಪ್ರಭೋ! ನೀನು ನನಗೆ ಬೇಕಾದರೆ ಸ್ವರ್ಗದಲ್ಲಿರಿಸು, ಬೇಕಾದರೆ ಭೂ ಮಂಡಲದಲ್ಲಿ ಇರಿಸು, ಬೇಕಾದರೆ ಯಥೇಚ್ಛ ನರಕದಲ್ಲಿ ಇರಿಸು ಅರ್ಥಾತ್-ನೀನು ಬಯಸಿದಲ್ಲಿ ಇರಿಸು. ಏನು ಮಾಡಬೇಕೆಂದು ಬಯಸುವೆಯೋ ಅದನ್ನು ಮಾಡು. ಈ ವಿಷಯದಲ್ಲಿ ನಾನು ಏನೂ ಹೇಳುವುದಿಲ್ಲ. ಶರತ್ ಋತುವಿನ ಕಮಲದ ಶೋಭೆಯನ್ನು ತಿರಸ್ಕರಿಸುವ ನಿನ್ನ ಅತಿ ಸುಂದರ ಚರಣಗಳ ಚಿಂತನೆ ಮೃತ್ಯುವಿನಂತಹ ಭಯಂಕರ ಅವಸ್ಥೆಯಲ್ಲಿಯೂ ಚಿಂತಿಸುತ್ತೇನೆ; ನಿನ್ನ ಚರಣಗಳನ್ನು ಮರೆಯದಂತೆ ಮಾಡು.<span></span></p>


<p class="Page-Break"> </p>
<p class="Chapter-Heading" id="toc_marker-4">ಶರಣಾಗತಿ-ಸಂಬಂಧೀ ವಿಶೇಷ ವಿಚಾರ</p>
<p class="Text">ಶರಣಾಗತ ಭಕ್ತನು ‘ನಾನು ಭಗವಂತನವನಾಗಿದ್ದೇನೆ, ಭಗವಂತನು ನನ್ನವನಾಗಿದ್ದಾನೆ’ ಈ ಭಾವವನ್ನು ದೃಢವಾಗಿಸಿಕೊಂಡರೆ, ಸ್ವೀಕರಿಸಿದರೆ ಅವನ ಭಯ, ಶೋಕ, ಚಿಂತೆ, ಶಂಕೆ ಇತ್ಯಾದಿ ದೋಷಗಳ ಬೇರು ಕತ್ತರಿಸಿ ಹೋಗುತ್ತವೆ, ಅರ್ಥಾತ್-ದೋಷಗಳ ಆಧಾರ ಅಳಿದು ಹೋಗುತ್ತದೆ. ಕಾರಣ-ಭಕ್ತಿಯ ದೃಷ್ಟಿಯಿಂದ ಎಲ್ಲ ದೋಷಗಳೂ ಭಗವಂತನ ವಿಮುಖತೆಯಲ್ಲೆ ನಿಂತಿವೆ.</p>
<p class="Text">ಭಗವಂತನಿಗೆ ಸಮ್ಮುಖನಾದಾಗಲೂ ಪ್ರಪಂಚ ಮತ್ತು ಶರೀರದ ಆಶ್ರಯದ ಸಂಸ್ಕಾರಗಳು ಇರುತ್ತವೆ. ಅವು ಭಗವಂತನ ಸಂಬಂಧದ ದೃಢತೆಯಾದಾಗ ಅಳಿದು ಹೋಗುತ್ತವೆ.<span class="char-style-override-5">+</span> ಅವುಗಳು ಇಲ್ಲವಾದಾಗ ಎಲ್ಲ ದೋಷಗಳೂ ಇಲ್ಲವಾಗುತ್ತವೆ.</p>
<p class="Footnotes"><span class="char-style-override-5">+</span> ಭಗವಂತನ ಸಂಬಂಧದ ದೃಢತೆಯಾದಾಗ ಸಂಸಾರ-ಶರೀರದ ಆಶ್ರಯವು ಸರ್ವಥಾ ಇರದಿದ್ದಾಗ ಬದುಕುವ ಆಸೆ, ಸಾಯುವ ಭಯ, ಮಾಡುವ ರಾಗ, ಪಡೆಯುವ ಲಾಲಸೆ-ಈ ನಾಲ್ಕೂ ಇರುವುದಿಲ್ಲ.</p>
<p class="Text">ಸಂಬಂಧವು ದೃಢವಾಗುವುದೆಂದರೇನು? ಭಯ, ಶೋಕ, ಚಿಂತೆ, ಶಂಕೆ, ಪರೀಕ್ಷೆ ಮತ್ತು ವಿಪರೀತ ಭಾವನೆ ಆಗದಿರುವುದೇ ಸಂಬಂಧವು ದೃಢವಾಗುವುದಾಗಿದೆ. ಈಗ ಇದರ ಕುರಿತು ವಿಚಾರ ಮಾಡುವಾ.</p>
<p class="Text">(1) <span class="char-style-override-3">ನಿರ್ಭಯವಾಗುವುದು</span> - ಆಚರಣೆಗಳ ಕೊರತೆ ಇರುವುದರಿಂದ ಆಂತರಿಕ ಭಯ ಉಂಟಾಗುತ್ತದೆ ಮತ್ತು ಹಾವು, ಚೇಳು, ಹುಲಿ ಇತ್ಯಾದಿಗಳಿಂದ ಹೊರಗಿನ ಭಯ ಉಂಟಾಗುತ್ತದೆ. ಶರಣಾಗತ ಭಕ್ತನ ಇವೆರಡೂ ಭಯಗಳು ಇಲ್ಲವಾಗುತ್ತವೆ. ಇಷ್ಟೇ ಅಲ್ಲ, ಪತಂಜಲಿಯವರು ಹೇಳಿದ ಮೃತ್ಯುವಿನ ಭಯವನ್ನು ಐದನೇ ಕ್ಲೇಶವೆಂದು ತಿಳಿಯುತ್ತಾರೆ<span class="char-style-override-4">*</span> ಹಾಗೂ ಅದು ದೊಡ್ಡ-ದೊಡ್ಡ ವಿದ್ವಾಂಸರಿಗೂ ಆಗುತ್ತದೆ ಆ ಭಯವೂ ಪೂರ್ಣವಾಗಿ ಇಲ್ಲವಾಗುತ್ತದೆ.<span class="char-style-override-4">**</span></p>
<p class="Footnote-Shloka"><span class="char-style-override-5">*</span> ‘ಅವಿದ್ಯಾಸ್ಮಿತಾರಾಗದ್ವೇಷಾಭಿನಿವೇಶಾಃ ಕ್ಲೇಶಾಃ’ ।</p>
<p class="Footnotes-Right">(ಯೋಗದರ್ಶನ 2/3)</p>
<p class="Footnote-Shloka">ಸ್ವರಸವಾಹೀ ವಿದುಷೋಽಪಿ ತಥಾರೂಢೋಽಭಿನಿವೇಶಃ ।</p>
<p class="Footnotes-Right">(ಯೋಗದರ್ಶನ 2/9)</p>
<p class="Footnote-Shloka"><span class="char-style-override-5">**</span> ತಥಾ ನ ತೇ ಮಾಧವ ತಾವಕಾಃ ಕ್ಚಚಿದ್ ಭ್ರಶ್ಯಂತಿ ಮಾರ್ಗಾತ್ತ್ವಯಿ ಬದ್ಧಸೌಹೃದಾಃ ।</p>
<p class="Footnote-Shloka">ತ್ವಯಾಭಿಗುಪ್ತಾ ವಿಚರಂತಿ ನಿರ್ಭಯಾ ವಿನಾಯಕಾ ನೀಕಪಮೂರ್ಧಸು ಪ್ರಭೋ ॥</p>
<p class="Footnotes-Right">(ಶ್ರೀಮದ್ಭಾಗವತ 10/2/33)</p>
<p class="Footnotes">ಭಗವಂತಾ! ಯಾರು ನಿನ್ನ ಭಕ್ತರಾಗಿದ್ದಾರೋ, ಯಾರಿಗೆ ನಿನ್ನ ಚರಣಗಳಲ್ಲಿ ತನ್ನ ನಿಜವಾದ ಪ್ರೀತಿ ನೆಟ್ಟಿದೆಯೋ, ಅವರು ಎಂದೂ ಜ್ಞಾನಾಭಿಮಾನಿಗಳಂತೆ ತಮ್ಮ ಸಾಧನೆಯಿಂದ ಪತನರಾಗುವುದಿಲ್ಲ. ಪ್ರಭುವೇ! ಅವರು ದೊಡ್ಡ-ದೊಡ್ಡ ವಿಘ್ನವನ್ನೊಡ್ಡುವ ಸೇನೆಯ ಸರದಾರರ ತಲೆಯ ಮೇಲೆ ಕಾಲಿಟ್ಟು ನಿರ್ಭಯರಾಗಿ ವಿಚರಿಸುತ್ತಾರೆ, ಯಾವುದೇ ವಿಘ್ನವು ಅವರ ಮಾರ್ಗದಲ್ಲಿ ತಡೆಯನ್ನು ಒಡ್ಡಲಾರದು.</p>
<p class="Text">ಈಗ ನನ್ನ ವೃತ್ತಿಗಳು ಹಾಳಾಗಿ ಹೋದಾವು! ಇಂತಹ ಭಯದ ಭಾವವನ್ನೂ ಕೂಡ ಸಾಧಕನು ಒಳಗಿನಿಂದ ತೆಗೆದು ಹಾಕಬೇಕು; ಏಕೆಂದರೆ, ‘ನಾನು ಭಗವಂತನ ಕೃಪೆಯಲ್ಲಿ ಮುಳುಗಿ ಹೋಗಿದ್ದೇನೆ, ಈಗ ನನಗೆ ಯಾವ ಮಾತಿನ ಭಯವೂ ಇಲ್ಲ. ಈ ವೃತ್ತಿಗಳನ್ನು ನನ್ನದೆಂದು ತಿಳಿಯುವುದರಿಂದಲೇ ನಾನು ಇವನ್ನು ಶುದ್ಧ ಮಾಡಲಾರದಾದೆ; ಏಕೆಂದರೆ ಇವನ್ನು ನನ್ನದೆಂದು ತಿಳಿಯುವುದೇ ಮಲಿನತೆಯಾಗಿದೆ- <span class="char-style-override-3">‘ಮಮತಾ ಮಲ ಜರಿ ಜಾಇ’</span> (ಮಾನಸ 7/117ಕ). ಆದ್ದರಿಂದ ಈಗ ನಾನು ಎಂದಿಗೂ ಇವುಗಳನ್ನು ನನ್ನದೆಂದು ತಿಳಿಯಲಾರೆ. ವೃತ್ತಿಗಳು ನನ್ನದು ಅಲ್ಲವೇ ಅಲ್ಲ ಎಂದಾಗ ನನಗೆ ಭಯವು ಯಾವ ಮಾತಿನದು? ಈಗಲಾದರೋ ಕೇವಲ ಭಗವಂತನ ಕೃಪೆಯೇ ಕೃಪೆ ಇದೆ! ಭಗವಂತನ ಕೃಪೆಯೇ ಸರ್ವತ್ರ ಪರಿಪೂರ್ಣವಾಗಿದೆ. ಇದು ತುಂಬಾ ಸಂತೋಷದ, ಪ್ರಸನ್ನತೆಯ ಮಾತಾಗಿದೆ.</p>
<p class="Text">ಭಗವಂತನಲ್ಲಿ ಶರಣಾಗಿ ಅವನ ಭಜನೆ ಮಾಡುವುದರಿಂದ ದ್ವೈತವಾಗಿ ಹೋದೀತು, ಅರ್ಥಾತ್- ಭಗವಂತ ಮತ್ತು ಭಕ್ತ ಇವರು ಎರಡಾಗುವರು ಮತ್ತು ಬೇರೆಯವರಿಂದ ಭಯವಾಗುತ್ತದೆ- <span class="char-style-override-3">‘ದ್ವಿತೀಯಾದ್ವೈ ಭಯಂ ಭವತಿ’</span> (ಬೃಹದಾರಣ್ಯಕ 1/4/2) ಎಂಬ ಶಂಕೆ ಕೆಲವರು ಮಾಡುತ್ತಾರೆ. ಆದರೆ ಈ ಶಂಕೆಯು ನಿರಾಧಾರವಾಗಿದೆ. ಭಯವು ಬೇರೆಯವರಿಂದೇನೋ ಆಗುತ್ತದೆ, ಆದರೆ ಆತ್ಮೀಯನಿಂದ ಭಯವಾಗುವುದಿಲ್ಲ, ಅರ್ಥಾತ್-ಭಯವು ಬೇರೆಯವರಿಂದ ಆಗುತ್ತದೆ ತನ್ನಿಂದ ಅಲ್ಲ. ಪ್ರಕೃತಿ ಮತ್ತು ಪ್ರಕೃತಿಯ ಕಾರ್ಯ ಶರೀರ-ಪ್ರಪಂಚ ಬೇರೆಯಾಗಿದೆ. ಅದಕ್ಕಾಗಿ ಇವುಗಳೊಂದಿಗೆ ಸಂಬಂಧ ವಿದ್ದಾಗಲೇ ಭಯವಾಗುತ್ತದೆ; ಏಕೆಂದರೆ, ಇವುಗಳೊಂದಿಗೆ ಸದಾ ಸಂಬಂಧವಿರಲಾರದು. ಕಾರಣ-ಪ್ರಕೃತಿ ಮತ್ತು ಪುರುಷರ ಸ್ವಭಾವ ಪೂರ್ಣವಾಗಿ ಬೇರೆ-ಬೇರೆಯಾಗಿದೆ. ಒಂದು ಜಡವಾಗಿದೆ ಇನ್ನೊಂದು ಚೇತನ, ಒಂದು ವಿಕಾರಿಯಾಗಿದೆ, ಇನ್ನೊಂದು ನಿರ್ವಿಕಾರಿ. ಒಂದು ಪರಿವರ್ತಶೀಲವಾಗಿದೆ, ಇನ್ನೊಂದು ಅಪರಿವರ್ತನ ಶೀಲವಾಗಿದೆ, ಒಂದು ಪ್ರಕಾಶ್ಯ, ಇನ್ನೊಂದು ಪ್ರಕಾಶಕವಾಗಿದೆ ಇತ್ಯಾದಿ.</p>
<p class="Text">ಭಗವಂತನು ದ್ವಿತೀಯನಲ್ಲ. ಅವನಾದರೋ ಆತ್ಮೀಯನಾಗಿದ್ದಾನೆ; ಏಕೆಂದರೆ, ಜೀವಿಯು ಅವನ ಸನಾತನ ಅಂಶನಾಗಿದ್ದಾನೆ, ಅವನ ಸ್ವರೂಪನಾಗಿದ್ದಾನೆ. ಆದ್ದರಿಂದ ಭಗವಂತನಿಗೆ ಶರಣಾದಾಗ ಅವನಿಂದ ಭಯ ಹೇಗಾಗಬಲ್ಲದು? ಅವನಿಗೆ ಶರಣಾದಾಗ ಮನುಷ್ಯನು ಎಂದೆಂದಿಗೂ ನಿರ್ಭಯನಾಗುತ್ತಾನೆ. ಸ್ಥೂಲ ದೃಷ್ಟಿಯಿಂದ ನೋಡಿದರೆ, ಮಗುವಿಗೆ ತಾಯಿಯಿಂದ ದೂರವಿದ್ದಾಗ ಭಯವಾಗುತ್ತದೆ, ಆದರೆ ತಾಯಿಯ ಮಡಿಲನ್ನು ಸೇರಿದಾಗ ಅದರ ಭಯ ಇಲ್ಲವಾಗುತ್ತದೆ; ಏಕೆಂದರೆ ತಾಯಿಯು ಅದಕ್ಕೆ ತನ್ನವಳಾಗಿದ್ದಾಳೆ. ಭಗವಂತನ ಭಕ್ತನು ಇದಕ್ಕಿಂತ ವಿಲಕ್ಷಣನಾಗಿರುತ್ತಾನೆ. ಕಾರಣ-ಮಗು ಮತ್ತು ತಾಯಿಯಲ್ಲಾದರೋ ಭೇದಭಾವ ಕಾಣುತ್ತದೆ, ಆದರೆ ಭಕ್ತ ಮತ್ತು ಭಗವಂತನಲ್ಲಿ ಭೇದಭಾವಕ್ಕೆ ಸಂಭವವೇ ಇಲ್ಲ.</p>
<p class="Text">(2) <span class="char-style-override-3">‘ನಿಃಶೋಕನಾಗುವುದು’</span> - ಕಳೆದುಹೋದ ಮಾತಿಗಾಗಿ ಶೋಕವಾಗುತ್ತದೆ. ಕಳೆದು ಹೋದ ಮಾತಿಗಾಗಿ ಶೋಕಿಸುವುದು ಭಾರೀದೊಡ್ಡ ತಪ್ಪಾಗಿದೆ; ಏಕೆಂದರೆ, ಏನಾಗ ಬೇಕಿತ್ತೋ ಅದು ಅವಶ್ಯಂಭಾವಿಯಾಗಿತ್ತು ಮತ್ತು ಏನು ಆಗಲಾರದೋ ಅದು ಎಂದೂ ಆಗಲಾರದು ಹಾಗೂ ಈಗ ಏನು ಆಗುತ್ತಿದೆಯೋ, ಅದು ಸರಿಯಾಗಿ (ವಾಸ್ತವಿಕ) ಆಗುತ್ತಲೇ ಇದೆ; ಮತ್ತೆ ಅದರಲ್ಲಿ ಶೋಕಿಸುವ ಯಾವ ಮಾತು ಇಲ್ಲ. ಪ್ರಭವಿನ ಈ ಮಂಗಲಮಯ ವಿಧಾನವನ್ನು ತಿಳಿದು ಕೊಂಡು ಶರಣಾಗತ ಭಕ್ತನು ಸದಾಕಾಲ ನಿಃಶೋಕನಾಗಿರುತ್ತಾನೆ; ಶೋಕವು ಅವನ ಬಳಿಗೆ ಬರುವುದೇ ಇಲ್ಲ.</p>
<p class="Text">(3)<span class="char-style-override-3"> ‘ನಿಶ್ಚಿಂತನಾಗುವುದು’ -</span> ಭಕ್ತನು ತನ್ನದೆಂದು ಒಪ್ಪಿಕೊಂಡ ವಸ್ತುಗಳ ಸಹಿತ ತನ್ನನ್ನೂ ಭಗವಂತನಿಗೆ ಸಮರ್ಪಿಸಿ ಕೊಂಡಾಗ ಅವನಿಗೆ ಲೌಕಿಕ-ಪಾರಲೌಕಿಕ ಕಿಂಚಿತ್ತಾದರೂ ಚಿಂತೆ ಆಗುವುದಿಲ್ಲ, ಅರ್ಥಾತ್-ಈಗ ಜೀವನ ನಿರ್ವಾಹ ಹೇಗಾದೀತು? ಎಲ್ಲಿ ಇರುವುದು? ನನ್ನ ಅವಸ್ಥೆ ಏನಾದೀತು? ಯಾವ ಗತಿಯಾದೀತು? ಇತ್ಯಾದಿ ಚಿಂತೆಗಳು ಖಂಡಿತವಾಗಿ ಇರುವುದಿಲ್ಲ.</p>
<p class="Text">ಭಗವಂತನಿಗೆ ಶರಣಾದ ಮೇಲೆ ಶರಣಾಗತ ಭಕ್ತನಲ್ಲಿ- ನನ್ನ ಜೀವನವು ಪ್ರಭುವಿಗೆ ಯೋಗ್ಯವಾಗಿ ಸುಂದರ ಮತ್ತು ಶುದ್ಧವಾಗದಿದ್ದರೆ ಭಕ್ತರ ಮಾತು ನನ್ನ ಆಚರಣೆಯಲ್ಲಿ ಎಲ್ಲಿ ಬಂತು? ಅರ್ಥಾತ್-ಬಂದಿಲ್ಲ; ಏಕೆಂದರೆ ನನ್ನ ವೃತ್ತಿಗಳು ಸರಿಯಾಗಿರುವುದಿಲ್ಲ ಎಂಬುದೊಂದು ಮಾತು ಬರುತ್ತದೆ. ವಾಸ್ತವವಾಗಿ ‘ನನ್ನದಾಗಿವೆ, ವೃತ್ತಿಗಳು’ ಹೀಗೆ ತಿಳಿಯುವುದೇ ದೋಷವಾಗಿದೆ, ವೃತ್ತಿಗಳು ಅಷ್ಟೊಂದು ದೋಷಿಗಳಲ್ಲ. ಮನ, ಬುದ್ಧಿ, ಇಂದ್ರಿಯಗಳು, ಶರೀರ ಇತ್ಯಾದಿ ಗಳಲ್ಲಿರುವ ತನ್ನತನವೇ ತಪ್ಪು ಆಗಿದೆ; ಏಕೆಂದರೆ, ನಾನು ಭಗವಂತನಿಗೆ ಶರಣಾ ದಾಗ, ಎಲ್ಲವನ್ನು ಅವನಿಗೆ ಅರ್ಪಿಸಿದಾಗ ಮತ್ತೆ ಮನ, ಬುದ್ಧಿ ಇತ್ಯಾದಿಗಳು ನನ್ನದಾಗಿ ಎಲ್ಲಿ ಉಳಿಯಿತು? ಅದಕ್ಕಾಗಿ ಶರಣಾಗತನು ಮನ ಬುದ್ಧಿ ಇತ್ಯಾದಿಗಳ ಅಶುದ್ಧಿಯ ಚಿಂತೆ ಎಂದೂ ಮಾಡಬಾರದು, ಅರ್ಥಾತ್-ನನ್ನ ವೃತ್ತಿಗಳು ಸರಿಯಾಗಿಲ್ಲ-ಇಂತಹ ಭಾವವನ್ನು ಎಂದೂ ತರಬಾರದು. ಯಾವುದೋ ಕಾರಣವಶ, ಅಚಾನಕ ಇಂತಹ ವೃತ್ತಿಗಳು ಬಂದು ಬಿಟ್ಟರೂ ಕೂಡ ಆರ್ತಭಾವದಿಂದ ಹೇ ನನ್ನೊಡೆಯಾ!</p>
<p class="Text">ಹೇ ನನ್ನ ಸ್ವಾಮಿಯೇ! ಕಾಪಾಡು! ಕಾಪಾಡು!! ಕಾಪಾಡು!!! ಹೀಗೆ ಪ್ರಭುವನ್ನು ಕರೆಯಬೇಕು; ಏಕೆಂದರೆ ಅವನು ನನ್ನೊಡೆಯನಾಗಿದ್ದಾನೆ, ನನ್ನ ಸ್ವಾಮಿಯು ಸರ್ವಸಮರ್ಥ ನಾಗಿದ್ದಾನೆ ಈಗ ನಾನು ಏಕೆ ಚಿಂತಿಸಲಿ? ಹಾಗೂ ಭಗವಂತನೂ ಹೇಳಿರುವನು- ನೀನು ಚಿಂತಿಸಬೇಡ <span class="char-style-override-3">(ಮಾ ಶುಚಃ)</span>. ಆದ್ದರಿಂದ ನಿಶ್ಚಿಂತನಾಗಿ ಮನಸ್ಸಿನಿಂದ ಭಗವಂತನ ಚರಣಗಳಲ್ಲಿ ಬಿದ್ದುಕೊಂಡು, ಭಗವಂತನಲ್ಲಿ ಹೇಳಿಬಿಡಬೇಕು. ಹೇನಾಥಾ! ಇದೆಲ್ಲವೂ ನಿನ್ನ ಕೈಯೊಳಗಿನ ಮಾತಾಗಿದೆ, ನಿನೇ ಬಲ್ಲೆ!</p>
<p class="Text">ಸರ್ವಸಮರ್ಥ ಪ್ರಭವಿಗೆ ಶರಣಾಗಿ ಚಿಂತೆಯನ್ನು ಮಾಡಿದರೆ ಇವೆರಡು ಮಾತುಗಳು ತುಂಬಾ ವಿರೋಧಿಯಾಗಿವೆ; ಏಕೆಂದರೆ, ಶರಣಾದರೆ ಚಿಂತೆ ಏತರದು? ಮತ್ತು ಚಿಂತೆಯಾದರೆ ಶರಣಾಗತಿ ಎಂತಹುದು? ಅದಕ್ಕಾಗಿ ಶರಣಾಗತನು-ಭಗವಂತನು- ‘ನಾನು ಎಲ್ಲ ಪಾಪಗಳಿಂದ ಬಿಡಿಸಿಬಿಡುತ್ತೇನೆ’ ಎಂದು ಹೇಳುವಾಗ, ಇಂತಹ ವೃತ್ತಿಗಳಿಂದ ಬಿಡುಗಡೆಗಾಗಿ ನಾನು ಏನಾದರು ಮಾಡಬೇಕಾದೀತೇ? ನಾನಾದರೋ ಸರಿ ನಿನ್ನವನೇ ಆಗಿದ್ದೇನೆ ಎಂದು ಯೋಚಿಸಬೇಕು. ಹೇ ಭಗವಂತಾ! ವೃತ್ತಿಗಳನ್ನು ನನ್ನವು ಎಂಬ ಭಾವ ನನ್ನಲ್ಲಿ ಎಂದೂ ಬಾರದಿರಲಿ, ಹೇನಾಥಾ! ಶರೀರ, ಮನ, ಬುದ್ಧಿ-ಇವುಗಳು ಎಂದೂ ನನ್ನವು ಎಂದು ಕಾಣದಿರಲಿ, ಆದರೂ ಹೇ ನಾಥಾ ಎಲ್ಲವನ್ನು ನಿನಗೆ ಕೊಟ್ಟಮೇಲೆಯೂ ಈ ಶರೀರಾದಿಗಳು ಎಂದಾದರು ನನ್ನವು ಎಂದು ಕಾಣುತ್ತವೆ; ಈಗ ಈ ಅಪರಾಧದಿಂದ ನನ್ನನ್ನು ಕಾಪಾಡು-ಹೀಗೆ ಹೇಳಿ ನಿಶ್ಚಿಂತವಾಗಿರಬೇಕು.</p>
<p class="Text">(4) <span class="char-style-override-3">ನಿಃಶಂಕನಾಗುವುದು</span> - ಭಗವಂತನ ಸಂಬಂಧದಲ್ಲಿ- ನಾನು ಭಗವಂತನವನಾಗಿದ್ದೇನೋ ಇಲ್ಲವೋ? ಭಗವಂತನು ನನ್ನನ್ನು ಸ್ವೀಕರಿಸಿರುವನೋ ಇಲ್ಲವೋ! ಎಂಬುದಾಗಿ ಎಂದೂ ಸಂದೇಹಪಡಬಾರದು. ನಾನಾದರೋ ಅನಾದಿಕಾಲದಿಂದ ಭಗವಂತನವನೇ ಆಗಿದ್ದೆ, ಭಗವಂತನವನೇ ಆಗಿದ್ದೇನೆ ಮತ್ತು ಮುಂದೆಯೂ ಸದಾಕಾಲ ಭಗವಂತನವನೇ ಆಗಿರುವೆನು ಎಂಬ ಮಾತನ್ನು ನೋಡಬೇಕು. ನಾನೇ ನನ್ನ ಮೂರ್ಖತೆಯಿಂದ ನನ್ನನ್ನು ಭಗವಂತನಿಂದ ಬೇರೆ-ವಿಮುಖನೆಂದು ತಿಳಿದಿದ್ದೆ. ಆದರೂ ನಾನು ಭಗವಂತನಿಂದ ಎಷ್ಟೇ ಬೇರೆ ಎಂದು ತಿಳಿದರೂ ಅವನಿಂದ ಬೇರೆಯಾಗಲಾರೆನು, ಆಗುವ ಸಂಭವವೂ ಇಲ್ಲ. ನಾನು ಭಗವಂತನಿಂದ ಬೇರೆಯಾಗಲು ಬಯಸಿದರೂ ಹೇಗೆ ಬೇರೆಯಾಗ ಬಲ್ಲೆನು? ಏಕೆಂದರೆ, ಭಗವಂತನೇ ಹೇಳಿರುವನು- ಈ ಜೀವಿಯು ನನ್ನದೇ ಅಂಶವಾಗಿದ್ದಾನೆ- ‘ಮಮಏವ ಅಂಶಃ’ (15/7). ಈ ಪ್ರಕಾರ ‘ನಾನು ಭಗವಂತನವನಾಗಿದ್ದೇನೆ ಮತ್ತು ಭಗವಂತ ನನ್ನವನಾಗಿದ್ದಾನೆ- ಈ ವಾಸ್ತವಿಕತೆಯ ಸ್ಮೃತಿ ಉಂಟಾಗುತ್ತಲೇ ಶಂಕೆಗಳು- ಸಂದೇಹ ಅಳಿದು ಹೋಗುತ್ತದೆ. ಶಂಕೆಗಳಿಗೆ- ಸಂದೇಹಗಳಿಗಾಗಿ ಕಿಂಚಿತ್ತಾದರೂ ಆಸ್ಪದವಿರುವುದಿಲ್ಲ.</p>
<p class="Text">5) <span class="char-style-override-3">ಪರೀಕ್ಷೆ ಮಾಡದಿರುವುದು </span>- ಭಗವಂತನಲ್ಲಿ ಶರಣಾಗಿ- ನಾನು ಭಗವಂತನಿಗೆ ಶರಣಾದರೆ ನನ್ನಲ್ಲಿ ಇಂತಿಂತಹ ಲಕ್ಷಣಗಳು ಇರಬೇಕಿತ್ತು ಎಂದು ಪರೀಕ್ಷೆ ಮಾಡಬಾರದು, ಇಂತಿಂತಹ ಲಕ್ಷಣಗಳು ನನ್ನಲ್ಲಿರದಿದ್ದರೆ ನಾನು ಭಗವಂತನಿಗೆ ಎಲ್ಲಿ ಶರಣಾದೆ? ಅಲ್ಲದೆ <span class="char-style-override-3">‘ಅದ್ವೇಷ್ಟಾ’</span> ಇತ್ಯಾದಿ (12/13 ರಿಂದ 19ರ ತನಕ) ಗುಣಗಳ ಕೊರತೆ ತನ್ನಲ್ಲಿ ಕಂಡರೆ, ನನ್ನಲ್ಲಿ ಈ ಕೊರತೆ ಹೇಗೆ ಉಳಿಯಿತು! ಎಂದು ಆಶ್ಚರ್ಯಪಡಬೇಕು.<span class="char-style-override-4">*</span> ಇಂತಹ ಭಾವ ಬರುತ್ತಲೇ ಈ ಕೊರತೆ ಉಳಿಯಲಾರದು, ಅಳಿದು ಹೋದೀತು. ಕಾರಣ-ಮೊದಲು ಅದ್ವೆಷ್ಟಾದಿ ಗುಣಗಳು ಎಷ್ಟು ಕಡಿಮೆಯಿತ್ತೋ ಅಷ್ಟು ಕಡಿಮೆ ಈಗಿಲ್ಲ ಇದು ಅವನ ಪ್ರತ್ಯಕ್ಷ ಅನುಭವವಾಗಿದೆ. ಶರಣಾಗತನಾದಾಗ ಭಕ್ತರಲ್ಲಿ ಇರುವ ಎಲ್ಲ ಲಕ್ಷಣಗಳು ಪ್ರಯತ್ನವಿಲ್ಲದೆ ಬರುತ್ತವೆ.</p>
<p class="Footnotes"><span class="char-style-override-5">*</span> ಇದನ್ನು ತಿಳಿಯಲು ಗ್ರಾಮೀಣ ಒಂದು ಕಥೆ ಇದೆ - ಓರ್ವ ತಾಯಿಗೆ ಮೂರು ಗಂಡುಮಕ್ಕಳಿದ್ದರು. ಹಿರಿಯರಿಬ್ಬರು ಕೆಲಸ ಕಾರ್ಯ ಮಾಡುತ್ತಿದ್ದರು. ಮೂರನೇಯ ಕಿರಿಯವನು ಸಾದಾ ಸರಳನಾಗಿದ್ದು ಮುಗ್ಧನಾಗಿದ್ದನು. ಅವರ ತಾಯಿ ಸತ್ತು ಹೋದಳು. ಹಿರಿಯರಿಬ್ಬರೂ ಕಿರಿಯವನಿಗೆ ಹೇಳಿದರು-ತಮ್ಮಾ! ನೀನು ಅಮ್ಮನ ಅಸ್ತಿಗಳನ್ನು ಗಂಗೆಯಲ್ಲಿ ಹಾಕಿ ಬಾ, ಈ ಕೆಲಸವೊಂದನ್ನು ಮಾಡು. ಅವನೆಂದ ಸರಿ. ಅವನು ಅಮ್ಮನ ಅಸ್ತಿಗಳನ್ನು ತೆಗೆದುಕೊಂಡು ಮನೆಯಿಂದ ಹೊರಟ. ಮನೆಯಿಂದ ಗಂಗೆಯು 300 ಮೈಲಿ ದೂರದಲ್ಲಿತ್ತು. ಕಾಲು ನಡಿಗೆಯಲ್ಲಿ ಹೋಗುತ್ತಾ-ಹೋಗುತ್ತಾ ಅವನು ಬಳಲಿ ಹೋದನು. ಅವನು ಯಾರನ್ನೋ ಕೇಳಿದನು- ಸ್ವಾಮಿ! ಗಂಗೆಯು ಇನ್ನು ಎಷ್ಟು ದೂರವಿದೆ? ಅವನೆಂದ ಗಂಗೆಯು ಇನ್ನು 150 ಮೈಲಿ ದೂರದಲ್ಲಿದೆ. ಅವನು ಯೋಚಿಸಿದ-ನಾನು ಗಂಗೆಗೆ ಎಂದು ತಲುಪುದು, ಮರಳಿ ಎಂದು ಬರುದು? ಹೀಗೆ ದುಃಖಿತನಾಗಿ ಅವನು ಆ ಅಸ್ತಿಗಳನ್ನು ಕಾಡಿಗೆ ಎಸೆದು, ಊರಿನಿಂದ ಮಳೆಯ ಸಿಹಿನೀರನ್ನು ಪಾತ್ರೆಯಲ್ಲಿ ತುಂಬಿದನು; ಏಕೆಂದರೆ, ಗಂಗೆಗೆ ಹೋದರೆ ಮರಳುವಾಗ ಗಂಗಾಜಲ ತರುತ್ತಾರೆ. ಮತ್ತೆ ಅವನು ಅಲ್ಲಿಂದಲೇ ಹಿಂತಿರುಗಿದನು ಹಾಗೂ ಊರನ್ನು ಸೇರಿದನು. ಅಣ್ಣಂದಿರು ಯೋಚಿಸಿದರು- ಇವನು ಗಂಗೆಯವರೆಗೆ ಹೋಗಿದ್ದರೆ ಇಷ್ಟು ದಿನಗಳಲ್ಲಿ ಹಿಂದಕ್ಕೆ ಬರಲಾರನು. ಆದ್ದರಿಂದ ಇವನು ಗಂಗೆಯವರೆಗೆ ಹೋಗಿಯೇ ಇಲ್ಲ. ಹಿರಿಯಣ್ಣ ಕೇಳಿದ ನೀನು ಗಂಗೆಯವರೆಗೆ ಹೋಗಿ ಬಂದೆಯಾ? ಅವನೆಂದ-ಹೌದು! ಗಂಗೆಯವರೆಗೆ ಹೋಗಿ, ಸರಿಯಾಗಿ ಬ್ರಹ್ಮಕುಂಡದಲ್ಲಿ ಅಸ್ತಿಗಳನ್ನು ಹಾಕಿ ಅಲ್ಲಿಂದ ಗಂಗೆಯನ್ನು ತಂದಿರುವೆನು. ಹೀಗೆ ಸುಳ್ಳೇಹೇಳಿದನು. ಆಣ್ಣಂದಿರು-ಇವನು ನಿಜಹೇಳುತ್ತಿಲ್ಲ ಎಂದೆಣಿಸಿ ಸುಮ್ಮನಾದರು.</p>
<p class="Footnotes">ಮರುದಿನ ಬೆಳಿಗೆ ಅಣ್ಣ ತಮ್ಮನಲ್ಲಿ ಕೇಳಿದನು-ತಮ್ಮಾ! ನೀನು ನಿಜವಾಗಿ ಗಂಗೆಯವರೆಗೆ ಹೋಗಿ ಅಸ್ತಿಗಳನ್ನು ಹಾಕಿ ಬಂದೆಯಾ? ಅವನೆಂದ ಹೌದು! ಖಂಡಿತವಾಗಿ ಹೋಗಿ ಬಂದಿರುವೆನು. ಅಣ್ಣನೆಂದ ನೋಡು! ರಾತ್ರೆ ಸ್ವಪ್ನದಲ್ಲಿ ಅಮ್ಮ ಬಂದು ಹೇಳಿದಳು. ಇವನು ನನ್ನನ್ನು ಗಂಗೆಗೆ ಮುಟ್ಟಿಸಲೇ ಇಲ್ಲ. ನಡುವೆಯೇ ಎಸೆದು ಬಂದಿರುವನು. ಈಗ ನೀನೇ ಹೇಳು ಅಮ್ಮನ ಮಾತು ನಿಜವೇ? ನಿನ್ನ ಮಾತು ನಿಜವೇ? ಸಣ್ಣ ತಮ್ಮ ಹೇಳಿದನು- ಅಮ್ಮನು ಈಕಡೆ ಏಕೆ ಬಂದಳು? ಆಕಡೆ ಏಕೆ ಹೋಗಲಿಲ್ಲ? ಅರ್ಥಾತ್-150 ಮೈಲಿಯಾದರೋ ನಾನು ಮುಟ್ಟಿಸಿದ್ದೆ. ಇಲ್ಲಿಗೆ ಬಾರದೆ ಅಲ್ಲಿಗೆ ಹೋಗುತ್ತಿದ್ದರೆ ಸರಿಯಾಗಿ ಗಂಗೆಗೆ ತಲುಪುತ್ತಿದ್ದಳಲ್ಲ!</p>
<p class="Footnotes">ಈ ಕಥೆಯ ತಾತ್ಪರ್ಯ-ಭಗವಂತನಿಗೆ ಶರಣಾದಮೇಲೆ - ‘ಭಕ್ತರ, ಸಂತರ ಲಕ್ಷಣಗಳು ನನ್ನಲ್ಲಿ ಬಾರದಿದ್ದರೆ ನಾನು ಭಗವಂತನಿಗೆ ಶರಣಾಗಲೇ ಇಲ್ಲ’ ಎಂದು ಒರೆ ಹಚ್ಚುತ್ತಾರೆ, ಪರೀಕ್ಷೆ ಮಾಡುತ್ತಾರೆ. ‘ಈ ಅಮ್ಮನು ಹಿಂದಕ್ಕೆ ಏಕೆ ಬಂದಳು, ಮುಂದಕ್ಕೆ ಏಕೆ ಹೋಗಲಿಲ್ಲ’ ನಾನು ಭಗವಂತನಿಗೆ ಶರಣಾಗಿದ್ದರೆ ಈಗ ಈ ಲಕ್ಷಣಗಳ ಕೊರತೆ ಏಕೆ ಉಳಿಯಿತು? ನನ್ನಲ್ಲಿ ಈ ಲಕ್ಷಣಗಳು ಏಕೆ ಬರಲಿಲ್ಲ? ಇಂತಹ ಮಾನ್ಯತೆಯಿಂದಾದರೋ ಸಾಧಕನು ಶರಣಾಗತವಾದಾನು ಮತ್ತು ಪೂರ್ಣತೆಯೂ ಬಂದೀತು. ಆದರೆ ನನ್ನಲ್ಲಿ ಇಂತಹ ಲಕ್ಷಣಗಳು ಬಾರದಿದ್ದರೆ ‘ನಾನು ಶಣಾಗತನಲ್ಲ’ ಈ ಮಾನ್ಯತೆ ಇದ್ದರೆ ಮೋಸವಾದೀತು.</p>
<p class="Text">(6) <span class="char-style-override-3">ವಿಪರೀತ ಧಾರಣೆ ಮಾಡದಿರುವುದು -</span> ಭಗವಂತನ ಶರಣಾಗತ ಭಕ್ತನಲ್ಲಿ ‘ನಾನು ಭಗವಂತನವನಲ್ಲ’ ಎಂಬ ವಿಪರೀತ ಧಾರಣೆಯಾದರೂ ಹೇಗಾಗಬಲ್ಲದು? ಏಕೆಂದರೆ, ಇದು ನಾನು ಒಪ್ಪುವುದು, ಒಪ್ಪದಿರುವುದರ ಮೇಲೆ ಅವಲಂಬಿತವಾಗಿಲ್ಲ. ಭಗವಂತನ ಮತ್ತು ನನ್ನ ಇರುವ ಪರಸ್ಪರ ಸಂಬಂಧವು ಕಡಿಯದಿರುವಂತಹುದು, ಅಖಂಡ, ನಿತ್ಯವಾಗಿದೆ. ನಾನು ಈ ಸಂಬಂಧದ ಕಡೆಗೆ ಗಮನಕೊಟ್ಟಿಲ್ಲ ಇದು ನನ್ನ ಅಪರಾಧವಾಗಿದೆ. ಈಗ ಆ ಅಪರಾಧ ಅಳಿದುಹೋದರೆ ಮತ್ತೆ ವಿಪರೀತ ಧಾರಣೆ ಹೇಗಾಗಬಲ್ಲದು?</p>
<p class="Text">ನಿಜವಾದ ಹೃದಯದಿಂದ ಪ್ರಭುವಿನ ಶರಣಾಗತಿಯನ್ನು ಸ್ವೀಕರಿಸಿಕೊಂಡ ಮನುಷ್ಯನಲ್ಲಿ ಭಯ, ಶೋಕ, ಚಿಂತೆ ಇತ್ಯಾದಿ ದೋಷಗಳು ಇರುವುದಿಲ್ಲ. ಅವರ ಶರಣ-ಭಾವವು ತಾನಾಗಿ ದೃಢವಾಗುತ್ತಾ ಹೋಗುತ್ತದೆ. ವಿವಾಹವಾದ ಮೇಲೆ ಕನ್ಯೆಯಲ್ಲಿ ತನ್ನ ತಂದೆಯ ಮನೆಯಿಂದ ಸಂಬಂಧ ವಿಚ್ಛೇದ ಮತ್ತು ಪತಿಯ ಮನೆಯ ಸಂಬಂಧ ತಾನಾಗಿ ದೃಢವಾಗುತ್ತಾ ಹೋಗುತ್ತದೆ. ಈ ಸಂಬಂಧವು ಆ ಕನ್ಯೆಯು ಅಜ್ಜಿ-ಮುತ್ತಜ್ಜಿ ಯಾದಾಗ ಅವಳ ಸ್ವಪ್ನದಲ್ಲಿಯೂ ‘ನಾನು ಇಲ್ಲಿಯವಳಲ್ಲ’ ಎಂಬ ಭಾವ ಬರದಷ್ಟು ದೃಢವಾಗುತ್ತದೆ. ಅವಳ ಮನಸ್ಸಿನಲ್ಲಿ- ನಾನಾದರೋ ಇಲ್ಲಿಯವಳೇ ಆಗಿದ್ದೇನೆ ಮತ್ತು ಇವರೆಲ್ಲ ನನ್ನವರೇ ಆಗಿದ್ದಾರೆ ಎಂಬ ಭಾವ ದೃಢವಾಗುತ್ತದೆ. ಅವಳ ಮೊಮ್ಮಗನ ಪತ್ನೀ ಬಂದು ಮನೆಯಲ್ಲಿ ಉದ್ದಂಡತೆ ನಡೆಸಿದರೆ, ಗೊಂದಲವೆಬ್ಬಿಸಿದರೆ ಆ ಅಜ್ಜಿ ಹೇಳುತ್ತಾಳೆ. ಈ ಎಲ್ಲೋ ಹುಟ್ಟಿದ ಹೆಣ್ಣು ನನ್ನ ಮನೆಯನ್ನು ಕೆಡಿಸಿಬಿಟ್ಟಳು. ಆದರೆ ಆ ಮುದುಕಿಗೆ ನಾನೂ ಬೇರೆ ಮನೆಯಲ್ಲಿ ಹುಟ್ಟಿದವಳು ಎಂಬ ಮಾತು ನೆನಪೇ ಇರುವುದಿಲ್ಲ. ತಾತ್ಪರ್ಯ-ಮಾಡಿಕೊಂಡ ಸಂಬಂಧದಲ್ಲಿಯೂ ಇಷ್ಟು ದೃಢತೆಯಾಗುವುದಾದರೆ, ಭಗವಂತನ ಅಂಶವೇ ಆದ ಈ ಪ್ರಾಣಿಯ ಭಗವಂತನೊಂದಿಗಿರುವ ನಿತ್ಯಸಂಬಂಧವು ದೃಢವಾಗುವುದರಲ್ಲಿ ಆಶ್ವರ್ಯವೇನಿದೆ? ವಾಸ್ತವವಾಗಿ ಭಗವಂತನ ಸಂಬಂಧದ ದೃಢತೆಗಾಗಿ ಕೇವಲ ಪ್ರಪಂಚದೊಂದಿಗೆ ಒಪ್ಪಿಕೊಂಡ ಸಂಬಂಧವನ್ನು ತ್ಯಾಗ ಮಾಡುವುದೇ ಆವಶ್ಯಕತೆ ಇದೆ.</p>
<p class="Text">ನಿಜವಾದ ಹೃದಯದಿಂದ ಪ್ರಭುವಿನ ಚರಣಗಳಲ್ಲಿ ಶರಣಾದಾಗ ಆ ಶರಣಾಗತ ಭಕ್ತನಲ್ಲಿ ಯಾವುದೇ ಭಾವ, ಆಚರಣೆ ಇತ್ಯಾದಿಗಳ ಕೊಂಚ ಕೊರತೆ ಉಳಿದುಬಿಟ್ಟರೂ, ಎಂದಾದರು ವಿಪರೀತ ವೃತ್ತಿ ಉಂಟಾದರೂ, ಅಥವಾ ಯಾವುದೋ ಪರಿಸ್ಥಿತಿಯಲ್ಲಿ ಬಿದ್ದು (ಪರವಶತೆಯಿಂದ) ಎಂದಾದರು ಕಿಂಚಿತ್ತು ಯಾವುದಾದರು ದುಷ್ಕರ್ಮ ನಡೆದು ಹೋದರೂ, ಅವನ ಹೃದಯದಲ್ಲಿ ತಾಪ ಉಂಟಾದೀತು. ಅದಕ್ಕಾಗಿ ಅವನಿಗಾಗಿ ಬೇರೆಯಾವುದೇ ಪ್ರಾಯಶ್ಚಿತ್ತ ಮಾಡುವ ಆವಶ್ಯಕತೆ ಇಲ್ಲ, ಭಗವಂತನು ಕೃಪೆಮಾಡಿ ಅವನ ಪಾಪಗಳನ್ನು ಪೂರ್ಣವಾಗಿ ನಾಶಮಾಡಿಬಿಡುತ್ತಾನೆ.<span class="char-style-override-4">*</span></p>
<p class="Footnote-Shloka"><span class="char-style-override-5">*</span> ಸ್ವಪಾದ ಮೂಲಂ ಭಜತಃ ಪ್ರಿಯಸ್ಯ ತ್ಯಕ್ತಾನ್ಯಭಾವಸ್ಯ ಹರಿಃ ಪರೇಶಃ ।</p>
<p class="Footnote-Shloka">ವಿಕರ್ಮ ಯಚ್ಚೋತ್ಪತಿತಂ ಕಥಂಚಿದ್ ಧುನೋತಿ ಸರ್ವಂ ಹೃದಿ ಸಂನ್ನಿವಿಷ್ಟಃ ॥</p>
<p class="Footnotes-Right">(ಶ್ರೀಮದ್ಭಾ -11/5/42)</p>
<p class="Footnotes">ಯಾವ ಪ್ರೇಮೀ ಭಕ್ತನು ಭಗವಂತನ ಚರಣಗಳನ್ನು ಅನನ್ಯ ಭಾವದಿಂದ ಭಜಿಸುತ್ತಾನೋ, ಅವನ ಮೂಲಕ ಅಕಸ್ಮಾತ್ ಯಾವುದಾದರು ಪಾಪ-ಕರ್ಮ ಆಗಿ ಹೋದರೂ ಕೂಡ ಅವನ ಹೃದಯದಲ್ಲಿ ವಿರಾಜ ಮಾನನಾದ ಪರಮಪುರುಷ ಭಗವಾನ್ ಶ್ರೀಹರಿಯು ಅದನ್ನು ಪೂರ್ಣವಾಗಿ ನಾಶಮಾಡಿಬಿಡುತ್ತಾನೆ.</p>
<p class="Text">ಭಗವಂತನು ಭಕ್ತನ ಆತ್ಮೀಯತೆಯನ್ನು ನೋಡುತ್ತಾನೆ, ಗುಣ ಮತ್ತು ಅವಗುಣ ಗಳನ್ನು ನೋಡುವುದಿಲ್ಲ, ಅರ್ಥಾತ್- ಭಗವಂತನಿಗೆ ಭಕ್ತರ ದೋಷಗಳು ಕಾಣು ವುದೇ ಇಲ್ಲ, ಅವನಿಗಾದರೋ ಕೇವಲ ಭಕ್ತನೊಂದಿಗಿರುವ ಆತ್ಮೀಯತೇಯೇ ಕಾಣುತ್ತದೆ. ಕಾರಣ-ಸ್ವರೂಪದಿಂದ ಭಕ್ತನು ಎಂದೆಂದಿನಿಂದಲೂ ಭಗವಂತ ನವನೇ ಆಗಿದ್ದಾನೆ. ದೋಷಗಳು ಆಗಂತುಕವಾದ್ದರಿಂದ ಬಂದು- ಹೋಗುತ್ತಾ ಇರುತ್ತವೆ ಮತ್ತು ಅವನು ಹೇಗಿದ್ದನೋ ಹಾಗೆಯೇ ಇರುತ್ತಾನೆ. ಅದಕ್ಕಾಗಿ ಭಗವಂತನ ದೃಷ್ಟಿಯು ಈ ವಾಸ್ತವಿಕತೆಯ ಮೇಲೆಯೇ ನೆಟ್ಟಿರುತ್ತದೆ. ಕೆಸರು ಮೆತ್ತಿಕೊಂಡ ಮಗುವು ತಾಯಿಯ ಬಳಿಗೆ ಬಂದಾಗ ತಾಯಿಯ ದೃಷ್ಟಿಯು ಕೇವಲ ಮಗುವಿನ ಕಡೆಗೆ ಹೋಗುತ್ತದೆ, ಕೆಸರಿನತ್ತ ಹೋಗುವುದೇ ಇಲ್ಲ. ಮಗುವಿನ ದೃಷ್ಟಿಯೂ ಕೆಸರಿನಕಡೆ ಇರುವುದಿಲ್ಲ. ತಾಯಿಯು ಸ್ವಚ್ಛಗೊಳಿಸಲೀ, ಗೊಳಿಸದಿರಲಿ, ಆದರೆ ಮಗುವಿನ ದೃಷ್ಟಿಯಲ್ಲಿ ಕೊಳೆ ಇಲ್ಲವೇ ಇಲ್ಲ. ಅದರ ದೃಷ್ಟಿಯಲ್ಲಿ ಕೇವಲ ತಾಯಿಯೇ ಇರುತ್ತಾಳೆ. ದ್ರೌಪದಿಯ ಮನಸ್ಸಿನಲ್ಲಿ ದುಃಶಾಸನನ ರಕ್ತದಿಂದ ತನ್ನ ಕೂದಲನ್ನು ತೊಳೆಯುವವರೆ ಮುಡಿಯನ್ನು ಕಟ್ಟಲಾರೆ ಎಂಬ ದ್ವೇಷ ಮತ್ತು ಕ್ರೋಧ ತುಂಬಿದ್ದರೂ, ಭಗವಂತನನ್ನು ದ್ರೌಪದಿ ಕೂಗಿದಾಕ್ಷಣ ಅವನು ತಟ್ಟನೆ ಬಂದು ಬಿಡುತ್ತಾನೆ; ಏಕೆಂದರೆ, ಭಗವಂತನೊಂದಿಗೆ ದ್ರೌಪದಿಯ ಗಾಢವಾದ ಆತ್ಮೀಯತೆ ಇತ್ತು.</p>
<p class="Text">ಭಗವಂತನೊಂದಿಗೆ ಆತ್ಮೀಯತೆ ಇರುವುದರಲ್ಲಿ ಎರಡು ಭಾವಗಳಿರುತ್ತವೆ-</p>
<p class="Text">(1) ಭಗವಂತನು ನನ್ನವನಾಗಿದ್ದಾನೆ ಮತ್ತು (2) ನಾನು ಭಗವಂತನವನಾಗಿದ್ದೇನೆ. ಇವೆರಡರಲ್ಲಿ ಭಗವಂತನ ಸಂಬಂಧವು ಸಮಾನ ರೀತಿಯಿಂದ್ದರೂ ‘ಭಗವಂತನು ನನ್ನವನಾಗಿದ್ದಾನೆ’ ಈ ಭಾವದಲ್ಲಿ ‘ಭಗವಂತನು ನನ್ನವನಾಗಿದ್ದರೆ ನನ್ನ ಇಚ್ಚೆಯನ್ನು ಏಕೆ ಪೂರ್ಣಗೊಳಿಸುವುದಿಲ್ಲ? ಎಂಬ ಭಗವಂತನಿಂದ ತನ್ನ ಅನುಕೂಲತೆಯ ಇಚ್ಛೆ ಇರಬಲ್ಲದು. ಆದರೆ ‘ನಾನು ಭಗವಂತನವನಾಗಿದ್ದೇನೆ’ ಈ ಭಾವದಲ್ಲಿ ಭಗವನಿಂದ ತನ್ನ ಅನುಕೂಲತೆಯ ಇಚ್ಛೆ ಇರಲಾರದು; ಏಕೆಂದರೆ ‘ನಾನು ಭಗವಂತನವನಾಗಿದ್ದರೆ ಭಗವಂತನು ನನಗಾಗಿ ಹೇಗೆ ಸರಿಯೆಂದು ತಿಳಿಯುವನೋ ಹಾಗೆಯೇ ನಿಃಸಂಕೋಚವಾಗಿ ಮಾಡಲಿ’ ಎಂಬ ಭಾವವಿರುತ್ತದೆ. ಅದಕ್ಕಾಗಿ ಸಾಧಕನು ಭಗವಂತನ ಇಚ್ಛೆಯಲ್ಲೇ ತನ್ನ ಇಚ್ಛೆಯನ್ನು ಒಂದಾಗಿಸಿ ಬಿಡಬೇಕು, ಭಗವಂತನ ಮೇಲೆ ತನ್ನ ಕಿಂಚಿತ್ತಾದರೂ ಆಧಿಪತ್ಯವನ್ನು ತಿಳಿಯದಿರಲಿ. ತನ್ನ ಮೇಲೆ ಅವನ ಪೂರ್ಣ ಆಧಿಪತ್ಯವನ್ನು ತಿಳಿಯಬೇಕು. ಎಲ್ಲಿಯಾದರೂ ಭಗವಂತನು ನಮ್ಮ ಮನ್ಸಿನಂತೇ ಮಾಡಿದರೆ ಅದರಲ್ಲಿ ನನಗಾಗಿ ಭಗವಂತನು ಹೀಗೆ ಮಾಡಬೇಕಾಯಿತಲ್ಲ ಎಂಬ ಸಂಕೋಚವಾಗಬೇಕು. ತನ್ನ ಮನಸ್ಸಿನ ಮಾತು ಪೂರ್ಣವಾದಾಗ ಸಂಕೋಚವಾಗದೆ ಸಂತೋಷವಾದರೆ ಇದು ಶರಣಾಗತಿಯಲ್ಲ. ಶರಣಾಗತ ಭಕ್ತನು ಶರೀರ, ಇಂದ್ರಿಯಗಳು, ಮನ, ಬುದ್ಧಿಗಳ ಪ್ರತಿಕೂಲ ಪರಿಸ್ಥಿತಿಯಲ್ಲಿಯೂ ಭಗವಂತನ ಇಚ್ಛೆ ಎಂದು ತಿಳಿದುಕೊಂಡು ಸಂತೋಷವಾಗಿರುತ್ತಾನೆ.</p>
<p class="Text">ಶರಣಾಗತ ಭಕ್ತನಿಗೆ ತನಗಾಗಿ ಎಂದೂ ಕಿಂಚಿತ್ತಾದರೂ ಏನನ್ನು ಮಾಡುವುದು ಬಾಕಿ ಇರುವುದಿಲ್ಲ; ಏಕೆಂದರೆ, ಅವನು ಸಮಸ್ತ ಮಮತೆಯುಳ್ಳ ವಸ್ತುಗಳ ಸಹಿತ ತನ್ನನ್ನು ಭಗವಂತನಿಗೆ ಸಮರ್ಪಿಸಿಕೊಂಡಿರುವನು. ಅವನು ವಾಸ್ತವವಾಗಿ ಪ್ರಭುವಿನವನೇ ಆಗಿದ್ದನು. ಈಗ ಮಾಡುವ ಮಾಡಿಸುವ ಎಲ್ಲ ಕೆಲಸ ಭಗವಂತನದೇ ಆಯಿತು. ಇಂತಹ ಅವಸ್ಥೆಯಲ್ಲಿ ಅವನು ಅತಿಕಠಿಣ ಮತ್ತು ಅತಿ ಭಯಂಕರ ಘಟನೆ ಪರಿಸ್ಥಿತಿಯಲ್ಲಿಯೂ ತನ್ನಮೇಲೆ ಪ್ರಭುವಿನ ಮಹಾನ್ ಕೃಪೆಯನ್ನು ನೋಡಿ ಸದಾಕಾಲ ಪ್ರಸನ್ನನಾಗಿರುತ್ತಾನೆ, ಆನಂದಿತನಾಗಿರುತ್ತಾನೆ. ಗರುಡನು ಕೇಳಿದಾಗ ಕಾಶಭುಶುಂಡಿಯವರು ತನ್ನ ಹಿಂದಿನ ಜನ್ಮದ ಬ್ರಾಹ್ಮಣ-ಶರೀರದ ಕಥೆಯನ್ನು ಹೇಳಿದರು, ಅದರಲ್ಲಿ-ಲೋಮಶ ಋಷಿಗಳು ಶಾಪವನ್ನು ಕೊಟ್ಟು ಅವರನ್ನು (ಬ್ರಾಹ್ಮಣನನ್ನು) ಪಕ್ಷಿಗಳಲ್ಲಿ ನೀಚ ಚಾಂಡಾಲ ಪಕ್ಷಿ (ಕಾಗೆ) ಯಾಗಿಸಿದರು; ಆದರೆ ಕಾಕಭುಶುಂಡಿಯವರ ಮನಸ್ಸಿನಲ್ಲಿ ಯಾವುದೇ ಭಯವಾಗಲಿಲ್ಲ, ಯಾವುದೇ ದೀನತೆ ಬಂದಿಲ್ಲ. ಅವರು ಅದರಲ್ಲಿ ಭಗವಂತನ ಶುದ್ಧ ವಿಧಾನವನ್ನೇ ತಿಳಿದರು. ಕೇವಲ ತಿಳಿಯುವುದು ಮಾತ್ರವಲ್ಲ ಮನಸ್ಸಿನಲ್ಲಿ ‘ಉರ ಪ್ರೇರಕ ರಘುಬಂಸ ಬಿಭೂಷನ’ (ಮಾನಸ 7/113/1) ಎಂದು ಹೇಳಿಬಿಟ್ಟರು. ಇಂತಹ ಭಯಂಕರ ಶಾಪ ದೊರೆತರೂ ಕಾಕ ಭುಶುಂಡಿಯವರ ಪ್ರಸನ್ನತೆಯಲ್ಲಿ ಯಾವುದೇ ಕೊರತೆ ಬಂದಿಲ್ಲ. ಆಗ ಲೋಮಶ ಋಷಿಗಳು ಅವರನ್ನು ಭಗವಂತನ ಪ್ರಿಯಭಕ್ತರೆಂದು ತಿಳಿದು, ತನ್ನ ಬಳಿಗೆ ಕರೆದು, ಬಾಲಕ ಶ್ರೀರಾಮನ ಧ್ಯಾನವನ್ನು ಹೇಳಿದರು. ಮತ್ತೆ ಭಗವಂತನ ಕಥೆಯನ್ನು ಹೇಳಿದರು ಹಾಗೂ ಅತ್ಯಂತ ಪ್ರಸನ್ನರಾಗಿ ಕಾಕಭುಶಂಡಿಯವರ ಶಿರದಲ್ಲಿ ಕೈಯನ್ನಿಟ್ಟು- ‘ನನ್ನ ಕೃಪೆಯಿಂದ ನಿಮ್ಮ ಹೃದಯದಲ್ಲಿ ಅಬಾಧ ಅಖಂಡ ರಾಮಭಕ್ತಿ ಇದ್ದೀತು. ನೀನು ಶ್ರೀರಾಮನಿಗೆ ಪ್ರಿಯನಾಗಿರುವೆ. ನೀವು ಸಮಸ್ತ ಗುಣಗಳ ಗಣಿಯಾಗಿ ಹೋಗುವಿರಿ. ನೀವು ಬಯಸಿದ ರೂಪವನ್ನು ಧರಿಸುವಿರಿ. ನೀವು ವಾಸಿಸುವ ಸ್ಥಾನದ ಬಂದು ಯೋಜನ ಸುತ್ತಮುತ್ತ ಮಾಯಾಕಂಟಕವು ಕಿಂಚಿನ್ಮಾತ್ರವೂ ಬರಲಾರದು’ ಎಂದು ಆಶೀರ್ವದಿಸಿದರು. ಈ ಪ್ರಕಾರ ಅನೇಕ ಆಶೀರ್ವಾದ ಕೊಡುತ್ತಲೇ ಆಕಾಶ ವಾಣಿಯಾಗಿ ಹೇ ಋಷಿಯೇ! ನೀನು ಏನೆಲ್ಲ ಹೇಳಿದೆಯೋ ಅದೆಲ್ಲ ನಿಜವಾಗುವುದು. ಇವರು ಮನ, ವಾಣೀ ಕರ್ಮಗಳಿಂದ ನನ್ನ ಭಕ್ತರಾಗಿದ್ದಾರೆ ಎಂದು ನಡಿಯಿತು. ಇದೇ ಮಾತುಗಳಿಂದ ಭಗವಂತನ ವಿಧಾನದಲ್ಲಿ ಸದಾಕಾಲ ಪ್ರಸನ್ನರಾಗಿರುವ ಕಾಕಭುಶುಂಡಿಯವರು ಹೇಳುತ್ತಾರೆ -</p>
<p class="Shlok">ಭಗತಿ ಪಚ್ಛ ಹಠ ಕರಿ ರಹೇಉ<span class="char-style-override-5">ಂ</span> ದೀನ್ಹಿ ಮಹಾ ರಿಷಿ ಸಾಪ ।</p>
<p class="Shlok">ಮುನಿ ದುರ್ಲಭ ಬರ ಪಾಯಉ<span class="char-style-override-5">ಂ</span> ದೇಖಹು ಭಜನ ಪ್ರತಾಪ ॥</p>
<p class="TXT-Right">(ಮಾನಸ-7/114 ಖ)</p>
<p class="Text">ನಾನು ಹಠಮಾಡಿ ಭಕ್ತಿ ಪಕ್ಷದಲ್ಲಿ ಸ್ಥಿರನಾದೆನು. ಅದರಿಂದ ಲೋಮಶರು ನನಗೆ ಶಾಪಕೊಟ್ಟರು; ಆದರೂ ಅದರ ಫಲವಾಗಿ ಮುನಿಗಳಿಗೂ ದುಲರ್ಭವಾದ ವರದಾನವನ್ನು ನಾನು ಪಡೆದೆ; ಭಜನೆಯ ಪ್ರತಾಪವನ್ನು ನೋಡಿರಿ!</p>
<p class="Text">ಇಲ್ಲಿ ‘ಭಜನ ಪ್ರತಾಪ’ ಶಬ್ದಗಳ ಅರ್ಥ-ಭಗವಂತನ ವಿಧಾನದಲ್ಲಿ ಎಲ್ಲ ಸಮಯ ಪ್ರಸನ್ನನಾಗಿರುವುದು. ಅತಿ ವಿಪರೀತ ಅವಸ್ಥೆಯಲ್ಲಿಯೂ ಪ್ರೇಮಿ ಭಕ್ತನ ಪ್ರಸನ್ನತೆಯು ಹೆಚ್ಚೆಚ್ಚಾಗಿ ಬೆಳೆಯುತ್ತಾ ಇರುತ್ತದೆ; ಏಕೆಂದರೆ, ಪ್ರೇಮದ ಲಕ್ಷಣವೇ ಪ್ರತಿಕ್ಷಣ ವರ್ಧಮಾನವಾಗಿದೆ.</p>
<p class="Text">ತನ್ನದಾದ ವಸ್ತುವೇ ಯಾವಾಗಲೂ ಪ್ರಿಯವಾಗಿರುತ್ತದೆ- ಇದು ನಿಯಮವಾಗಿದೆ. ಭಗವಂತನು ಸಮಸ್ತ ಜೀವರನ್ನು ತನ್ನ ಪ್ರಿಯರೆಂದು ತಿಳಿಯುತ್ತಾನೆ- <span class="char-style-override-3">‘ಸಬ ಮಮಪ್ರಿಯ ಸಬ ಮಮ ಉಪಜಾಏ’ </span>(ಮಾನಸ 7/86/2) ಮತ್ತು ಈ ಜೀವಿಗೂ ಕೂಡ ಪ್ರಭುವು ತನ್ನಿಂದ-ತಾನೇ ಪ್ರಿಯನಾಗಿರುತ್ತಾನೆ. ಈ ಜೀವಿಯು ಪರಿವರ್ತನ ಶೀಲ ಪ್ರಪಂಚ ಮತ್ತು ಶರೀರವನ್ನು ತಪ್ಪಾಗಿ ತನ್ನದು ಎಂದು ತಿಳಿದುಕೊಂಡು ತನ್ನ ಪ್ರಿಯ ಪ್ರಭುವಿನಿಂದ ವಿಮುಖನಾಗುತ್ತಿರುವುದು ಹೌದು, ಇದು ಬೇರೆ ಮಾತಾಗಿದೆ. ಇವನು ವಿಮುಖನಾದರೂ ಕೂಡ ಭಗವಂತನು ತಾನಾಗಿ ಯಾವುದೇ ಜೀವಿಯನ್ನು ತ್ಯಾಗಮಾಡಲಿಲ್ಲ ಮತ್ತು ಎಂದೂ ತ್ಯಾಗಮಾಡಲಾರನು. ಕಾರಣ ಜೀವಿಯು ಎಂದೆಂದಿನಿಂದಲೂ ಸಾಕ್ಷಾತ್ ಭಗವಂತನ ಅಂಶನಾಗಿದ್ದಾನೆ. ಅದಕ್ಕಾಗಿ ಎಲ್ಲ ಜೀವಿಗಳೊಂದಿಗೆ ಭಗವಂತನ ಆತ್ಮೀಯತೆಯು ಅಕ್ಷುಣ್ಣ, ಅಖಂಡವಾಗಿ ಸ್ವಾಭಾವಿಕವಾಗಿಯೇ ಆಗಿದೆ. ಇದರಿಂದಲೇ ಅವನು ಎಲ್ಲ ಜೀವಿಗಳ ಮೇಲೆ ಕೃಪೆಮಾಡಲಿಕ್ಕಾಗಿ, ಅರ್ಥಾತ್-ಭಕ್ತರ ರಕ್ಷಣೆ, ದುಷ್ಟರ ವಿನಾಶ ಮತ್ತು ಧರ್ಮದ ಸ್ಥಾಪನೆ- ಈ ಮೂರು ಮಾತುಗಳಿಗಾಗಿ ಆಗಾಗ ಅವತರಿಸುತ್ತಾನೆ.<span class="char-style-override-4">*</span> ಈ ಮೂರೂ ಮಾತುಗಳಲ್ಲಿ ಕೇವಲ ಭಗವಂತನ ಆತ್ಮೀಯತೇಯೇ ತೊಟ್ಟಿಕ್ಕುತ್ತಿದೆ. ಇಲ್ಲವಾದರೆ ಭಕ್ತರ ರಕ್ಷಣೆ, ದುಷ್ಟರ ವಿನಾಶ ಮತ್ತು ಧರ್ಮದ ಸ್ಥಾನಪನೆಯಿಂದ ಭಗವಂತನ ಯಾವ ಪ್ರಯೋಜನ ಸಿದ್ಧವಾಗುತ್ತದೆ? ಅರ್ಥಾತ್- ಯಾವ ಪ್ರಯೋಜನವು ಸಿದ್ಧವಾಗುವುದಿಲ್ಲ. ಭಗವಂತನಾದರೋ ಈ ಮೂರೂ ಕೆಲಸಗಳನ್ನು ಕೇವಲ ಪ್ರಾಣಿ ಮಾತ್ರರ ಶ್ರೇಯಸ್ಸಿಗಾಗಿಯೇ ಮಾಡುತ್ತಾನೆ. ಇದರಿಂದಲೂ ಕೂಡ ಪ್ರಾಣಿಮಾತ್ರರೊಂದಿಗೆ ಭಗವಂತನ ಸ್ವಾಭಾವಿಕ ಆತ್ಮೀಯತೆ, ಕೃಪಾಳುತ್ವ, ಪ್ರೀತಿ, ಹಿತೈಷಿತ್ವ, ಸುಹೃದಯತೆ ಮತ್ತು ನಿರಪೇಕ್ಷ ಉದಾರತೆಯೇ ಸಿದ್ಧವಾಗುತ್ತದೆ ಮತ್ತು ಇಲ್ಲಿಯೂ ಇದೇ ದೃಷ್ಟಿಯಿಂದ ಅರ್ಜುನನಲ್ಲಿ - <span class="char-style-override-3">‘ಮದ್ಭಕ್ತೋ ಭವ, ಮನ್ಮನಾ ಭವ, ಮದ್ಯಾಜೀ ಭವ, ಮಾಂ ನಮಸ್ಕುರು’</span> ಎಂದು ಹೇಳುತ್ತಾನೆ. ಭಗವಂತನ ಈ ನಾಲ್ಕೂ ಮಾತುಗಳ ತಾತ್ಪರ್ಯ-ಕೇವಲ ಜೀವಿಯನ್ನು ತನ್ನ ಸಮ್ಮುಖನಾಗಿಸುವುದರಲ್ಲೇ ಇದೆ. ಅದರಿಂದ ಎಲ್ಲ ಜೀವಿಗಳು ಅಸತ್ ಪದಾರ್ಥಗಳಿಂದ ವಿಮುಖರಾಗಲೀ; ಏಕೆಂದರೆ, ದುಃಖ, ಸಂತಾಪ, ಪದೇ-ಪದೇ ಹುಟ್ಟಿ ಸಾಯುವುದು, ಎಲ್ಲಾ ವಿಪತ್ತುಗಳು ಇತ್ಯಾದಿಗಳಲ್ಲಿ ಮುಖ್ಯವಾದ ಕಾರಣ ಭಗವಂತನಿಂದ ವಿಮುಖನಾಗುವುದೇ ಆಗಿದೆ.</p>
<p class="Footnote-Shloka"><span class="char-style-override-5">*</span> ಪರಿತ್ರಾಣಾಯ ಸಾಧೂನಾಂ ವಿನಾಶಾಯ ಚ ದುಷ್ಕ್ರತಾಮ್ ।</p>
<p class="Footnote-Shloka">ಧರ್ಮಸಂಸ್ಥಾ ಪನಾರ್ಥಾಯ ಸಂಭವಾಮಿ ಯುಗೇ ಯುಗೇ ॥</p>
<p class="Footnotes-Right">(ಗೀತಾ- 4/8)</p>
<p class="Text">ಭಗವಂತನು ಮಾಡುವುದೆಲ್ಲ ವಿಧಾನಗಳು ಇಡೀ ಪ್ರಪಂಚದ ಎಲ್ಲ ಜೀವಿಗಳ ಶ್ರೇಯಸ್ಸಿಗಾಗಿಯೇ ಇವೆ. ಭಗವಂತನ ಈ ಕೃಪೆಯ ಕಡೆಗೆ ಜೀವಿಯ ದೃಷ್ಟಿ ಹೊರಟು ಹೋದರೆ ಅವನಿಗಾಗಿ ಏನು ಮಾಡುವುದು ಬಾಕಿ ಇರುತ್ತದೆ? ಜೀವಿಗಳ ಹಿತಕ್ಕಾಗಿ ಭಗವಂತನ ಹೃದಯದಲ್ಲಿ ಒಂದು ತಳಮಳ ಇದೆ, ಅದಕ್ಕಾಗಿ ಭಗವಂತನು-<span class="char-style-override-3"> ‘ಸರ್ವಧ ರ್ಮಾನ್ಪರಿತ್ಯಜ್ಯ ಮಾಮೇಕಂ ಶರಣಂ ವ್ರಜ’</span> ಇಂತಹ ಅತ್ಯಂತ ಗೋಪ್ಯವಾದ ಮಾತನ್ನು ಹೇಳಿಬಿಟ್ಟನು. ಕಾರಣ-ಭಗವಂತನು ಎಲ್ಲ ಜೀವಿಗಳನ್ನು ತನ್ನ ಮಿತ್ರರೆಂದು ತಿಳಿಯುತ್ತಾನೆ<span class="char-style-override-3"> ‘ಸುಹೃದಂ ಸರ್ವ ಭೂತಾನಾಮ್’</span> (5/29) ಮತ್ತು ಅವರು ಕರ್ಮ ಯೋಗ, ಜ್ಞಾನಯೋಗ, ಭಕ್ತಿಯೋಗ ಇತ್ಯಾದಿ ಇರುವ ಎಲ್ಲ ಸಾಧನೆಗಳಲ್ಲಿ ಯಾವುದೇ ಸಾಧನೆಯ ಮೂಲಕ ಸುಗಮವಾಗಿ ನನ್ನ ಪ್ರಾಪ್ತಿಯನ್ನು ಮಾಡಿಕೊಳ್ಳಬಲ್ಲರು ಮತ್ತು ದುಃಖ, ಸಂತಾಪ ಮುಂತಾದವುಗಳನ್ನು ಸಮೂಲವಾಗಿ ನಾಶಮಾಡಬಲ್ಲರು.</p>
<p class="Text">ವಾಸ್ತವವಾಗಿ ಜೀವಿಯ ಉದ್ಧಾರ ಕೇವಲ ಭಗವಂತನ ಕೃಪೆಯಿಂದಲೇ ಆಗುತ್ತದೆ. ಕರ್ಮಯೋಗ, ಜ್ಞಾನಯೋಗ, ಭಕ್ತಿಯೋಗ, ಅಷ್ಟಾಂಗಯೋಗ, ಲಯಯೋಗ, ಹಠಯೋಗ, ರಾಜಯೋಗ, ಮಂತ್ರಯೋಗ ಇತ್ಯಾದಿ ಇರುವ ಎಲ್ಲ ಸಾಧನೆಗಳೂ ಭಗವಂತನ ಮೂಲಕ ಮತ್ತು ಭಗವತ್ತತ್ವವನ್ನು ತಿಳಿದಿರುವ ಮಹಾಪುರುಷರ ಮೂಲಕವೇ ಪ್ರಕಟಗೊಂಡಿವೆ. ಆದ್ದರಿಂದ ಈ ಎಲ್ಲ ಸಾಧನೆಗಳಲ್ಲಿ ಭಗವತ್ಕೃಪೆಯೇ ಓತಪ್ರೋತವಾಗಿದೆ. ಸಾಧನೆ ಮಾಡುವುದರ ಲ್ಲಾದರೋ ಸಾಧಕನು ನಿಮಿತ್ತಮಾತ್ರನಾಗುತ್ತಾನೆ, ಆದರೆ ಸಾಧನೆಯ ಸಿದ್ಧಿಯಲ್ಲಿ ಭಗವತ್ಕೃಪೆಯೇ ಮುಖ್ಯವಾಗಿದೆ.</p>
<p class="Text">ಶರಣಾಗತ ಭಕ್ತನಾದರೋ-ಇನ್ನು ಭಗವಂತನ ದರ್ಶನವಾಗಲಿಲ್ಲ, ಭಗವಂತನ ಚರಣಗಳಲ್ಲಿ ಪ್ರೇಮ ಉಂಟಾಗಲಿಲ್ಲ, ಇನ್ನು ವೃತ್ತಿಗಳು ಶುದ್ಧವಾಗಲಿಲ್ಲ ಇತ್ಯಾದಿ ಚಿಂತೆಗಳನ್ನು ಎಂದೂ ಮಾಡಬಾರದು.</p>
<p class="Text">ಈ ಪ್ರಕಾರ ಚಿಂತಿಸುವುದೆಂದರೆ ಕೋತಿ ಮರಿಯಾಗುವುದಾಗಿದೆ. ಕೋತಿಯ ಮರಿಯು ಸ್ವತಃ ಅದರ ತಾಯಿಯನ್ನು ಹಿಡಿದುಕೊಂಡಿರುತ್ತದೆ. ತಾಯಿಕೋತಿಯು ಹಾರುವಾಗ, ನೆಗೆಯುವಾಗ, ಎಲ್ಲಿಗೆ ಹೋದರೂ ಮರಿ ಅದಕ್ಕೆ ಅಂಟಿಕೊಂಡೇ ಇರುತ್ತದೆ.</p>
<p class="Text">ಭಕ್ತನಿಗಾದರೋ ತನ್ನ ಎಲ್ಲ ಚಿಂತೆಗಳನ್ನು ಭಗವಂತನ ಮೇಲೆ ಬಿಟ್ಟು ಬಿಡಬೇಕು; ಅರ್ಥಾತ್- ಭಗವಂತನು ದರ್ಶನ ಕೊಡಲಿ, ಕೊಡದಿರಲಿ; ಪ್ರೇಮ ಕೊಡಲೀ, ಕೊಡದಿರಲೀ; ವೃತ್ತಿಗಳನ್ನು ಸರಿಪಡಿಸಲಿ, ಸರಿಪಡಿಸದಿರಲಿ, ನಮ್ಮನ್ನು ಶುದ್ಧಗೊಳಿಸಲೀ, ಗೊಳಿಸದಿರಲಿ- ಇವೆಲ್ಲವೂ ಭಗವಂತನ ಇಚ್ಛೆಗೆ ಬಿಟ್ಟುಬಿಡಬೇಕು. ಅವನಾದರೋ ಬೆಕ್ಕಿನ ಮರಿಯಾಗಬೇಕು. ಬೆಕ್ಕಿನ ಮರಿಯು ತನ್ನ ತಾಯಿಯ ಮೇಲೇ ನಿರ್ಭರವಾಗಿರುತ್ತದೆ. ಬೆಕ್ಕು ಬೇಕಾದಲ್ಲಿ ಇಡಲಿ, ಬೇಕಾದಲ್ಲಿಗೆ ಕೊಂಡು ಹೋಗಲಿ. ತಾಯಿ ಬೆಕ್ಕು ತನ್ನ ಇಚ್ಛೆಯಂತೆ ಮರಿಯನ್ನು ಎತ್ತಿಕೊಂಡು ಹೊದರೆ ಮರಿಕಾಲು ಮುದುಡಿ ಕೊಳ್ಳುತ್ತದೆ. ಹೀಗೆಯೇ ಶರಣಾಗತ ಭಕ್ತನು ಪ್ರಪಂಚದ ಕಡೆಯಿಂದ ತನ್ನ ಕೈ ಕಾಲುಗಳನ್ನು ಮುದುಡಿಕೊಂಡು<span class="char-style-override-4">*</span> ಕೇವಲ ಭಗವಂತನ ಚಿಂತನೆ, ನಾಮ-ಜಪ, ಇತ್ಯಾದಿಗಳನ್ನು ಮಾಡುತ್ತಾ ಭಗವಂತನ ಕಡೆಗೆ ನೋಡುತ್ತಾ ಇರಬೇಕು. ಭಗವಂತನ ವಿಧಾನ ಹೇಗಿರುತ್ತದೋ ಅದರಲ್ಲಿ ಪರಮ ಪ್ರಸನ್ನನಾಗಿರುತ್ತಾನೆ, ತನ್ನ ಬುದ್ಧಿವಂತಿಕೆಯನ್ನು ತೊಡಗಿಸುವುದಿಲ್ಲ.</p>
<p class="Footnotes"><span class="char-style-override-5">*</span> ಭಕ್ತನು ಏನೆಲ್ಲ ಮಾಡುತ್ತಾನೋ, ಅದನ್ನು ಭಗವಂತನದೆಂದು ತಿಳಿದುಕೊಂಡು, ಭಗವಂತನ ಶಕ್ತಿಯೆಂದೇ, ತಿಳಿದು ಭಗವಂತನಿಗಾಗಿಯೇ ಮಾಡುತ್ತಾನೆ, ತನಗಾಗಿ ಕಿಚಿಂತ್ತಾದರೂ ಮಾಡುವುದಿಲ್ಲ- ಇದೇ ಅವನ ಕೈ ಕಾಲುಗಳನ್ನು ಮುದುರಿಸಿಕೊಳ್ಳುವುದಾಗಿದೆ.</p>
<p class="Text">ಕುಂಬಾರನು ಮಣ್ಣನ್ನು ತಲೆಯಲ್ಲಿ ಹೊತ್ತು ತಂದರೆ ಕುಂಬಾರನ ಇಚ್ಛೆ, ಮತ್ತೆ ಆ ಮಣ್ಣನ್ನು ನೆನೆಸಿ, ನಾದಿದರೆ ಅವನ ಇಚ್ಛೆ, ಪುನಃ ಚಕ್ರದಮೇಲಿಟ್ಟು ತಿರುಗಿಸಿದರೆ ಅವನ ಇಚ್ಛೆ. ಮಣ್ಣು ಎಂದೂ ಕುಂಬಾರನಿಗೆ ಹೇಳುವುದಿಲ್ಲ ನೀನು ಮಡಿಕೆ ಮಾಡು, ಕುಡಿಕೆ ಮಾಡು ಎಂದು. ಕುಂಬಾರನು ಬೇಕಾದ್ದನ್ನು ಮಾಡಲಿ ಅವನ ಇಚ್ಛೆ. ಹೀಗೆಯೇ ಶರಣಾಗತ ಭಕ್ತನು ತನ್ನದಾದ ಯಾವುದೇ ಇಚ್ಛೆಯನ್ನಿರಿಸಿ ಕೊಳ್ಳುವುದಿಲ್ಲ. ಅವನು ಎಷ್ಟು ಹೆಚ್ಚು ನಿಶ್ಚಿಂತ ಮತ್ತು ನಿರ್ಭಯನಾಗುತ್ತಾನೋ, ಭಗವತ್ಕೃಪೆಯು ಅವನನ್ನು ತನ್ನಿಂದ-ತಾನೇ ಅಷ್ಟೇ ಹೆಚ್ಚಾಗಿ ತನಗೆ ಅನುಕೂಲವಾಗಿಸಿಕೊಳ್ಳುತ್ತದೆ. ಅವನು ಚಿಂತಿಸಿದಷ್ಟು, ತನ್ನ ಬಲವನ್ನು ತಿಳಿದಷ್ಟು ಆ ಬರುತ್ತಿರುವ ಭಗವತ್ಕೃಪೆಯಲ್ಲಿ ಅಡ್ಡಿ ಉಂಟಾಗುತ್ತದೆ ಅರ್ಥಾತ್-ಶರಣಾಗತನಾದಾಗ ಭಗವಂತನ ಕಡೆಯಿಂದ ಯಾವ ವಿಲಕ್ಷಣ, ವಿಚಿತ್ರ, ಅಖಂಡ, ಕೃಪೆಯು ಬರುತ್ತದೋ, ಚಿಂತಿಸುವುದರಿಂದ ಅದು ಕೃಪೆಯಲ್ಲಿ ಬಾಧೆ ಉಂಟಾಗುತ್ತದೆ.</p>
<p class="Text">ಬೆಸ್ತನು ಮೀನುಗಳನ್ನು ಹಿಡಿಯಲು ನದಿಯಲ್ಲಿ ಬಲೆ ಬಿಸಿದರೆ, ಬಲೆಯಲ್ಲಿ ಬರುವ ಎಲ್ಲ ಮೀನುಗಳು ಹಿಡಿಯಲ್ಪಡುತ್ತವೆ; ಆದರೆ ಬಲೆ ಬೀಸುವ ಬೆಸ್ತನ ಕಾಲು ಬುಡದಲ್ಲಿರುವ ಮೀನು ಬಲೆಯಲ್ಲಿ ಸಿಕ್ಕಿಹಾಕಿಕೊಳ್ಳುವುದಿಲ್ಲ. ಹೀಗೆಯೇ ಭಗವಂತನ ಮಾಯೆ (ಪ್ರಪಂಚ)ಯಲ್ಲಿ ಮಮತೆಯನ್ನಿಟ್ಟು ಜೀವಿಯು ಸಿಕ್ಕಿಹಾಕಿಕೊಳ್ಳುತ್ತಾನೆ ಮತ್ತು ಹುಟುತ್ತಾ-ಸಾಯುತ್ತಾ ಇರುತ್ತಾನೆ; ಆದರೆ ಮಾಯಾಪತಿ ಭಗವಂತನ ಚರಣಗಳಲ್ಲಿ ಶರಣಾದವರು ಮಾಯೆಯನ್ನು ದಾಟಿಹೋಗುತ್ತಾರೆ- <span class="char-style-override-3">‘ಮಾಮೇವ ಯೇ ಪ್ರಪದ್ಯಂತೇ ಮಾಯಾಮೇತಾಂ ತರಂತಿ ತೇ’</span> (7/14). ಈ ದೃಷ್ಟಾಂತದ ಒಂದೇ ಅಂಶವನ್ನು ಗ್ರಹಿಸಬೇಕು; ಏಕೆಂದರೆ, ಬೇಸ್ತನಲ್ಲಿ ಮೀನುಗಳನ್ನು ಬಲೆಯಲ್ಲಿ ಸಿಕ್ಕಿಸುವ ಭಾವವಿರುತ್ತದೆ; ಆದರೆ ಭಗವಂತನಲ್ಲಿ ಜೀವಿಗಳನ್ನು ಮಾಯೆಯಲ್ಲಿ ಸಿಕ್ಕಿಸುವ ಭಾವ ಕಿಂಚಿತ್ತಾದರೂ ಇರುವುದಿಲ್ಲ. ಭಗವಂತನ ಭಾವವಾದರೋ ಜೀವಿಗಳನ್ನು ಮಾಯಾ ಜಾಲದಿಂದ ಮುಕ್ತರಾಗಿಸಿ ತನಗೆ ಶರಣಾಗಿಸುವುದು ಆಗಿದೆ, ಅದಕ್ಕೆ ಅವನು - <span class="char-style-override-3">‘ಮಾಮೇಕಂ ಶರಣಂ ವ್ರಜ’</span> ಎಂದು ಹೇಳುತ್ತಿದ್ದಾನೆ. ಜೀವಿಯು ಸಂಯೋಗಜನ್ಯ ಸುಖದ ಲೋಲು ಪತೆಯಿಂದ ಸ್ವತಃ ಮಾಯೆಯಲ್ಲಿ ಸಿಕ್ಕಿಹಾಕಿಕೊಳ್ಳುತ್ತಾನೆ.</p>
<p class="Text">ಬೀಸುಕಲ್ಲಿನಲ್ಲಿ ಹಾಕಿದ ಕಾಳುಗಳೆಲ್ಲ ಪುಡಿಯಾಗಿ ಹಿಟ್ಟಾಗುತ್ತವೆ,<span class="char-style-override-4">+</span> ಆದರೂ ಅದರ ಆಧಾರ ಮೇಟಿ (ಕೀಲು)ಯ ಹತ್ತಿರವಿರುವ ಕಾಳುಗಳು ಪುಡಿಯಗುವುದಿಲ್ಲ, ಇಡೀ ಯಾಗಿಯೇ ಇರುತ್ತವೆ. ಹೀಗೆಯೇ ಜನ್ಮ-ಮರಣರೂಪೀ ಸಂಸಾರ ಚಕ್ರದಲ್ಲಿ ಬಿದ್ದಿರುವ ಎಲ್ಲ ಜೀವಿಗಳು ಪುಡಿಯಾಗುತ್ತಾರೆ, ಅರ್ಥಾತ್-ದುಃಖ ಪಡೆಯುತ್ತಾರೆ; ಆದರೆ ಯಾರ ಆಧಾರದಿಂದ ಸಂಸಾರ ಚಕ್ರವು ನಡೆಯುತ್ತದೋ ಆ ಭಗವಂತನ ಚರಣಗಳ ಆಸರೆ ಪಡೆಯುವ ಜೀವಿಗಳು ಪುಡಿಯಾಗದೆ ಇಡೀಯಾಗಿ ಉಳಿಯುತ್ತಾರೆ - ‘ಕೋಈ ಹರಿಜನ ಊಬರೇ, ಕೀಲ ಮಾಕಡೀ ಪಾಸ’. ಈ ದೃಷ್ಟಾಂತವೂ ಪೂರ್ಣವಾಗಿ ಹೊಂದುವುದಿಲ್ಲ; ಏಕೆಂದರೆ, ಕಾಳುಗಳಾದರೋ ಸ್ವಾಭಾವಿಕವಾಗಿಯೇ ಮೇಟಿಯ ಹತ್ತಿರ ಇರುತ್ತವೆ. ಅವು ಬದುಕುಳಿಯುವ ಯಾವ ಉಪಾಯವು ಮಾಡುವುದಿಲ್ಲ. ಆದರೆ ಭಗವಂತನ ಭಕ್ತರು ಪ್ರಪಂಚದಿಂದ ವಿಮುಖರಾಗಿ ಪ್ರಭುವಿನ ಆಶ್ರಯಪಡೆಯುತ್ತಾರೆ. ತಾತ್ಪರ್ಯ-ಭಗವಂತನ ಅಂಶನಾಗಿಯೂ ಪ್ರಪಂಚವನ್ನು ತನ್ನದೆಂದು ತಿಳಿಯುವವರು, ಅಥವಾ ಪ್ರಪಂಚದಿಂದ ಏನಾದರು ಬಯಸುವವರೇ ಜನ್ಮ-ಮರಣರೂಪೀ ಚಕ್ರದಲ್ಲಿ ಬಿದ್ದು ದುಃಖ ಭೋಗಿಸುತ್ತಾರೆ.</p>
<p class="Footnote-Shloka"><span class="char-style-override-5">+</span> ಚಲತೀ ಚಿಕ್ಕೀ ದೇಖಕರ ದಿಯಾ ಕಬೀರಾ ರೋಯ । ದೋ ಪಾಟನ ಮೇಂ ಆಯಕೇ ಸಾಬುತ ಬಚಾ ನ ಕೋಯ ॥</p>
<p class="Text">ಪ್ರಪಂಚ ಮತ್ತು ಪರಮಾತ್ಮ-ಇವರ ಸಂಬಂಧ ಎರಡು ರೀತಿಯಿಂದಿರುತ್ತದೆ. ಪ್ರಪಂಚದ ಸಂಬಂಧ ಕೇವಲ ಒಪ್ಪಿಕೊಂಡದ್ದಾಗಿದೆ ಮತ್ತು ಭಗವಂತನ ಸಂಬಂಧ ವಾಸ್ತವಿಕವಾಗಿದೆ. ಪ್ರಪಂಚದ ಸಂಬಂಧವಾದರೋ ಮನುಷ್ಯನನ್ನು ಪರಾಧೀನನಾಗಿಸುತ್ತದೆ, ಆಳಾಗಿಸುತ್ತದೆ. ಆದರೆ ಭಗವಂತನ ಸಂಬಂಧವು ಮನುಷ್ಯನನ್ನು ಸ್ವಾಧೀನನಾಗಿಸುತ್ತದೆ, ಚಿನ್ಮಯನಾಗಿಸುತ್ತದೆ ಮತ್ತು ಭಗವಂತನ ಒಡೆಯನಾಗಿಸುತ್ತದೆ.</p>
<p class="Text">ಯಾವುದೇ ಮಾತಿನಿಂದ ತನ್ನಲ್ಲಿ ಏನಾದರು ವಿಶೇಷತೆ ಕಂಡರೆ ಇದೇ ನಿಜವಾದ ವಾಸ್ತವಿಕ ಪರಾಧೀನತೆಯಾಗಿದೆ. ಮನುಷ್ಯನು ವಿದ್ಯಾ, ಬುದ್ಧಿ, ಧನ-ಸಂಪತ್ತು, ತ್ಯಾಗ, ವೈರಾಗ್ಯ ಇತ್ಯಾದಿ ಯವುದೇ ಮಾತಿನಿಂದ ತನ್ನ ವಿಶೇಷತೆಯನ್ನು ತಿಳಿದರೆ, ಇದು ಆ ವಿದ್ಯಾದಿಗಳ ಪರಾಧೀನತೆ, ದಾಸ್ಯವಾಗಿದೆ. ಯಾರಾದರು ಹಣದಿಂದ ತನ್ನಲ್ಲಿ ವಿಶೇಷತೆ ತಿಳಿಯುತ್ತಿದ್ದರೆ ಈ ವಿಶೇಷತೆಯು ನಿಜವಾಗಿ ಹಣದ್ದಾಯಿತು, ಸ್ವಂತದ್ದಲ್ಲ. ಅವನು ತನ್ನನ್ನು ಹಣದ ಒಡೆಯನೆಂದು ತಿಳಿಯುತ್ತಾನೆ ಆದರೆ ವಾಸ್ತವವಾಗಿ ಅವನು ಹಣದ ಗುಲಾಮನಾಗಿದ್ದಾನೆ.</p>
<p class="Text">ಪ್ರಾಪಂಚಿಕ ಪದಾರ್ಥಗಳಿಂದ ತನ್ನಲ್ಲಿ ಏನಾದರು ವಿಶೇಷತೆಯನ್ನು ತಿಳಿಯುವನನ್ನು ಈ ಪ್ರಾಪಂಚಿಕ ಪದಾರ್ಥಗಳು ತುಚ್ಛವಾಗಿಸುತ್ತವೆ, ಪದದಲಿತನನ್ನಾಗಿಸುತ್ತವೆ, ಇದು ಪ್ರಪಂಚದ ನಿಯಮವಾಗಿದೆ, ಆದರೆ ಭಗವಂತನ ಆಶ್ರಿತನಾಗಿ ಸದಾ ಭಗವಂತನಲ್ಲೇ ನಿರ್ಭರನಾದನಿಗೆ ತನ್ನಲ್ಲಿ ಯಾವ ವಿಶೇಷತೆ ಕಾಣುವುದೇ ಇಲ್ಲ, ಭಗವಂತನ ಅಲೌಕಿಕತೆ, ವಿಲಕ್ಷಣತೆ, ವಿಚಿತ್ರತೆಯೇ ಕಾಣುತ್ತದೆ. ಭಗವಂತನು ಬೇಕಾದರೆ ಅವನನ್ನು ತನ್ನ ಮುಕುಟಮಣಿಯಾಗಿಸಿಕೊಳ್ಳಲೀ, ಬೇಕಾದರೆ ತನ್ನ ಒಡೆಯನಾಗಿಸಿಕೊಳ್ಳಲೀ- ಆದರೂ ಕೂಡ ತನ್ನಲ್ಲಿ ಯಾವುದೇ ವಿಶೇಷತೆ ಕಾಣುವುದಿಲ್ಲ. ಯಾವ ಭಕ್ತನಿಗೆ ತನ್ನಲ್ಲಿ ಯಾವುದೇ ವಿಶೇಷತೆ ಕಾಣುವುದಿಲ್ಲವೋ, ತನ್ನಲ್ಲಿ ಯಾವುದೇ ಮಾತಿನಿಂದ ಅಭಿಮಾನ ಪಡುವುದಿಲ್ಲವೋ, ಆ ಭಕ್ತನಲ್ಲಿ ಭಗವಂತನ ವಿಲಕ್ಷಣತೆ ಇಳಿದು ಬರುತ್ತದೆ. ಇದು ಪ್ರಭುವಿನ ನಿಯಮವಾಗಿದೆ. ಕೆಲವರಲ್ಲಿ ಅವರ ಶರೀರ, ಇಂದ್ರಿಯಗಳು, ಮನ, ಬುದ್ಧಿ ಇತ್ಯಾದಿ ಪ್ರಾಕೃತ ಪದಾರ್ಥಗಳೂ ಕೂಡ ಚಿನ್ಮಯವಾಗುವಷ್ಟು ವಿಲಕ್ಷಣತೆ ಇಳಿದು ಬರುತ್ತದೆ; ಅವರಲ್ಲಿ ಜಡತೆಯ ಅತ್ಯಂತಾಭಾವ ವಾಗುತ್ತದೆ. ಇಂತಹ ಭಗವಂತನ ಅನೇಕ ಪ್ರೇಮಿ ಭಕ್ತರು ಭಗವಂತನಲ್ಲೇ ಸೇರಿಹೋದರು, ಕೊನೆಗೆ ಅವರ ಶರೀರವೂ ಸಿಗಲಿಲ್ಲ. ಮಿರಾ ಬಾಯಿಯು ಶರೀರಸಹಿತ ಭಗವಂತನ ಶ್ರೀವಿಗ್ರಹದಲ್ಲಿ ಲೀನವಾಗಿ ಹೋದಳು. ಕೇವಲ ಪರಿಚಯಕ್ಕಾಗಿ ಅವಳ ಸೀರೆಯತುದಿಯಷ್ಟು ಶ್ರೀವಿಗ್ರಹದ ಮುಖದಲ್ಲಿ ಉಳಿದುಹೋಯಿತು, ಇನ್ನೇನೂ ಉಳಿಯಲಿಲ್ಲ. ಹೀಗೆಯೇ ಸಂತ ಶಿರೋಮಣಿ ತುಕಾರಾಮರು ಸಶರೀರವಾಗಿ ವೈಕುಂಠಕ್ಕೆ ಹೊರಟುಹೋದರು. (ಕರ್ನಾಟಕದಲ್ಲಿ ದಾಸವರೇಣ್ಯ ಶ್ರೀಪುರಂದರ ದಾಸರು ಸದೇಹವಾಗಿ ವೈಕುಂಠಕ್ಕೆ ತೆರಳಿದರು, ಅಪರೋಕ್ಷಜ್ಞಾನೀ ಕನಕದಾಸರೂ ತಿರುಪತಿ ಶ್ರೀವೆಂಕಟರಮಣನಲ್ಲಿ ಐಕ್ಯರಾದರು).</p>
<p class="Text">ಜ್ಞಾನಮಾರ್ಗದಲ್ಲಿ ಶರೀರ ಚಿನ್ಮಯವಾಗುವುದಿಲ್ಲ; ಏಕೆಂದರೆ, ಜ್ಞಾನಿಯು ಅಸತ್ತಿನಿಂದ ಸಂಬಂಧ ಕಡಿದು ಕೊಂಡು, ಅಸತ್ತಿನಿಂದ ಬೇರೆಯಾಗಿ ಸ್ವತಃ ಚಿನ್ಮಯ ತತ್ತ್ವದಲ್ಲಿ ಸ್ಥಿತನಾಗಿ ಹೋಗುತ್ತಾನೆ. ಆದರೆ ಭಕ್ತನು ಭಗವಂತನಿಗೆ ಸಮ್ಮುಖನಾದಾಗ ಅವನ ಶರೀರ, ಇಂದ್ರಿಯಗಳು, ಮನ, ಪ್ರಾಣ ಇತ್ಯಾದಿ ಎಲ್ಲವೂ ಭಗವಂತನಿಗೆ ಸಮ್ಮುಖವಾಗುತ್ತವೆ. ತಾತ್ಪರ್ಯ-ಯಾರ ದೃಷ್ಟಿಯು ಕೇವಲ ಚಿನ್ಮಯ ತತ್ತ್ವದಲ್ಲೆ ಇದೆಯೋ, ಅರ್ಥಾತ್-ಯಾರ ದೃಷ್ಟಿಯಲ್ಲಿ ಚಿನ್ಮಯ ತತ್ತ್ವಕ್ಕಿಂತ ಭಿನ್ನ ಜಡತೆಯ ಸ್ವತಂತ್ರ ಸತ್ತೆಯೇ ಇರುವುದಿಲ್ಲವೋ, ಆ ಚಿನ್ಮಯತೆಯು ಅವನ ಶರೀರಾದಿಗಳಲ್ಲಿಯೂ ಇಳಿದು ಬರುತ್ತದೆ ಮತ್ತು ಆ ಶರೀರಾದಿಗಳು ಚಿನ್ಮಯವಾಗುತ್ತವೆ. ಜನರ ದೃಷ್ಟಿಯಲ್ಲಾದರೋ ಅವರ ಶರೀರದಲ್ಲಿ ಜಡತೆಯೇ ಕಾಣುತ್ತದೆ, ಆದರೆ ನಿಜವಾಗಿ ಅವರ ಶರೀರವು ಚಿನ್ಮಯವೇ ಆಗಿರುತ್ತವೆ ಎಂಬುದು ನಿಜವಾದುದು.</p>
<p class="Text">ಭಗವಂತನಿಗೆ ಸರ್ವಥಾ ಶರಣಾದಾಗ ಶರಣಾಗತನಿಗಾಗಿ ಭಗವಂತನ ಕೃಪೆಯಾದರೋ ವಿಶೇಷವಾಗಿ ಪ್ರಕಟವಾಗಿಯೇ ಆಗುತ್ತದೆ, ಆದರೆ ಇಡೀ ಪ್ರಪಂಚವನ್ನು ಸ್ನೇಹಪೂರ್ವಕವಾಗಿ ಪಾಲಿಸುವವಳು ಮತ್ತು ಭಗವಂತನಿಂದ ಅಭಿನ್ನಳಾಗಿರುವ ಮಾತ್ಸಲ್ಯಮಯಿ ತಾಯಿ ಮಹಾಲಕ್ಷ್ಮಿಗೂ ಪ್ರಭುವಿನ ಶರಣಾಗತನ ಮೇಲೆ ಎಷ್ಟೊಂದು ಸ್ನೇಹವಿಡುತ್ತಾಳೆ, ಎಷ್ಟು ಪ್ರೀತಿಯನ್ನಿಡುತ್ತಾಳೋ ಇದನ್ನು ಯಾರೂ ವರ್ಣಿಸಲಾರರು. ಲೌಕಿಕ ವ್ಯವಹಾರದಲ್ಲಿಯೂ ಪತಿವ್ರತಾ ಸ್ತ್ರೀಯಳಿಗೆ ಪಿತೃಭಕ್ತ ಪುತ್ರನು ತುಂಬಾ ಪ್ರಿಯನಾಗಿರುವುದು ಕಂಡು ಬರುತ್ತದೆ.</p>
<p class="Text">ಇನ್ನೊಂದು ಮಾತು - ಪ್ರೇಮಭಾವದಿಂದ ಪರಿಪೂರ್ಣ ಪ್ರಭುವು ತನ್ನ ಭಕ್ತನನ್ನು ನೋಡಲು ಗರುಡಾರೂಢನಾಗಿ ಬಂದಾಗ ಮಾತೆ ಲಕ್ಷ್ಮಿಯೂ ಪ್ರಭುವಿನೊಂದಿಗೆ ಗರುಡನ ಮೇಲೇರಿ ಬರುತ್ತಾಳೆ. ಆ ಗರುಡನ ರೆಕ್ಕೆಗಳಿಂದ ಸಾಮವೇದ ಮಂತ್ರಗಳ ಗಾಯನವಾಗುತ್ತಾ ಇರುತ್ತದೆ. ಆದರೆ ಯಾರಾದರು ಭಗವಂತನನ್ನು ಬಯಸದೆ ಕೇವಲ ಮಾತೆ ಲಕ್ಷ್ಮಿಯನ್ನೇ ಬಯಸಿದರೆ, ಅವನ ಸ್ನೇಹದ ಕಾರಣ ಮಾತೆ ಲಕ್ಷ್ಮಿಯೆನೋ ಬರುತ್ತಾಳೆ, ಆದರೆ ಅವಳ ವಾಹನ ದಿವಾಂಧ ಗೂಬೆಯಾಗಿರುತ್ತದೆ. ಇಂತಹ ವಾಹನವುಳ್ಳ ಲಕ್ಷ್ಮಿಯನ್ನು ಪಡೆದುಕೊಂಡ ಮನುಷ್ಯನೂ ಕೂಡ ಮದಾಂಧನಾಗುತ್ತಾನೆ. ಆ ತಾಯಿಯನ್ನು ಭೋಗ್ಯಳೆಂದು ತಿಳಿದರೆ ಅವನ ಭಾರೀ ದೊಡ್ಡ ಪತನವಾಗುತ್ತದೆ; ಏಕೆಂದರೆ, ಅವನಾದರೋ ತನ್ನ ತಾಯಿಯನ್ನೆ ಕೆಟ್ಟದೃಷ್ಟಿಯಿಂದ ನೋಡುತ್ತಾನೆ, ಅದಕ್ಕಾಗಿ ಅವನು ಮಹಾನ್ ಅಧಮನಾಗಿದ್ದಾನೆ.</p>
<p class="Text">ಮೂರನೇ ಮಾತು - ಕೇವಲ ಭಗವಂತನ ಪ್ರೇಮವಿರುವಲ್ಲಿ ಭಗವಂತನಿಂದ ಅಭಿನ್ನಳಾಗಿ ಇರುವ ಲಕ್ಷ್ಮೀದೇವಿಯು ಭಗವಂತನೊಂದಿಗೆ ಬಂದೇ ಬರುತ್ತಾಳೆ. ಆದರೆ ಕೇವಲ ಲಕ್ಷ್ಮಿಯನ್ನೇ ಬಯಸುವಲ್ಲಿ ಲಕ್ಷ್ಮಿಯೊಂದಿಗೆ ಭಗವಂತನು ಬಂದೇ ಬರುತ್ತಾನೆಂಬ ನಿಯಮವಿಲ್ಲ.</p>
<p class="Text">ಶರಣಾಗತಿಯ ವಿಷಯದಲ್ಲಿ ಒಂದು ಕಥೆ ಬರುತ್ತದೆ - ಶ್ರೀರಾಮಚಂದ್ರ ಸೀತಾದೇವಿ ಮತ್ತು ಹನುಮಂತ ಇವರು ಕಾಡಿನಲ್ಲಿ ಒಂದು ಮರದ ಕೆಳಗೆ ಕುಳಿತ್ತಿದ್ದರು. ಆ ಮರದಲ್ಲಿ ಮತ್ತು ಕೊಂಬೆಗಳಲ್ಲಿ ಒಂದು ಬಳ್ಳಿ ಹಬ್ಬಿಕೊಂಡಿತ್ತು. ಬಳ್ಳಿಯ ಕೋಮಲವಾದ ತಂತುಗಳೂ ಹಬ್ಬಿಕೊಂಡಿತ್ತು. ಆ ತುಂತುಗಳಲ್ಲಿ ಹೊಸ-ಹೊಸ ಚಿಗುರುಗಳು ಇದ್ದವು ಹಾಗೂ ಕೆಲವುಕಡೆ ಕೆಂಪುವರ್ಣದ ಎಲೆಗಳು ಹುಟ್ಟಿಕೊಂಡಿದ್ದವು. ಎಲೆ-ಹೂವುಗಳಿಂದ ಬಳ್ಳಿಯು ತುಂಬಿಹೋಗಿತ್ತು. ಅದರಿಂದ ವೃಕ್ಷದ ಸುಂದರ ಶೋಭೆ ಹೆಚ್ಚಿತ್ತು. ಮರವು ತುಂಬಾ ಆಕರ್ಷಕವಾಗಿ ಕಾಣುತಿತ್ತು. ಆ ವೃಕ್ಷದ ಶೋಭೆಯನ್ನು ಕಂಡು ಶ್ರೀರಾಮಚಂದ್ರನು ಹನುಮಂತನಲ್ಲಿ ಹೇಳಿದನು- ನೋಡು ಹನುಮಂತಾ! ಈ ಬಳ್ಳಿಯು ಎಷ್ಟು ಸುಂದರವಾಗಿದೆ. ಮರದ ಸುತ್ತಲೂ ಹಬ್ಬಿಕೊಂಡಿದೆ. ಈ ಬಳ್ಳಿಯು ತನ್ನ ಸುಂದರ ಸುಗಂಧಿತ ಫಲ ಪುಷ್ಟಗಳಿಂದ, ಹಸುರಾದ ಎಲೆಗಳಿಂದ ಈ ವೃಕ್ಷದ ಶೋಭೆಯನ್ನು ಹೇಗೆ ಹೆಚ್ಚಿಸಿದೆ! ಇದರಿಂದ ಕಾಡಿನ ಬೇರೆಲ್ಲ ವೃಕ್ಷಗಳಿಂದ ಈ ಮರವು ಎಷ್ಟು ಸುಂದರವಾಗಿ ಕಾಣುತ್ತದೆ! ಇಷ್ಟೇ ಅಲ್ಲ, ಈ ವೃಕ್ಷದಿಂದಾಗಿ ಇಡೀ ಕಾಡೇ ಶೋಭಿಸುತ್ತದೆ. ಈ ಬಳ್ಳಿಯ ಕಾರಣದಿಂದಲೇ ಪಶು-ಪಕ್ಷಿಗಳು ಈ ವೃಕ್ಷವನ್ನು ಆಶ್ರಯಿಸುತ್ತವೆ. ಧನ್ಯವಾಗಿದೆ ಈ ಬಳ್ಳಿ!</p>
<p class="Text">ಭಗವಾನ್ ಶ್ರೀರಾಮನ ಮುಖದಿಂದ ಬಳ್ಳಿಯ ಪ್ರಶಂಸೆಯನ್ನು ಕೇಳಿದ ಸೀತಾದೇವಿಯು ಹನುಮಂತನ ಬಳಿ ಹೇಳುತ್ತಾಳೆ- ಮಗು ಮಾರುತೀ ನೋಡು! ನೀನು ಗಮನಿಸಿದೆಯೋ ಇಲ್ಲವೋ ನೋಡು! ಈ ಬಳ್ಳಿಯು ಮೇಲೇರುವುದು ಎಲೆ-ಹೂಗಳಿಂದ ಹಬ್ಬುವುದು, ತಂತುಗಳಿಂದ ಕೂಡಿದುದು ಇವೆಲ್ಲ ವೃಕ್ಷದ ಆಶ್ರಯವಿದೆ, ವೃಕ್ಷದ ಕಾರಣದಿಂದಲೇ ಇದೆ. ಈ ಬಳ್ಳಿಯ ಶೋಭೆಯೂ ಕೂಡ ಮರದ ಕಾರಣದಿಂದಲೇ ಇದೆ. ಅದಕ್ಕಾಗಿ ಮೂಲದಲ್ಲಿ ಮಹಿಮೆಯಾದರೋ ವೃಕ್ಷದ್ದೇ ಆಗಿದೆ. ಆಧಾರವಾದರೋ ಮರವೇ ಆಗಿದೆ. ಮರದ ಆಸರೆಯಿಲ್ಲದೆ ಬಳ್ಳಿಯು ಸ್ವತಃ ಏನು ಮಾಡಬಲ್ಲುದು? ಹೇಗೆ ಹಬ್ಬೀತು? ಈಗ ಹೇಳು ಹನುಮಂತಾ! ಮಹಿಮೆ ವೃಕ್ಷದ್ದಾಗಲಿಲ್ಲವೇ.</p>
<p class="Text">ಶ್ರೀರಾಮನೆಂದ - ಏನು ಹನುಮಂತಾ! ಈ ಮಹಿಮೆ ಯಾದರೋ ಬಳ್ಳಿಯದೇ ಆಯಿತಲ್ಲ? ಹನುಮಂತ ಹೇಳಿದ- ನನಗಾದರೋ ಮೂರನೇ ಮಾತೇ ತೋಚುತ್ತದೆ.</p>
<p class="Text">ಸೀತೆ ಕೇಳಿದಳು - ಅದೇನು ಮಗು!</p>
<p class="Text">ಹನುಮಂತ ಹೇಳಿದ - ಅಮ್ಮಾ! ಮರ ಮತ್ತು ಬಳ್ಳಿಯ ನೆರಳು ತುಂಬಾ ಸುಂದರವಾಗಿದೆ. ಅದಕ್ಕಾಗಿ ನನಗಾದರೋ ಇವೆರಡರ ನೆರಳಲ್ಲಿ ಇರುವುದೇ ಒಳ್ಳೆಯದೆನಿಸುತ್ತದೆ, ಅರ್ಥಾತ್-ನನಗಾದರೋ ನಿಮ್ಮಿಬ್ಬರ ಛಾಯೆ (ಚರಣಗಳ ಆಶ್ರಯ)ಯಲ್ಲಿ ಇರುವುದೇ ಒಳ್ಳೆಯದೆನಿಸುತ್ತದೆ.</p>
<p class="Shlok">ಸೇವಕ ಸುತ ಪತಿ ಮಾತು ಭರೋಸೇಂ । ರಹಇ ಅಸೋಚ ಬನಇ ಪ್ರಭು ಪೋಸೇಂ ॥</p>
<p class="TXT-Right">(ಮಾನಸ-4/3/2)</p>
<p class="Text">ಹೀಗೆಯೇ ಭಗವಂತ ಮತ್ತು ಅವನ ದಿವ್ಯ ಆಹ್ಲಾದಿನೀ ಶಕ್ತಿ - ಎರಡೂ ಒಬ್ಬರು ಮತ್ತೊಬ್ಬರ ಶೋಭೆ ಹೆಚ್ಚಿಸುತ್ತವೆ. ಆದರೆ ಕೆಲವರಾದರೋ ಅವೆರಡನ್ನು ಶ್ರೇಷ್ಠವೆಂದು ಹೇಳುತ್ತಾರೆ ಮತ್ತು ಕೆಲವರು ಕೇವಲ ಅವನ ಆಹ್ಲಾದಿನೀ ಶಕ್ತಿಯನ್ನು ಶ್ರೇಷ್ಠವೆಂದು ಹೇಳುತ್ತಾರೆ. ಶರಣಾಗತ ಭಕ್ತನಿಗಾದರೋ ಪ್ರಭು ಮತ್ತು ಅವನ ಆಹ್ಲಾದಿನಿ ಶಕ್ತಿ-ಎರಡರ ಆಶ್ರಯವೂ ಶ್ರೇಷ್ಠವಾಗಿದೆ.</p>
<p class="Text">ಒಮ್ಮೆ ಓರ್ವ ಅಂಧಸಂತರು ಕೈಯಲ್ಲಿ ಕೊಲನ್ನು ಹಿಡಿದುಕೊಂಡು ಯುಮನೆಯ ತೀರದಲ್ಲಿ ಹೋಗುತ್ತಿದ್ದರು. ನದಿಯಲ್ಲಿ ನೆರೆ ಬಂತು. ಅದರಿಂದ ಒಂದು ಕಡೆ ಯಮುನೆಯ ದಡವು ಕೊಚ್ಚಿಕೊಂಡು ಹೋಯಿತು, ಅದರಿಂದ ಆ ಸಂತರೂ ನೀರುಪಾಲಾದರು, ಕೈಯ ಕೋಲು ಹರಿದು ಹೋಯಿತು. ಮೊದಲೇ ಕಾಣುವುದಿಲ್ಲ, ಈಜುವುದಾದರು ಯಾವ ಕಡೆಗೆ? ಭಗವಂತನ ಶರಣಾಗತಿಯ ಮಾತು ನೆನಪಾಗುತ್ತಲೇ ಪ್ರಯಾಸರಹಿತ ಶರೀರವನ್ನು ಸಡಿಲಾಗಿಸಿದರು. ಆಗ ಯಾರೋ ಕೈಹಿಡಿದು ದಡಕ್ಕೆ ಎತ್ತಿಹಾಕಿದಂತೆ ಅವರಿಗನಿಸಿತು. ಅಲ್ಲಿ ಬೇರೆ ಯಾವುದೋ ಕೋಲು ಕೈಗೆ ಬಂತು ಹಾಗೂ ಅದರ ಆಸರೆಯಿಂದ ಮುಂದಕ್ಕೆ ಹೋದರು-ತಾತ್ಪರ್ಯ-ಯಾರು ಭಗವಂತನಿಗೆ ಶರಣಾಗಿ ಭಗವಂತನ ಮೇಲೆಯೇ ನಿರ್ಭರವಾಗುತ್ತಾನೋ ಅವನಿಗೆ ತನಗಾಗಿ ಏನನ್ನು ಮಾಡಬೇಕಾಗುವುದಿಲ್ಲ. ಭಗವಂತನ ವಿಧಾನದಿಂದ ಏನಾಗುತ್ತದೋ ಅದರಲ್ಲಿ ಸಂತೋಷವಾಗಿರುತ್ತಾನೆ.</p>
<p class="Text">ಅನೇಕ ಕುರಿಗಳು ಒಮ್ಮೆ ಕಾಡಿಗೆ ಮೇಯಲು ಹೋಗಿದ್ದವು. ಅದರಲ್ಲಿನ ಒಂದು ಕುರಿ ಮೇಯುತ್ತಾ- ಮೇಯುತ್ತಾ ಒಂದು ಬಳ್ಳಿಯಲ್ಲಿ ಸಿಕ್ಕಿಹಾಕಿಕೊಂಡಿತು. ಅದು ಅದರಿಂದ ಬಿಡಿಸಿಕೊಂಡು ಬರಲು ತುಂಬಾ ಹೊತ್ತಾಯಿತು. ಅಷ್ಟರಲ್ಲಿ ಉಳಿದೆಲ್ಲ ಕುರಿಗಳು ತಮ್ಮ ಮನೆ ಸೇರಿದವು. ಕತ್ತಲಾಗುತಿತ್ತು. ಆ ಕುರಿಯು ಅಲೆಯುತ್ತಾ-ಅಲೆಯುತ್ತಾ ಒಂದು ಸರೋವರದ ದಡಕ್ಕೆ ಬಂತು. ಅಲ್ಲಿ ನೆನೆದ ಮಣ್ಣಿನಲ್ಲಿ ಸಿಂಹದ ಬಂದು ಚರಣ ಚಿನ್ಹೆಮೂಡಿತ್ತು. ಅದು ಆ ಚರಣ ಚಿನ್ಹಕ್ಕೆ ಶರಣಾಗಿ ಅದರ ಬಳಿ ಕುಳಿತುಬಿಟ್ಟಿತು. ರಾತ್ರೆಯಲ್ಲಿ ಕಾಡಿನ ಚಿರತೆ, ತೊಳ, ಹುಲಿ ಮುಂತಾದ ಪ್ರಾಣಿಗಳು ಕುರಿಯನ್ನು ತಿನ್ನಲು ಬಳಿಗೆ ಬಂದಾಗ ಕುರಿ ಹೇಳಿತು-ಮೊದಲು ನೋಡಿಕೊಳ್ಳಿ ನಾನು ಯಾರಿಗೆ ಶರಣಾಗಿದ್ದೇನೆಂದು, ಮತ್ತೆ ತಿನ್ನಿ. ಆ ಚರಣ ಚಿನ್ಹವನ್ನು ನೋಡಿ- ಅರೇ! ಇದಾದರೋ ಸಿಂಹನ ಹೆಜ್ಜೆಯಾಗಿದೆ, ಬೇಗ ಓಡಿ ಇಲ್ಲಿಂದ. ಸಿಂಹ ಬಂದರೆ ನಮ್ಮನ್ನು ಕೊಂದು ಬಿಟ್ಟ್ಟೀತು ಎಂದು ಹೇಳುತ್ತಾ ಓಡಿಹೋದುವು. ಕೊನೆಗೆ ಆ ಚರಣ ಚಿನ್ಹವಿದ್ದ ಸಿಂಹವೇ ಸ್ವತಃ ಬಂದು ಕುರಿಯ ಬಳಿ ಹೇಳಿತು-ನೀನು ಕಾಡಿನಲ್ಲಿ ಒಂಟಿಯಾಗಿ ಹೇಗೆ ಕುಳಿತಿರುವೆ? ಕುರಿಹೇಳಿತು- ಈ ಚರಣ ಚಿನ್ಹೆ ನೋಡಿಕೋ, ಮತ್ತೆ ಮಾತಾಡು. ಯಾರ ಚರಣ ಚಿನ್ಹೆ ಇದಾಗಿದೆಯೋ ಅದಕ್ಕೆ ನಾನು ಶರಣಾಗಿ ಕುಳಿತಿರುವೆ. ಸಿಂಹ ನೋಡಿತು. ಓಹೋ! ಇದಾದರೋ ನನ್ನ ಚರಣ ಚಿನ್ಹೆಯಾಗಿದೆ, ಈ ಕುರಿಯು ನನಗೇ ಶರಣಾಗಿದೆ! ಸಿಂಹವು ಕುರಿಗೆ ಆಶ್ವಾಸನೆ ಇತ್ತು, ನೀನು ಹೆದರಬೇಡ, ನಿರ್ಭಯನಾಗಿರು ಎಂದು ಹೇಳಿತು.</p>
<p class="Text">ರಾತ್ರಿಯಲ್ಲಿ ನೀರು ಕುಡಿಯಲು ಆನೆ ಬಂದಾಗ ಸಿಂಹವು ಆನೆಗೆ ಹೇಳಿತು-ನೀನು ಈ ಕುರಿಯನ್ನು ತನ್ನ ಬೆನ್ನಮೇಲೆ ಕುಳ್ಳಿರಿಸಿಕೊಂಡು ಇದನ್ನು ಮೇಯಿಸುತ್ತಾ ಸದಾಕಾಲ ಬೆನ್ನಮೇಲೆ ಎತ್ತಿಕೊಂಡಿರು. ಇಲ್ಲವಾದರೆ ಗೊತ್ತಿದೆಯಲ್ಲ ನಾನು ಯಾರು ಎಂದು? ಕೊಂದು ಬಿಟ್ಟೇನು. ಸಿಂಹದ ಮಾತು ಕೇಳಿ ಆನೆಯು ಗಡ-ಗಡ ನಡುಗಿತು. ಅದು ತನ್ನ ಸೊಂಡಿಲಿನಿಂದ ಸಟ್ಟನೆ ಕುರಿಯನ್ನು ಬೆನ್ನಮೇಲೆ ಹತ್ತಿಸಿಕೊಂಡಿತು. ಈಗ ಆ ಕುರಿಯು ನಿಭರ್ಯವಾಗಿ ಆನೆಯ ಬೆನ್ನಮೇಲೆ ಕುಳಿತುಕೊಂಡೇ ಮರಗಳ ಮೇಲಿನ ಚಿಗುರು ತಿನ್ನುತ್ತಾ ಆನಂದವಾಗಿ ಇತ್ತು.</p>
<p class="Text">ಹೀಗೆಯೇ ಮನುಷ್ಯನು ಭಗವಂತನಿಗೆ ಶರಣಾದಾಗ, ಅವನ ಚರಣಗಳ ಆಸರೆ ಪಡೆದಾಗ ಅವನು ಸಮಸ್ತ ಪ್ರಾಣಿಗಳಿಂದ, ವಿಘ್ನಗಳಿಂದ, ಬಾಧೆಗಳಿಂದ ನಿರ್ಭಯ ನಾಗುತ್ತಾನೆ. ಅವನನ್ನು ಯಾರೂ ಭಯಭೀತನಾಗಿಸಲಾರರು, ಅವನ ಯಾವುದೇ ಕೆಡುಕನ್ನು ಮಾಡಲಾರರು.</p>
<p class="Text">ಭಗವಂತನೊಂದಿಗೆ ಕಾಮ, ಭಯ, ದ್ವೇಷ, ಕ್ರೋಧ, ಸ್ನೇಹ ಇವುಗಳಿಂದಲೂ ಸಂಬಂಧ ಬೆಳೆಸಿಕೊಂಡರೆ, ಅದೂ ಕೂಡ ಶ್ರೇಯಸ್ಸನ್ನು ಮಾಡುವುದಾಗುತ್ತದೆ.<span class="char-style-override-4">*</span> ತಾತ್ಪರ್ಯ- ಕಾಮ, ಭಯ, ದ್ವೇಷ ಇತ್ಯಾದಿ ಯಾವುದೇ ರೀತಿಯಿಂದಲೂ ಯಾರಿಗೆ ಭಗವಂತನೊಂದಿಗೆ ಸಂಬಂಧ ಬೆಳೆದಾಗ, ಅವರಾದರೋ ಉದ್ಧಾರವಾಗಿ ಹೋದರು. ಆದರೆ ಯಾರು ಯಾವುದೇ ರೀತಿಯಿಂದಲೂ ಭಗವಂತನೊಂದಿಗೆ ಸಂಬಂಧ ಬೆಳೆಸಲಿಲ್ಲವೋ, ಉದಾಸೀನರಾಗಿದ್ದರೋ, ಅವರು ಭಗವತ್ಪ್ರಾಪ್ತಿಯಿಂದ ವಂಚಿತರಾಗಿ ಉಳಿದರು! ಭಗವಂತನ ಅನನ್ಯ ಭಕ್ತರಿಗಾಗಿ ನಾರದರು ಹೇಳುತ್ತಾರೆ -</p>
<p class="Shlok">‘ನಾಸ್ತಿ ತೇಷು ಜಾತಿವಿದ್ಯಾರೂಪಕುಲಧನ ಕ್ರಿಯಾದಿಭೇದಃ’ ।</p>
<p class="TXT-Right">(ನಾರದಭಕ್ತಿಸೂತ್ರ 72)</p>
<p class="Text">ಆ ಭಕ್ತರಲ್ಲಿ ಜಾತಿ, ವಿದ್ಯೆ, ರೂಪ, ಕುಲ, ಧನ, ಕ್ರಿಯೆ ಇತ್ಯಾದಿಗಳ ಭೇದವಿಲ್ಲ.</p>
<p class="Text para-style-override-4"> </p>
<p class="Footnote-Shloka"><span class="char-style-override-5">*</span> (1) ಕಾಮಾದ್ ದ್ವೇಷಾದ್ ಭಯಾತ್ ಸ್ನೇಹಾದ್ ಯಥಾ ಭಕ್ತ್ಯೇಶ್ವರೇ ಮನಃ ।</p>
<p class="Footnote-Shloka">ಆವೇಶ್ಯ ತದಘಂ ಹಿತ್ವಾ ಬಹವಸ್ತದ್ಗತಿಂ ಗತಾಃ ॥</p>
<p class="Footnote-Shloka">ಗೋಪ್ಯಃ ಕಾಮಾದ್ ಭಯಾತ್ ಕಂಸೋ ದ್ವೇಷಾಚ್ಚೈದ್ಯಾದಯೋ ನೃಪಾಃ</p>
<p class="Footnote-Shloka">ಸಂಬಂಧಾದ್ ವೃಷ್ಣಯಃ ಸ್ನೇಹಾದ್ ಯೂಯಂ ಭಕ್ತ್ಯಾ ವಯಂ ವಿಭೋ॥</p>
<p class="Footnotes-Right">(ಶ್ರೀಮದ್ಭಾ -7/1/29-30)</p>
<p class="Footnotes">ಒಬ್ಬರಲ್ಲ ಅನೇಕ ಮನುಷ್ಯರು ಕಾಮದಿಂದ, ದ್ವೇಷದಿಂದ, ಭಯದಿಂದ ಮತ್ತು ಸ್ನೇಹದಿಂದ ತಮ್ಮ ಮನಸ್ಸನ್ನು ಭಗವಂತನಲ್ಲಿ ತೊಡಗಿಸಿ ಹಾಗೂ ತಮ್ಮ ಎಲ್ಲ ಪಾಪಗಳನ್ನು ತೊಳೆದು ಭಕ್ತರು ಭಕ್ತಿಯಿಂದ ಭಗವಂತನನ್ನು ಪಡೆದಂತೆ ಪಡೆದುಕೊಂಡಿರುವರು. ಗೋಪಿಯರು ಕಾಮದಿಂದ, ಕಂಸನುಭಯದಿಂದ, ಶಿಶುಪಾಲ-ದಂತವಕ್ತ್ರಾದಿ ರಾಜರು ದ್ವೇಷದಿಂದ, ಯದುವಂಶೀಯರು ಪರಿವಾರದ ಸಂಬಂಧದಿಂದ, ನಿವೆಲ್ಲ (ಯುಧಿಷ್ಠಿರಾದಿ)ರೂ ಸ್ನೇಹದಿಂದ ಮತ್ತು ನಾವೆಲ್ಲ (ನಾರದಾದಿ) ಭಕ್ತಿಯಿಂದ ತಮ್ಮ ಮನಸ್ಸನ್ನು ಭಗವಂತನಲ್ಲಿ ತೊಡಗಿಸಿದ್ದೇವೆ.</p>
<p class="Footnote-Shloka">(2) ಸತ್ಸಂಗೇನ ಹಿ ದೈತೇಯಾ ಯಾತುಧಾನಾ ಮೃಗಾಃ ಖಗಾಃ ।</p>
<p class="Footnote-Shloka">ಗಂಧರ್ವಾಪ್ಸರಸೋ ನಾಗಾಃ ಸಿದ್ಧಾಶ್ಚಾರಣಗುಹ್ಯಕಾಃ ॥</p>
<p class="Footnote-Shloka">ವಿದ್ಯಾಧರಾ ಮನುಷ್ಯೇಷು ವೈಶ್ಯಾಃ ಶೂದ್ರಾಃ ಸ್ತ್ರಿಯೋಂತ್ಯಜಾಃ ।</p>
<p class="Footnote-Shloka">ರಜಸ್ತಮಃ ಪ್ರಕೃತಯಸ್ತಸ್ಮಿಂಸ್ತಸ್ಮಿನ್ ಯುಗೇನಘ ॥</p>
<p class="Footnote-Shloka">ಬಹವೋ ಮತ್ಪದಂ ಪ್ರಾಪ್ತಾಸ್ತ್ವಶ್ಚಾಷ್ಟ್ರಕಾಯಾಧವಾದಯಃ ।</p>
<p class="Footnote-Shloka">ವೃಷಪರ್ವಾ ಬಲಿರ್ಬಾಣೋ ಮಯಶ್ಚಾಥ ವಿಭೀಷಣಃ ॥</p>
<p class="Footnote-Shloka">ಸುಗ್ರಿವೋ ಹನುಮಾನೃಕ್ಷೋ ಗಜೋ ಗೃಧ್ರೋ ವಣಿಕ್ಪಥಃ ।</p>
<p class="Footnote-Shloka">ವ್ಯಾಧಃ ಕುಬ್ಜಾ ವ್ರಜೇ ಗೋಪ್ಯೋ ಯಜ್ಞಪತ್ನ್ಯಸ್ತಥಾಪರೇ ॥</p>
<p class="Footnote-Shloka">ತೇ ನಾಧೀತಶ್ರುತಿಗಣಾ ನೋಪಾಸಿತಮಹತ್ತಮಾಃ ।</p>
<p class="Footnote-Shloka">ಅವ್ರತಾತಪ್ತತಪಸಃ ಸತ್ಸಂಗಾನ್ಮಾಮುಪಾಗತಾಃ ॥</p>
<p class="Footnotes-Right">(ಶ್ರೀಮದ್ಭಾ-11/12/3-7)</p>
<p class="Footnotes">ಭಗವಂತನು ಹೇಳುತ್ತಾನೆ- ನಿಷ್ಪಾಪ ಉದ್ಭವನೇ! ಇದು ಒಂದು ಯುಗದ್ದಲ್ಲ ಎಲ್ಲ ಯುಗದ ಒಂದೇ ರೀತಿಯ ಮಾತಾಗಿದೆ. ಸತ್ಸಂಗ ಅರ್ಥಾತ್ ನನ್ನ ಸಂಬಂಧದಿಂದಲೇ ದೈತ್ಯರು-ರಾಕ್ಷರು, ಪಶು-ಪಕ್ಷಿ, ಗಂಧರ್ವ-ಅಪ್ಸರೆಯರು, ನಾಗ-ಸಿದ್ಧ, ಚಾರಣ-ಗುಹ್ಯಕ ಮತ್ತು ವಿದ್ಯಾಧರರಿಗೂ ನನ್ನ ಪ್ರಾಪ್ತಿಯಾಗಿದೆ. ಮನುಷ್ಯರಲ್ಲಿ ವೈಶ್ಯರು, ಶೂದ್ರರೂ, ಸ್ತ್ರೀಯರು ಮತ್ತು ಅಂತ್ಯಜರೇ ಆದಿ ರಜೋಗುಣೀ, ತಮೋಗುಣೀ ಪ್ರಕೃತಿಯ ಅನೇಕ ಜೀವರು ನನ್ನ ಪರಮಪದವನ್ನು ಪಡೆದುಕೊಂಡಿರುವರು. ವೃತ್ರಾಸುರ, ಪ್ರಹ್ಲಾದ, ವೃಷಪರ್ವಾ, ಬಲಿ, ಬಾಣಾಸುರ, ದಾನವ ಮಯ, ವಿಭೀಷಣ, ಸುಗ್ರೀವ, ಹನುಮಂತ, ಜಾಂಬವಂತ, ಗಜೇಂದ್ರ, ಜಟಾಯು, ತುಲಾಧಾರವೈಶ್ಯ, ಧರ್ಮವ್ಯಾಧ, ಕುಬ್ಜಾ, ವ್ರಜದಗೋಪಿಕೆಯರು, ಯಜ್ಞಪತ್ನಿಯರು ಹಾಗೂ ಬೇರೆ ಜನರೂ ಕೂಡ ಸತ್ಸಂಗದ ಪ್ರಭಾವದಿಂದಲೇ ನನ್ನನ್ನು ಪಡೆದುಕೊಂಡಿದ್ದಾರೆ.</p>
<p class="Footnotes">ಆ ಜನರು ವೇದಗಳ ಸ್ವಾಧ್ಯಾಯ ಮಾಡಿರಲಿಲ್ಲ, ವಿಧಿಪೂರ್ವಕ ಮಹಾಪುರಷರ ಉಪಾಸನೆಯನ್ನು ಮಾಡಿರಲಿಲ್ಲ. ಇದೇ ಪ್ರಕಾರ ಅವರು ಕೃಚ್ಛ್ರಚಾಂದ್ರಾಯಣಾದಿ ವ್ರತ ಮತ್ತು ಯಾವುದೇ ತಪಸ್ಸನ್ನೂ ಮಾಡಿರಲಿಲ್ಲ. ಕೇವಲ ಸತ್ಸಂಗ-ನನ್ನ ಸಂಬಂಧದ ಪ್ರಭಾವದಿಂದಲೇ ಅವರು ನನ್ನನ್ನು ಪಡೆದು ಕೊಂಡಿರುವರು.</p>
<p class="Text">ತಾತ್ಪರ್ಯ - ಸ್ಥೂಲ, ಸೂಕ್ಷ್ಮ ಮತ್ತು ಕಾರಣ ಶರೀರದಿಂದ ಪ್ರಾಪಂಚಿಕ ಎಷ್ಟೋ ಜಾತಿ, ವಿದ್ಯಾ ಇತ್ಯಾದಿ ಭೇದಗಳಾಗಬಲ್ಲವು. ಅವೆಲ್ಲವೂ ಸರ್ವಥಾ ಭಗವಂತನಿಗೆ ಅರ್ಪಿತರಾಗಿರುವವರಿಗೆ ಅನ್ವಯಿಸುವುದಿಲ್ಲ.<span class="char-style-override-4">+</span> ಕಾರಣ ಅವರೆಲ್ಲರು ಭಗವಂತನವರೇ ಆಗಿದ್ದಾರೆ- <span class="char-style-override-3">‘ಯತಸ್ತದೀಯಾಃ’</span> (ನಾರದಭಕ್ತಿಸೂತ್ರ-73) ಪ್ರಪಂಚದವರಲ್ಲ. ಭಗವಾನ್ ಅಚ್ಯುತನವರೇ ಆದ್ದರಿಂದ ಅವರು ‘ಅಚ್ಯುತ ಗೋತ್ರ’ ದವರೇ ಆಗಿದ್ದಾರೆ.<span class="char-style-override-4">‡</span></p>
<p class="Text"> </p>
<p class="Footnote-Shloka"><span class="char-style-override-5">+</span> (1) ಪುಂಸ್ತ್ವೇ ಸ್ತ್ರೀತ್ವೇ ವಿಶೇಷೋ ವಾ ಜಾತಿ ನಾಮಾಶ್ರಮಾದಯಃ । ನ ಕಾರಣಂ ಮದ್ಭಜನೇ ಭಕ್ತಿರೇವ ಹಿ ಕಾರಣಮ್ ॥</p>
<p class="Footnotes-Right">(ಅಧ್ಯಾತ್ಮ ರಾ. ಅರಣ್ಯ-10/20)</p>
<p class="Footnotes">ನನ್ನ ಭಜನೆಯಲ್ಲಿ ಪುರುಷ, ಸ್ತ್ರೀ ಇವರ ಭೇದವಿಲ್ಲ ಅಥವಾ ಜಾತಿ, ನಾಮ ಮತ್ತು ಆಶ್ರಮಗಳು ಕಾರಣವಲ್ಲ. ನನ್ನ ಭಕ್ತಿಯೇ ಏಕಮಾತ್ರ ಕಾರಣವಾಗಿದೆ.</p>
<p class="Footnote-Shloka">(2) ಕಿಂ ಜನ್ಮನಾ ಸಕಲವರ್ಣಜನೋತ್ತಮೇನ ಕಿಂ ವಿದ್ಯಯಾ ಸಕಲಶಾಸ್ತ್ರವಿಚಾರವತ್ಯಾ ।</p>
<p class="Footnote-Shloka">ಯಸ್ಯಾಸ್ತಿ ಚೇತಸಿ ಸದಾ ಪರಮೇಶಭಕ್ತಿಃ ಕೋನ್ಯಸ್ತತಸ್ತ್ರಿಭುವನೇ ಪುರುಷೋಸ್ತಿ ಧನ್ಯಃ॥</p>
<p class="Footnotes-Right">(ಬ್ರಸಂ-ಭ-17)</p>
<p class="Footnotes">ಎಲ್ಲ ವರ್ಣಗಳಲ್ಲಿ ಉತ್ತಮ ವರ್ಣ (ಬ್ರಾಹ್ಮಣಕುಲ) ದಲ್ಲಿ ಹುಟ್ಟಿದ್ದರಿಂದ ಏನಾಯಿತು? ಎಲ್ಲ ಶಾಸ್ತ್ರಗಳ ಆಳವಾದ ಅಧ್ಯಯನದಿಂದ ಏನಾಯಿತು? ಅರ್ಥಾತ್-ಏನೂ ಆಗಲಿಲ್ಲ. ಯಾರ ಹೃದಯದಲ್ಲಿ ಭಗವಂತನ ಭಕ್ತಿ ವಿರಾಜಮಾನವಾಗಿದೆಯೋ, ಈ ತ್ರಿಲೋಕದಲ್ಲಿ ಅವನಿಗೆ ಸಮಾನ ಧನ್ಯ ಪುರುಷನು ಯಾರು ಆಗಬಲ್ಲನು?</p>
<p class="Footnote-Shloka">(3) ವ್ಯಾಧಸ್ಯಾಚರಣಂ ಧ್ರುವಸ್ಯ ಚ ವಯೋ ವಿದ್ಯಾಗಜೇಂದ್ರಸ್ಯ ಕಾ</p>
<p class="Footnote-Shloka">ಕಾ ಜಾತಿರ್ವಿದುರಸ್ಯ ಯಾದವಪತೇರುಗ್ರಸ್ಯ ಕಿಂ ಪೌರುಷಮ್ ।</p>
<p class="Footnote-Shloka">ಕುಬ್ಜಾಯಾಃ ಕಿಮು ನಾಮ ರೂಪಮಧಿಕಂ ಕಿಂ ತತ್ಸುದಾಮ್ನೋ ಧನಂ</p>
<p class="Footnote-Shloka">ಭಕ್ತ್ಯಾ ತುಷ್ಯತಿ ಕೇವಲಂ ನ ಚ ಗುಣೈರ್ಭಕ್ತಿಪ್ರಿಯೋ ಮಾಧವಃ ॥</p>
<p class="Footnotes-Right">(ಪದ್ಯಾವಲಿ-8)</p>
<p class="Footnotes">ವ್ಯಾಧನ ಆಚರಣೆ ಏನು ಶ್ರೇಷ್ಠವಾಗಿತ್ತು? ಧ್ರುವನಿಗೆ ಏನು ಮಹಾ ವಯಸಿತ್ತು! ಗಜೇಂದ್ರನ ಬಳಿ ಯಾವವಿದ್ಯೆ ಇತ್ತು? ವಿದುರನ ಯಾವ ಉತ್ತಮ ಜಾತಿ ಇತ್ತು? ಯಾದವ ಪತಿ ಉಗ್ರಸೇನನಲ್ಲಿ ಯಾವ ಪರಾಕ್ರಮವಿತ್ತು? ಕುಜ್ಜೆಯೇನು ಮಹಾ ಸುಂದರಿಯಾಗಿದ್ದಳೇ? ಸುದಾಮನ ಬಳಿ ಯಾವಧನವಿತ್ತು? ಆದರೂ ಇವರೆಲ್ಲರಿಗೆ ಭಗವತ್ಪ್ರಾಪ್ತಿಯಾಗಿ ಹೋಗಿತ್ತು. ಕಾರಣ -ಭಗವಂತನಿಗೆ ಕೇವಲ ಭಕ್ತಿಯೇ ಪ್ರಿಯವಾಗಿದೆ. ಅವನು ಕೇವಲ ಭಕ್ತಿಯಿಂದಲೇ ಸಂತುಷ್ಟನಾಗುತ್ತಾನೆ, ಆಚರಣೆ, ವಿದ್ಯಾ ಗುಣಗಳಿಂದಲ್ಲ.</p>
<p class="Footnote-Shloka"><span class="char-style-override-5">‡</span> ಪಿತೃಗೋತ್ರೀ ಯಥಾ ಕನ್ಯಾ ಸ್ವಾಮಿಗೋತ್ರೇಣ ಗೋತ್ರಿಕಾ । ಶ್ರೀರಾಮಭಕ್ತಿಮಾತ್ರೇಣಾಚ್ಯುತಗೋತ್ರೇಣ ಗೋತ್ರಕಃ ॥</p>
<p class="Footnotes-Right para-style-override-2">(ನಾರದ ಪಾಂಚರಾತ್ರ)<span></span></p>


<p class="Page-Break"> </p>
<p class="Chapter-Heading" id="toc_marker-5">ಶರಣಾಗತಿಯ ರಹಸ್ಯ</p>
<p class="Text">ಶರಣಾಗತಿಯ ರಹಸ್ಯವನ್ನು ನಿಜವಾಗಿ ಭಗವಂತನೇ ಬಲ್ಲನು. ಆದರೂ ನಮ್ಮ ತಿಳಿವಳಿಕೆಗೆ ಬಂದಿರುವ ಮಾತನ್ನು ಹೇಳುವ ಪ್ರಯತ್ನ ಮಾಡಲಾಗುತ್ತದೆ; ಏಕೆಂದರೆ ಪ್ರತಿಯೋರ್ವ ಮನುಷ್ಯನು ಹೇಳುವ ಮಾತಿನಿಂದ ಅವನು ತನ್ನ ಬುದ್ಧಿಯ ಪರಿಚಯವನ್ನೇ ಕೊಡುತ್ತಾನೆ.</p>
<p class="Text">ಓದುಗರಲ್ಲಿ ವಿನಂತಿಸುವುದೇನೆಂದರೆ - ಇಲ್ಲಿ ಬಂದಿರುವ ಮಾತುಗಳ ಅರ್ಥವನ್ನು ತಲೆಕೆಳಗಾಗಿ ಮಾಡಬೇಡಿ; ಏಕೆಂದರೆ ಪ್ರಾಯಶಃ ಜನರು ಯಾವುದೇ ತಾತ್ತ್ವಿಕ ರಹಸ್ಯವುಳ್ಳ ಮಾತನ್ನು ಆಳವಾಗಿ ತಿಳಿಯದೆಯೇ ವಿಪರೀತವಾಗಿ ಬೇಗ ಅರ್ಥೈಸಿಕೊಳ್ಳುತ್ತಾರೆ. ಅದಕ್ಕಾಗಿ ಇಂತಹ ಮಾತನ್ನು ಹೇಳುವ- ಕೇಳುವ ಪಾತ್ರರು ತುಂಬಾಕಡಿಮೆ ಆಗಿದ್ದಾರೆ.</p>
<p class="Text">ಭಗವಂತನು ಶರಣಾಗತಿಯ ವಿಷಯದಲ್ಲಿ ಎರಡು ಮಾತು ಹೇಳಿರುವನು-</p>
<p class="Text">(1)<span class="char-style-override-3"> ‘ಮಾಮೇಕಂ ಶರಣಂ ವ್ರಜ’</span> (18/66) ಅನನ್ಯ ಭಾವದಿಂದ ಕೇವಲ ನನಗೇ ಶರಣಾಗು.</p>
<p class="Text">(2) <span class="char-style-override-3">‘ಸ ಸರ್ವವಿದ್ಭಜತಿ ಮಾಂ ಸರ್ವಭಾವೇನ ಭಾರತ’</span> (15/19) ‘ಆ ಸರ್ವಜ್ಞ ಪುರುಷನು ಸರ್ವಭಾವದಿಂದ ನನ್ನ ಭಜನೆಯನ್ನೇ ಮಾಡುತ್ತಾನೆ’.<span class="char-style-override-3"> ‘ತಮೇವ ಶರಣಂ ಗಚ್ಛ ಸರ್ವಭಾವೇನ ಭಾರತ’ </span>(18/62)’ ನೀನು ಸರ್ವಭಾವದಿಂದ ಆ ಪರಮಾತ್ಮನಿಗೆ ಶರಣು ಹೋಗು’.</p>
<p class="Text">ನಾವು ಭಗವಂತನಲ್ಲಿ ಹೇಗೆ ಶರಣಾಗಬಹುದು? ಕೇವಲ ಓರ್ವ ಭಗವಂತನಲ್ಲೇ ಶರಣಾಗಬೇಕು, ಅರ್ಥಾತ್- ಭಗವಂತನ ಗುಣ, ಐಶ್ಚರ್ಯ ಇತ್ಯಾದಿಗಳ ಕಡೆಗೆ ದೃಷ್ಟಿಯನ್ನಿಡದೆ, ಸರ್ವಭಾವದಿಂದ ಭಗವಂತನಲ್ಲಿ ಶರಣಾಗ ಬೇಕು. ಜೊತೆಗೆ ತನ್ನ ಯಾವುದೇ ಸಾಂಸಾರಿಕ ಕಾಮನೆ ಇಡಬಾರದು.</p>
<p class="Text">ಕೇವಲ ಓರ್ವ ಭಗವಂತನಲ್ಲಿ ಶರಣಾಗುವ ರಹಸ್ಯವು-ಭಗವಂತನಲ್ಲಿ ಅನಂತ ಗುಣಗಳಿವೆ, ಪ್ರಭಾವಿದೆ, ತತ್ತ್ವವಿದೆ, ರಹಸ್ಯವಿದೆ, ಮಹಿಮೆ ಇದೆ, ಲೀಲೆಗಳು ಇವೆ, ನಾಮವಿದೆ, ಧಾಮವಿದೆ, ಭಗವಂತನಲ್ಲಿ ಅನಂತ ಐಶ್ಚರ್ಯವಿದೆ, ಮಾಧುರ್ಯವಿದೆ, ಸೌಂದರ್ಯವಿದೆ- ಈ ವಿಭೂತಿಗಳ ಕಡೆಗೆ ಶರಣಾಗತ ಭಕ್ತನು ನೋಡುವುದೇ ಇಲ್ಲ. ‘ನಾನು ಕೇವಲ ಭಗವಂತನವನೇ ಆಗಿದ್ದೇನೆ’ ಕೇವಲ ಭಗವಂತನೊಬ್ಬನೇ ನನ್ನವನಾಗಿದ್ದಾನೆ’ ಎಂಬ ಒಂದೇ ಭಾವ ಅವನಲ್ಲಿರುತ್ತದೆ. ಅವನು ಗುಣ, ಪ್ರಭಾವ ಇತ್ಯಾದಿಗಳ ಕಡೆಗೆ ನೋಡಿ ಭಗವಂತನಲ್ಲಿ ಶರಣಾದರೆ ವಾಸ್ತವವಾಗಿ ಅವನು ಗುಣ, ಪ್ರಭಾವ ಇತ್ಯಾದಿಗಳಿಗೇ ಶರಣಾದನು, ಭಗವಂತನಿಗೆ ಶರಣಾಗಲಿಲ್ಲ. ಆದರೆ ಈ ಮಾತನ್ನು ವಿಪರೀತವಾಗಿ ಅರ್ಥೈಸಬಾರದು.</p>
<p class="Text">ವಿಪರೀತವಾಗಿ ಅಥೈಸುವುದೆಂದರೆ- ಭಗವಂತನ ಗುಣ, ಪ್ರಭಾವ, ನಾಮ, ಧಾಮ, ಐಶ್ಚರ್ಯ, ಮಾಧುರ್ಯ, ಸೌಂದರ್ಯ ಇತ್ಯಾದಿಗಳನ್ನು ಒಪ್ಪದಿರುವುದು, ಅವುಗಳ ಕಡೆಗೆ ಹೋಗದಿರುವುದು, ಈಗ ಏನೂ ಮಾಡುವುದಲ್ಲ, ಭಜನೆ ಮಾಡುವುದಲ್ಲ, ಭಗವಂತನ ಗುಣ, ಪ್ರಭಾವ, ಲೀಲೆ ಇತ್ಯಾದಿಗಳನ್ನು ಕೇಳುವುದಲ್ಲ, ಭಗವಂತನ ಧಾಮಕ್ಕೆ ಹೋಗದಿರುವುದು, ಇದು ವಿಪರೀತವಾಗಿ ಅರ್ಥೈಸುವುದಾಗಿದೆ. ಇದನ್ನು ಹೀಗೆ ಅರ್ಥವಿಸಿದರೆ ಮಹಾನ್ ಅನರ್ಥವಾದೀತು.</p>
<p class="Text">ಕೇವಲ ಓರ್ವ ಭಗವಂತನಿಗೇ ಶರಣಾಗುವ ತಾತ್ಪರ್ಯ- ಕೇವಲ ಭಗವಂತನು ನನ್ನವನಾಗಿದ್ದಾನೆ. ಈಗ ಅವನು ಐಶ್ಚರ್ಯ ಸಂಪನ್ನನಾಗಿದ್ದರೆ ತುಂಬಾ ಒಳ್ಳೆಯದು ಹಾಗೂ ಅವನಲ್ಲಿ ಏನೂ ಐಶ್ಚರ್ಯವಿಲ್ಲದಿದ್ದರೂ ತುಂಬಾ ಒಳ್ಳೆಯದೇ. ಅವನು ತುಂಬಾ ದಯಾಳು ಆಗಿದ್ದಾನೆ ಎಂದರೆ ಒಳ್ಳೆಯದು ಹಾಗೂ ಅವನಂತೆ ಜಗತ್ತಿನಲ್ಲಿ ಕಠೋರರು, ನಿಷ್ಠುರರು ಯಾರೂ ಇಲ್ಲ ಎಂದರೂ ಒಳ್ಳೆಯದೇ. ಅವನಲ್ಲಿ ಭಾರೀ ಪ್ರಭಾವವಿದೆ ಎಂದರೂ ಒಳ್ಳೆ ಮಾತಾಗಿದೆ ಮತ್ತು ಅವನಲ್ಲಿ ಯಾವ ಪ್ರಭಾವವೂ ಇಲ್ಲವೆಂದರೂ ತುಂಬಾ ಒಳ್ಳೆಯದೇ. ಶರಣಾಗತನಲ್ಲಿ ಈ ಮಾತುಗಳ ಯಾವ ಪರಿವೆಯೂ ಇರುವುದಿಲ್ಲ. ‘ಭಗವಂತನು ಹೇಗಿದ್ದಾನೋ ಹಾಗೇ ನನ್ನವನಾಗಿದ್ದಾನೆ’. ಎಂಬ ಒಂದೇ ಭಾವ ಅವನಲ್ಲಿರುತ್ತದೆ.<span class="char-style-override-4">*</span> ಭಗವಂತನ ಈ ಮಾತುಗಳ ಪರಿವೆ ಇಲ್ಲದಿರುವುದರಿಂದ ಭಗವಂತನ ಐಶ್ಚರ್ಯ, ಮಾಧುರ್ಯ, ಸೌಂದರ್ಯ, ಗುಣ, ಪ್ರಭಾವ ಇತ್ಯಾದಿಗಳು ಹೊರಟು ಹೋಗುವವು ಎಂಬ ಮಾತಿಲ್ಲ. ಆದರೆ ನಾವು ಪರಿವೆ ಮಾಡದಿದ್ದರೆ ನಮ್ಮ ನಿಜವಾದ ಶರಣಾಗತಿಯಾದೀತು.</p>
<p class="Footnote-Shloka"><span class="char-style-override-5">*</span> (1) ಅಸುಂದರಃ ಸುಂದರಶೇಖರೋ ವಾ ಗುಣೈರ್ವಿಹೀನೋ ಗುಣಿನಾಂ ವರೋ ವಾ ।</p>
<p class="Footnote-Shloka">ದ್ವೇಷೀ ಮಯಿ ಸ್ಯಾತ್ ಕರುಣಾಂಬುಧಿರ್ವಾ ಶ್ಯಾಮಃ ಸ ಏವಾದ್ಯ ಗತಿರ್ಮಮಾಯಮ್ ॥</p>
<p class="Footnotes">ನನ್ನ ಪ್ರಿಯತಮ ಶ್ರೀಕೃಷ್ಣನು ಅಸುಂದರನಿರಲಿ ಅಥವಾ ಸುಂದರ ಶಿರೋಮಣಿ ಇರಲಿ, ಗುಣಹೀನನಿರಲಿ ಅಥವಾ ಗುಣಿಗಳಲ್ಲಿ ಶ್ರೇಷ್ಠ ನಿರಲೀ, ನನ್ನ ಕುರಿತು ದ್ವೇಷಮಾಡಲಿ ಅಥವಾ ಕರುಣಾಸಿಂಧು-ರೂಪದಿಂದ ಕೃಪೆಮಾಡುತ್ತಿರಲೀ, ಅವನು ಬೇಕಾದ ಹಾಗೆ ಇರಲಿ, ಅವನೇ ನನಗೆ ಏಕಮಾತ್ರ ಗತಿಯಾಗಿದ್ದಾನೆ.</p>
<p class="Footnote-Shloka">(2) ಆಶ್ಲಿಷ್ಯ ವಾ ಪಾದರತಾಂ ಪಿನಷ್ಟು ಮಾಮದರ್ಶನಾನ್ಮರ್ಮಹತಾಂ ಕರೋತು ವಾ ।</p>
<p class="Footnote-Shloka">ಯಥಾ ತಥಾ ವಾ ವಿದಧಾತು ಲಂಪಟೋ ಮತ್ಪ್ರಾಣನಾಥಸ್ತು ಸ ಏವ ನಾಪರಃ ॥</p>
<p class="Footnotes-Right">(ಶಿಕ್ಷಾಷ್ಟಕ. 8)</p>
<p class="Footnotes">ಅವನು ಬೇಕಾದರೆ ನನ್ನನ್ನು ಆಲಿಂಗಿಸಿ ಹರ್ಷಿತ ಮಾಡಲಿ ಅಥವಾ ಚರಣಗಳಲ್ಲಿ ಬಿದ್ದಿರುವ ನನ್ನನ್ನು ಕಾಲುಬುಡಕ್ಕೆ ಹಾಕಿ ತುಳಿದು ಬಿಡಲಿ, ಅಥವಾ ದರ್ಶನ ಕೊಡದೆ ಮರ್ಮಾಹತನಾಗಿಸಲಿ. ಆ ಪರಮ ಸ್ವತಂತ್ರಶ್ರೀಕೃಷ್ಣನು ಬಯಸಿದಂತೆಮಾಡಲಿ, ಅವನಾದರೋ ನನ್ನ ಪ್ರಾಣನಾಥನೇ ಆಗಿದ್ದಾನೆ, ಬೇರೆಯಾರೂ ಇಲ್ಲ.</p>
<p class="Text">ಎಲ್ಲಿ ಗುಣ, ಪ್ರಭಾವಾದಿಗಳಿಂದ ಭಗವಂತನಲ್ಲಿ ಶರಣಾಗುತ್ತಾರೋ ಅಲ್ಲಿ ಕೇವಲ ಭಗವಂತನಿಗೇ ಶರಣಾಗದೆ ಗುಣ, ಪ್ರಭಾವಾದಿಗಳಿಗೆ ಶರಣಾಗುತ್ತಾರೆ. ಯಾರಾದರು ಶ್ರೀಮಂತ ಮನುಷ್ಯನ ಆದರ ಮಾಡಿದರೆ ವಾಸ್ತವವಾಗಿ ಆ ಆದರವು ಆ ಮನುಷ್ಯನದ್ದಾಗಿರದೆ ಹಣದ್ದಾಗಿದೆ. ಯಾರಾದರು ಮಂತ್ರಿಯನ್ನು ಆದರಿಸಿದರೆ ಆ ಆದರವು ಅವನದ್ದಾಗಿರದೆ ಮಂತ್ರಿಪದವಿಯ ಆದರವಾಗಿದೆ. ಯಾರಾದರು ಬಲಿಷ್ಠ ವ್ಯಕ್ತಿಯನ್ನು ಆದರಿಸಿದರೆ ಅವನ ಬಲದ ಆದರವಾಯಿತು, ಅವನದ್ದಲ್ಲ. ಆದರೆ ಯಾರಾದರು ಕೇವಲ ವ್ಯಕ್ತಿ(ಶ್ರೀಮಂತರಾದಿ)ಯ ಆದರ ಮಾಡಿದರೆ ಇದರಿಂದ ಶ್ರೀಮಂತರ ಧನ, ಅಥವಾ ಮಂತ್ರಿಯ ಪದವಿ ಹೊರಟು ಹೋದೀತು ಎಂಬ ಮಾತಲ್ಲ. ಅದಾದರೋ ಇದ್ದೇ ಇರುತ್ತದೆ. ಹೀಗೆಯೇ ಕೇವಲ ಭಗವಂತನಲ್ಲಿ ಶರಣಾದಾಗ ಭಗವಂತನ ಗುಣ, ಪ್ರಭಾವ ಇತ್ಯಾದಿಗಳು ಹೊರಟು ಹೋಗುವವು ಎಂಬ ಮಾತಿಲ್ಲ. ಆದರೆ ನಮ್ಮ ದೃಷ್ಟಿಯಾದರೋ ಕೇವಲ ಭಗವಂತನ ಮೇಲೆಯೇ ಇರಬೇಕು, ಅವನ ಗುಣಗಳಾದಿಗಳ ಮೇಲೆ ಅಲ್ಲ.</p>
<p class="Text">ಸಪ್ತರ್ಷಿಗಳು ಪಾರ್ವತಿಯ ಇದಿರು ಶಿವನ ಅನೇಕ ಅವಗುಣಗಳನ್ನು ಮತ್ತು ವಿಷ್ಣುವಿನ ಅನೇಕ ಸದ್ಗುಣಗಳನ್ನು ವರ್ಣಿಸುತ್ತಾ ಅವಳಿಗೆ ಶಿವನನ್ನು ತ್ಯಾಗಮಾಡಲು ಹೇಳಿದಾಗ ಪಾರ್ವತಿಯು ಅವರಿಗೆ ಉತ್ತಿರಿಸಿದಳು.</p>
<p class="Shlok">ಮಹಾದೇವ ಅವಗುಣ ಭವನ ಬಿಷ್ಣು ಸಕಲ ಗುನ ಧಾಮ ।</p>
<p class="Shlok">ಜೆಹಿ ಕರ ಮನು ರಮ ಜಾಹಿ ಸನ ತೆಹಿ ತೇಹೀ ಸ ನ ಕಾಮ ॥</p>
<p class="TXT-Right">(ಮಾನಸ 1/80)</p>
<p class="Text">ಮಹಾದೇವನು ಅವಗುಣಗಳ ಭವನನಾಗಿದ್ದಾನೆ ಮತ್ತು ವಿಷ್ಣುವು ಸಮಸ್ತ ಸದ್ಗುಣಗಳ ಧಾಮವಾಗಿದ್ದಾನೆ ಎಂದಿಟ್ಟು ಕೊಂಡರೂ ಯಾರ ಮನಸ್ಸು ಯಾರಲ್ಲಿ ರಮಮಾಣವಾಗಿದೆಯೋ ಅವನಿಗಾದರೋ ಅವನಿಂದಲೇ ಉಪಯೋಗವಿದೆ.</p>
<p class="Text">ಭಗವಂತನ ಪ್ರಭಾವಾದಿಗಳ ಕಡೆಗೆ ನೋಡುವವನಿಗೆ, ಅದನ್ನು ಪ್ರೇಮಿಸುವವನಿಗೆ ಮುಕ್ತಿ, ಐಶ್ವರ್ಯ ಇತ್ಯಾದಿಗಳು ಸಿಗಬಲ್ಲವು, ಆದರೆ ಭಗವಂತನು ಸಿಗಲಾರದು. ಭಗವಂತನ ಪ್ರಭಾವಾದಿಗಳ ಕಡೆಗೆ ನೋಡದೆ ಇರುವ ಭಗವತ್ಪ್ರೇಮಿ ಭಕ್ತನೇ ಭಗವಂತನನ್ನು ಪಡೆಯಬಲ್ಲನು. ಇಷ್ಟೇ ಅಲ್ಲ, ಆ ಪ್ರೇಮೀ ಭಕ್ತನು ಭಗವಂತನನ್ನು ಬಂಧಿಸಬಲ್ಲನು, ಅವನನ್ನು ಮಾರಲೂ ಬಲ್ಲನು! ಭಗವಂತನು ನೋಡುತ್ತಾನೆ- ಅವನು ನನ್ನಲ್ಲಿ ಪ್ರೇಮವಿರಿಸಿರುವನು. ನನ್ನ ಪ್ರಭಾವದ ಕಡೆಗೆ ನೋಡುವುದೇ ಇಲ್ಲವಾದರೆ ಭಗವಂತನ ಮನಸ್ಸಿನಲ್ಲಿ ತುಂಬಾ ಆದರ ಉಂಟಾಗುತ್ತದೆ.</p>
<p class="Text">ಪ್ರಭಾವದ ಕಡೆಗೆ ನೋಡುವುದೆಂದರೆ ನಮ್ಮಲ್ಲಿ ಏನಾದರು ಪಡೆಯುವ ಕಾಮನೆ ಇದೆ, ನಮ್ಮ ಮನಸ್ಸಿನಲ್ಲಿ ಆ ಕಾಮನೆಯುಳ್ಳ ಪದಾರ್ಥಗಳ ಆದರವಿದೆ ಎಂಬುದು ಸಿದ್ಧವಾಗುತ್ತದೆ. ನಮ್ಮ ಮನಸ್ಸಿನಲ್ಲಿ ಕಾಮನೆ ಇರುವವರೆಗೆ ನಾವು ಪ್ರಭಾವವನ್ನು ನೋಡುತ್ತೇವೆ. ನಮ್ಮ ಮನಸ್ಸಿನಲ್ಲಿ ಕಾಮನೆ ಇಲ್ಲದಿದ್ದರೆ ಭಗವಂತನ ಪ್ರಭಾವ, ಐಶ್ವರ್ಯಾದಿಗಳ ಕಡೆಗೆ ನಮ್ಮ ದೃಷ್ಟಿ ಹೋಗಲಾರದು. ಕೇವಲ ಭಗವಂತನ ಕಡೆಗೇ ದೃಷ್ಟಿ ಇದ್ದರೆ ನಾವು ಭಗವಂತನಲ್ಲಿ ಶರಣಾಗುವೆವು, ಭಗವಂತನವರಾಗುವೆವು.</p>
<p class="Text">ಪೂತನಾ ರಾಕ್ಷಸಿಯು ವಿಷ ಸವರಿಕೊಂಡು ಸ್ತನವನ್ನು ಕೃಷ್ಣನಿಗೆ ಉಣಿಸಿದರೆ ಅವಳಿಗೆ ಭಗವಂತನು ತಾಯಿಯ ಗತಿಯನ್ನು ಕೊಟ್ಟು ಬಿಟ್ಟನು.<span class="char-style-override-4">*</span> ಅರ್ಥಾತ್-ಯಶೋದಾ ತಾಯಿಗೆ ದೊರಕಿದ ಮುಕ್ತಿಯೇ ಪೂತನಾಳಿಗೂ ದೊರೆಯಿತು. ವಿಷ ಉಣಿಸುವವಳಿಗೆ ಭಗವಂತನು ಮುಕ್ತಿಕೊಟ್ಟು ಬಿಟ್ಟನೆಂದರೆ, ಈಗ ಪ್ರತಿದಿನ ಹಾಲು ಕುಡಿಸುವ ತಾಯಿಗೆ ಭಗವಂತನು ಏನು ಕೊಡುವನು? ಅನಂತ ಜೀವರಿಗೆ ಮುಕ್ತಿ ಕೊಡುವಂತಹ ಭಗವಂತನು ತಾಯಿಗೆ ಅಧೀನನಾಗಿ ಹೋದನು, ಅವಳಿಗೆ ತನ್ನನ್ನೇ ಕೊಟ್ಟುಕೊಂಡನು. ತಾಯಿಯು ಕೋಲು ತೋರಿಸಿದರೆ ಹೆದರಿ ಅಳುವಷ್ಟು ವಶೀ ಭೂತನಾಗಿ ಹೋಗುತ್ತಾನೆ. ಕಾರಣ-ತಾಯಿಗೆ ಭಗವಂತನ ಪ್ರಭಾವ, ಐಶ್ಚರ್ಯದ ಕಡೆಗೆ ದೃಷ್ಟಿಯೇ ಹೋಗುವುದಿಲ್ಲ. ಈ ಪ್ರಕಾರ ಯಾರು ಭಗವಂತನಿಂದ ಮುಕ್ತಿ ಬಯಸುತ್ತಾರೋ ಅವರಿಗೆ ಭಗವಂತನು ಮುಕ್ತಿಯನ್ನು ಕೊಡುತ್ತಾನೆ, ಆದರೆ ಯಾರು ಏನನ್ನೂ ಬಯಸುವುದಿಲ್ಲವೋ ಅವನಿಗೆ ಭಗವಂತನು ತನ್ನನ್ನೇ ಕೊಟ್ಟುಕೊಳ್ಳುತ್ತಾನೆ.</p>
<p class="Footnote-Shloka">* ಅಹೋ ಬಕೀ ಯಂ ಸ್ತನಕಾಲಕೂಟಂ ಜಿಘಾಂಸಯಾಪಾಯಯದಷ್ಯಸಾಧ್ವೀ ।</p>
<p class="Footnote-Shloka">ಲೇಭೇ ಗತಿಂ ಧಾತ್ರ್ಯುಚಿತಾಂ ತತೋಽನ್ಯಂ ಕಂ ವಾ ದಯಾಲುಂ ಶರಣಂ ವ್ರಜೇಮ ॥</p>
<p class="Footnotes-Right">(ಶ್ರೀಮದ್ಭಾ-3/2/23)</p>
<p class="Footnotes">ಆಹಾ! ಈ ಪಾಪಿನೀ ಪುತನೆಯು ಯಾರನ್ನು ಕೊಲ್ಲುವ ಇಚ್ಛೆಯಿಂದ ತನ್ನ ಸ್ತನಗಳಿಗೆ ಹಚ್ಚಿಕೊಂಡ ಕಾಲಕೂಟ ವಿಷವನ್ನು ಕುಡಿಸಿಯೂ ಅವಳು ತಾಯಿಗೆ ಸಿಗಬೇಕಾದ ಗತಿಯನ್ನು ಪಡೆದು ಕೊಂಡಳು. ಅವನು ಎಷ್ಟೊಂದು ದಯಾಳು ಆಗಿದ್ದಾನೆ? ಅವನಲ್ಲದೆ ಬೇರೆ ಯಾರ ಶರಣು ಹೋಗುವುದು?</p>
<p class="Text">ಸರ್ವಭಾವದಿಂದ ಭಗವಂತನಿಗೆ ಶರಣಾಗುವ ರಹಸ್ಯವು-ನಮ್ಮ ಶರೀರ ಚೆನ್ನಾಗಿದೆ, ಇಂದ್ರಿಯಗಳು ವಶದಲ್ಲಿವೆ, ಮನ ಶುದ್ಧ-ನಿರ್ಮಲವಾಗಿದೆ, ಬುದ್ಧಿಯಿಂದ ನಾವು ಸರಿಯಾಗಿ ತಿಳಿಯುತ್ತೇವೆ, ನಾವು ಕಲಿತಿದ್ದೇವೆ, ನಾವು ಯಶಸ್ವೀಗಳಾಗಿದ್ದೇವೆ, ನಮಗೆ ಜಗತ್ತಿನ ಮಾನ-ಆದರವಿದೆ- ಈ ಪ್ರಕಾರ ನಾವೂ ಏನೋ ಆಗಿದ್ದೇವೆ ಹೀಗೆ ತಿಳಿದುಕೊಂಡು ಭಗವಂತನಿಗೆ ಶರಣಾಗುವುದು ನಿಜವಾದ ಶರಣಾಗತಿಯಲ್ಲ. ಭಗವಂತನಿಗೆ ಶರಣಾದ ಮೇಲೆ ಶರಣಾಗತನು-ನಮ್ಮ ಶರೀರ ಹೀಗೆ ಇರಬೇಕು, ನಮ್ಮ ಬುದ್ಧಿ ಹೀಗೇ ಇರಬೇಕು, ನಮ್ಮ ಮನಸ್ಸು ಹೀಗೇ ಇರಬೇಕು, ನಮ್ಮ ಧ್ಯಾನ ಹೀಗೇ ತೊಡಗಬೇಕು; ನಮ್ಮ ಭಾವನೆ ಹೀಗೇ ಇರಬೇಕು, ನಮ್ಮ ಜೀವನದಲ್ಲಿ ಇಂತಿಂತಹ ಲಕ್ಷಣಗಳಿರಬೇಕು, ನಮ್ಮ ಇಂತಹ ಆಚರಣೆ ಇರಬೇಕು, ನಮ್ಮಲ್ಲಿ ಇಂತಹ ಪ್ರೇಮ ಉಂಟಾಗಬೇಕು, ಕಥಾ-ಕೀರ್ತನೆ ಕೇಳುವಾಗ ಕಣ್ಣೀರು ಹರಿಯಬೇಕು, ಕಂಠ ಗದ್ಗದವಾಗಬೇಕು; ಆದರೆ ಹೀಗೆ ನಮ್ಮ ಜೀವನದಲ್ಲಿ ಆಗಲೇ ಇಲ್ಲ, ನಾವಾದರೋ ಭಗವಂತನಿಗೆ ಹೇಗೆ ಶರಣಾದೇವು ಮುಂತಾಗಿ ವಿಚಾರ ಮಾಡಲೇ ಬಾರದು. ಈ ಮಾತುಗಳು ಅನನ್ಯ ಶರಣಾಗತಿಯ ಒರೆಗಲ್ಲು ಅಲ್ಲ. ಅನನ್ಯ ಶರಣಾದವನು-ಶರೀರ ಕಾಯಿಲೆಬಿದ್ದಿದೆಯೇ, ಆರೋಗ್ಯ ವಾಗಿದೆಯೇ? ಮನಸ್ಸು ಚಂಚಲವಾಗಿದೆಯೇ, ಸ್ಥಿರವಾಗಿದೆಯೇ! ಬುದ್ಧಿಯಲ್ಲಿ ತಿಳಿವಳಿಕೆ ಇದೆಯೇ, ಇಲ್ಲವೇ? ನನ್ನಲ್ಲಿ ಮೂರ್ಖತೆ ಇದೆಯೇ, ವಿದ್ವತ್ತಿದೆಯೇ? ಯೋಗ್ಯತೆ ಇದೆಯೇ, ಇಲ್ಲವೇ ಮುಂತಾಗಿ ನೋಡುವುದೇ ಇಲ್ಲ. ಇವೆಲ್ಲದರ ಕಡೆಗೆ ಅವನು ಸ್ವಪ್ನದಲ್ಲಿಯೂ ನೋಡುವುದಿಲ್ಲ; ಏಕೆಂದರೆ, ಅವನ ದೃಷ್ಟಿಯಲ್ಲಿ ಇವೆಲ್ಲ ವಸ್ತುಗಳು ಕಸ-ಕಡ್ಡಿಯಾಗಿವೆ. ಅವನ್ನು ನಾನು ತೆಗೆದುಕೊಳ್ಳುವುದಲ್ಲ. ಈ ವಸ್ತುಗಳ ಕಡೆಗೆ ನೋಡಿದರೆ ನಾನು ಭಗವಂತನ ಶರಣಾಗತ ಭಕ್ತನಾಗಿದ್ದೇನೆ ಎಂಬ ಅಭಿಮಾನ ಹೆಚ್ಚೀತು. ಅಥವಾ ನಾನಾದರೋ ಭಗವಂತನಲ್ಲಿ ಶರಣಾದೆ ಆದರೆ ಭಕ್ತರ ಗುಣಗಳು (12/13 ರಿಂದ 19)ನನ್ನಲ್ಲಿ ಬಂದಿಲ್ಲ ಎಂದು ನಿರಾಶನಾಗಬೇಕಾದೀತು. ತಾತ್ಪರ್ಯ-ತನ್ನಲ್ಲಿ ಭಕ್ತರಗುಣಗಳು ಕಂಡು ಬಂದರೆ ಅವುಗಳ ಅಭಿಮಾನ ಉಂಟಾದೀತು ಅಥವಾ ಕಂಡು ಬಾರದಿದ್ದರೆ ನಿರಾಶೆ ಆದೀತು. ಅದಕ್ಕಾಗಿ ಭಗವಂತನಲ್ಲಿ ಶರಣಾದ ಮೇಲೆ ಈ ಗುಣಗಳ ಕಡೆಗೆ ನೋಡದಿರುವುದೇ ಒಳ್ಳೆಯದಿದೆ. ಇದನ್ನು -ನಾವು ಬೇಕಾದರೆ ವೈರ-ವಿರೋಧ ಮಾಡಬಹುದು, ಬೇಕಾದರೆ ದ್ವೇಷ ಮಾಡಬಹುದು, ಮಮತೆ ಇಡಬಹುದು, ಬೇಕಾದ್ದನ್ನು ಮಾಡಬಹುದು ಎಂದು ವಿಪರೀತವಾಗಿ ಅರ್ಥವಿಸಬಾರದು. ಈ ಅರ್ಥ ಖಂಡಿತವಾಗಿ ಅಲ್ಲ. ತಾತ್ಪರ್ಯ- ಈ ಗುಣಗಳ ಕಡೆಗೆ ಗಮನವೇ ಇರಬಾರದು. ಭಗವಂತನಲ್ಲಿ ಶರಣಾಗುವ ಭಕ್ತನಲ್ಲಿ ಇವೆಲ್ಲ ಗುಣಗಳು ತನ್ನಿಂದ-ತಾನೇ ಬರುವವು, ಆದರೆ ಇವುಗಳು ಬರುವುದು, ಬಾರದಿರುವುದು ಇದರಲ್ಲಿ ಯಾವುದೇ ಅಭಿಪ್ರಾಯ ವಿಡಬಾರದು. ತನ್ನಲ್ಲಿ ಈ ಲಕ್ಷಣಗಳಿವೆಯೇ, ಇಲ್ಲವೇ ಎಂಬುದನ್ನು ಒರೆಹಚ್ಚಬಾರದು.</p>
<p class="Text">ನಿಜವಾದ ಶರಣಾಗತ ಭಕ್ತನಾದರೋ ಭಗವಂತನ ಗುಣಗಳ ಕಡೆಗೆ ನೋಡುವುದೇ ಇಲ್ಲ ಮತ್ತು ತನ್ನ ಗುಣಗಳ ಕಡೆಗೂ ನೊಡುವುದಿಲ್ಲ. ಅವನು ಭಗವಂತನ ಶ್ರೇಷ್ಠವಾದ ಭಕ್ತರು ಹೇಗಾದರು, ತತ್ತ್ವವನ್ನು ತಿಳಿದಿರುವ ಜೀವನ್ಮು ಕ್ತರು ಹೀಗೀಗಿರುತ್ತಾರೆ ಎಂದು ಅಂತಹ ಪ್ರೇಮಿಗಳ ಕಡೆಗೂ ನೊಡುವುದಿಲ್ಲ.</p>
<p class="Text">ಪ್ರಾಯಶಃ ಜನರು- ಇವನು ಭಗವಂತನ ಭಜನೆ ಮಾಡುತ್ತಾನಾದರೆ ಕಾಯಿಲೆ ಹೇಗೆ ಬಿದ್ದನು? ಭಗವಂತನ ಭಕ್ತನಾದರೆ ಜ್ವರ ಏಕೆ ಬಂತು? ಅವನ ಮೇಲೆ ದುಃಖಗಳು ಏಕೆ ಬಂದವು? ಬದಲಿಗೆ ಮಗ ಹೇಗೆ ಸತ್ತನು? ಅವನ ಹಣ ಏಕೆ ಹೊರಟು ಹೋಯಿತು? ಅವನಿಗೆ ಜಗತ್ತಿನಲ್ಲಿ ಅಪಯಶ ಏಕೆ ಆಯಿತು? ಅನಾದರ ಏಕೆ ಆಯಿತು ಇತ್ಯಾದಿಗಳನ್ನು ಒರೆಗೆ ಹಚ್ಚುತ್ತಾರೆ. ಹೀಗೆ ಒರೆಗೆ ಹಚ್ಚುವುದು ಖಂಡಿತವಾಗಿ ವ್ಯರ್ಥವಾಗಿದೆ, ಹೆಚ್ಚು ಕೆಳಮಟ್ಟದ ಮಾತಾಗಿದೆ. ಇಂತಹ ಜನರಿಗೆ ಏನು ತಿಳಿಸುವುದು! ಇವರು ಸತ್ಸಂಗದ ಸಮೀಪವೂ ಬಂದಿಲ್ಲ. ಅದಕ್ಕಾಗಿ ಅವರಿಗೆ ಭಕ್ತಿ ಎಂದರೇನು? ಶರಣಾಗತಿ ಹೇಗಿರುತ್ತದೆ? ಎಂಬುದು ಅರಿವೇ ಇರುವುದಿಲ್ಲ. ಅವರು ಈ ಮಾತುಗಳನ್ನು ತಿಳಿಯಲಾರರು. ಆದರೆ ಭಗವಂತನ ಭಕ್ತನು ದರಿದ್ರನಾಗಿರುತ್ತಾನೆ, ಜಗತ್ತಿನಲ್ಲಿ ಅವನ ಅಪಮಾನವಾಗುತ್ತದೆ, ಅವನ ನಿಂದೆಯಾಗುತ್ತದೆ, ಎಂಬುದು ಇದರ ಅರ್ಥವಲ್ಲ. ಶರಣಾಗತ ಭಕ್ತನಿಗಾದರೋ ನಿಂದೆ-ಪ್ರಶಂಸೆ, ರೋಗ-ನಿರೋಗತೆ, ಮುಂತಾದವುಗಳ ಬಗ್ಗೆ ಯಾವುದೇ ಸಂಬಂಧವೇ ಇರುವುದಿಲ್ಲ. ಇವುಗಳ ಕಡೆಗೆ ಅವನು ನೋಡುವುದೇ ಇಲ್ಲ. ಅವನು ‘ನಾನಿದ್ದೇನೆ, ನನ್ನ ಭಗವಂತನಿದ್ದಾನೆ’ ಅಷ್ಟೇ ನೋಡುತ್ತಾನೆ. ಈಗ ಜಗತ್ತಿನಲ್ಲಿ ಏನಿದೆ, ಏನಿಲ್ಲ! ತ್ರಿಲೋಕದಲ್ಲಿ ಏನಿದೆ, ಏನಿಲ್ಲ! ಪ್ರಭುವು ಹೀಗಿದ್ದಾನೆ, ಅವನು ಉತ್ಪತ್ತಿ, ಸ್ಥಿತಿ, ಪ್ರಳಯ ಮಾಡುವವನಾಗಿದ್ದಾನೆ- ಈ ಮಾತುಗಳ ಕಡೆಗೆ ಅವನ ದೃಷ್ಟಿಯೇ ಹೋಗುವುದಿಲ್ಲ.</p>
<p class="Text">ಯಾರೋ ಓರ್ವ ಸಂತರ ಬಳಿ ಕೇಳಿದರು- ನೀವು ಯಾವ ಭಗವಂತನ ಭಕ್ತರಾಗಿದ್ದೀರಿ? ಉತ್ಪತ್ತಿ, ಸ್ಥಿತಿ, ಪ್ರಳಯ ಮಾಡುವವನ ಭಕ್ತರಾಗಿದ್ದೀರಾ? ಸಂತರು ಉತ್ತರಿಸಿದರು -‘ನಮ್ಮ ಭಗವಂತನಿಗೆ ಉತ್ಪತ್ತಿ, ಸ್ಥಿತಿ, ಪ್ರಳಯದ ಯಾವುದೇ ಸಂಬಂಧವಿಲ್ಲ. ಇದಾದರೋ ನಮ್ಮ ಪ್ರಭುವಿನ ಒಂದು ಐಶ್ವರ್ಯವಾಗಿದೆ. ಇದೇನು ವಿಶೇಷ ಮಾತಲ್ಲ.’ ಶರಣಾಗತ ಭಕ್ತನು ಹೀಗೆ ಇರಬೇಕು. ಐಶ್ವರ್ಯಾದಿಗಳ ಕಡೆಗೆ ಅವನ ದೃಷ್ಟಿಯೇ ಹೋಗಬಾರದು.</p>
<p class="Text">ಋಷಿಕೇಶದ ಗಂಗಾತೀರದಲ್ಲಿ ಒಂದು ದಿನ ಸಂಜೆ ಸತ್ಸಂಗ ನಡೆಯುತ್ತಿತ್ತು. ತುಂಬಾ ಸೆಕೆ ಇತ್ತು. ಗಂಗೆಯ ಕಡೆಯಿಂದ ತಣ್ಣನೆಯ ಗಾಳಿಯು ಬೀಸಿತು. ಆಗ ಓರ್ವ ಸಜ್ಜನರು ಹೇಳಿದರು- ‘ಆಹಾ! ಎಂತಹ ತಗಾಳಿ ಬೀಸುತ್ತದೆ’. ಪಕ್ಕದಲ್ಲಿ ಕುಳಿತಿರುವವರು ಹೇಳಿದರು- ಗಾಳಿಯನ್ನು ನೋಡುವ ಸಮಯ ನಿನಗೆ ಹೇಗೆ ಸಿಕ್ಕಿತು? ಈಗ ತಂಪಾದ ಗಾಳಿ ಬಂತು, ಈಗ ಬಿಸಿಗಾಳಿ ಬಂತು ಈ ಕಡೆಗೆ ನಿನ್ನ ಗಮನ ಹೇಗೆ ಹೋಯಿತು? ಭಗವಂತನ ಭಜನೆಯಲ್ಲಿ ತೊಡಗಿದ್ದರೆ ತಂಪಾದ ಗಾಳಿ ಬಂತು, ಬಿಸಿಗಾಳಿ ಬಂತು, ಸುಖ ಬಂತು- ದುಃಖ ಬಂತು ಈ ಕಡೆಗೆ ಗಮನ ವಿರುವ ತನಕ ಭಗವಂತನ ಕಡೆಗೆ ಗಮನವೆಲ್ಲಿ? ಈ ವಿಷಯಲ್ಲಿ ನಾವು ಒಂದು ಕಥೆ ಕೇಳಿತ್ತು. ಕಥೆಯಾದರೋ ಸಾಮಾನ್ಯವಾಗಿದೆ, ಆದರೆ ಅದರ ನಿಷ್ಕರ್ಷ ಚೆನ್ನಾಗಿದೆ.</p>
<p class="Text">ಓರ್ವ ಕುಲಟೆ ಹೆಣ್ಣಿದ್ದಳು. ಇಂತಹ ಸ್ಥಾನಕ್ಕೆ ಬಾ ಎಂದು ಅವಳಿಗೆ ಯಾರೋ ಪುರುಷನಿಂದ ಸಂಕೇತ ಬಂದಿತ್ತು. ಆದ್ದರಿಂದ ಅವಳು ಸಮಯಕ್ಕೆ ಸರಿಯಾಗಿ ತನ್ನ ಪ್ರಿಯಕರನ ಬಳಿಗೆ ಹೋಗುತ್ತಿದ್ದಳು. ದಾರಿಯಲ್ಲಿ ಒಂದು ಮಸೀದಿ ಇದ್ದು, ದಾರಿ ಇಕ್ಕಟ್ಟಾಗಿತ್ತು. ದಾರಿ ಬದಿಯಲ್ಲಿ ಓವ ಮೌಲಿಯು ನಮಾಜು ಮಾಡುತ್ತಿದ್ದನು. ಆ ಕುಲಟೆ ಲಗುಬಗೆಯಿಂದ ಹೋಗುವಾಗ ಅವಳ ಕಾಲು ವೌಲಿಗೆ ತಗಲಿತು. ಇದರಿಂದ ವೌಲಿಗೆ ತುಂಬಾ ಸಿಟ್ಟುಬಂತು ಎಂತಹ ಹೆಂಗಸು ಇವಳು. ಇವಳು ಕಾಲುತಾಗಿಸಿ ನಾನ್ನನ್ನು ಅಪವಿತ್ರವಾಗಿಸಿದಳಲ್ಲ! ಅವನು ಅಲ್ಲೇ ಕುಳಿತು ಅವಳು ಹಿಂದಕ್ಕೆ ಬರುವುದನ್ನು ಕಾಯುತ್ತಿದ್ದನು. ಆ ಕುಲಟೆಯು ಮರಳಿ ಬರುವಾಗ ವೌಲಿಯು ಅವಳನ್ನು ಗದರಿಸುತ್ತಾ, ಎಂತಹ ಮೂರ್ಖನಿದ್ದಿಯೇ ನೀನು. ನಾನು ನಮಾಜು ಮಾಡುತ್ತಾ ಪ್ರಾರ್ಥಿಸುತ್ತಿದ್ದೆ. ನೀನು ಕಾಲಿಂದ ತುಳಿದುಬಿಟ್ಟೆಯಲ್ಲ! ಆಗ ಅವಳು ಹೇಳಿದಳು- ನಾನು ಸಾಮಾನ್ಯ ಓರ್ವ ಪುರುಷನ ಧ್ಯಾನದಲ್ಲಿದ್ದ ಕಾರಣ ನನಗೆ ಇದರ ಅರಿವಾಗಲಿಲ್ಲ. ಆದರೆ ನೀನು ದೇವರ ಧ್ಯಾನದಲ್ಲಿದ್ದಾಗ ನನ್ನನ್ನು ಹೇಗೆ ಗುರುತಿಸಿದೆ ನಾನು ಅವಳೇ ಆಗಿದ್ದೇನೆಂದು! ನೀನು ಕೇವಲ ಕುರಾನ ಓದುವ ನಾಟಕ ವಾಡುತ್ತಿದ್ದೆ. ನೀನು ದೇವರ ಧ್ಯಾನದಲ್ಲಿ ಕರಗಿ ಹೋಗಿದ್ದರೆ ನನ್ನನ್ನು ಗುರುತಿಸುತ್ತಿದ್ದೆಯಾ? ಯಾರು ಬಂದರು, ಯಾರು ಹೋದರು ಮನುಷ್ಯನಿದ್ದನೋ, ಪಶು-ಪಕ್ಷಿ ಇತ್ತೋ, ಏನಿತ್ತೋ, ಯಾರ ಕಾಲು ತಗುಲಿತು ಈಕಡೆ ನಿನ್ನ ಗಮನ ಏಕೆ ಹೋಯಿತು? ತಾತ್ಪರ್ಯ-ಓರ್ವ ಭಗವಂತನನ್ನು ಬಿಟ್ಟು ಯಾವುದಾದರ ಕಡೆಗೆ ಗಮನ ಹೇಗೆ ಹೋದೀತು? ಬೇರೆ ಮಾತುಗಳ ಅರಿವು ಹೇಗೆ ಹತ್ತುತ್ತದೆ? ಬೇರೆ ಮಾತುಗಳ ಅರಿವು ಇರುವವರೆಗೆ ಅವನು ಎಲ್ಲಿ ಶರಣಾದನು?</p>
<p class="Text">ಕೌರವ-ಪಾಂಡವರು ಬಾಲಕರಿದ್ದಾಗ ಅವರು ಅಸ್ತ್ರ-ಶಸ್ತ್ರಗಳನ್ನು ಕಲಿಯುತ್ತಿದ್ದರು. ಕಲಿತು ಮುಗಿದು ಸಿದ್ಧರಾದಾಗ ಅವರನ್ನು ಪರೀಕ್ಷಿಸಲಾಯಿತು. ಒಂದು ಮರದ ಮೇಲೆ ಕೃತ್ರಿಮ ಪಕ್ಷಿಯೊಂದನ್ನು ಇಡಲಾಯಿತು ಮತ್ತು ಎಲ್ಲರಿಗೆ ಆ ಪಕ್ಷಿಯ ಕತ್ತಿಗೆ ಬಾಣ ಹೊಡೆಯಿರಿ ಎಂದು ಹೇಳಲಾಯಿತು. ಒಬ್ಬೊಬ್ಬರಾಗಿ ಎಲ್ಲರೂ ಬರತೊಡಗಿದರು. ದ್ರೋಣಾ ಚಾರ್ಯರು ಮೊದಲು ಎಲ್ಲರ ಬಳಿ ಕೇಳುತ್ತಿದ್ದರು- ಅಲ್ಲಿ ಮರದ ಮೇಲೆ ಏನು ಕಾಣುತ್ತಿದೆ? ಕೆಲವರು ಹೇಳಿದರು ಮರ ಕಾಣುತ್ತದೆ, ಕೆಲವರೆಂದರು ಕೊಂಬೆಗಳು ಕಾಣುತ್ತದೆ, ಕೆಲವರೆಂದರು ನಮಗೆ ಪಕ್ಷಿಕಾಣುತ್ತದೆ, ಕೊಕ್ಕು ಕಾಣುತ್ತದೆ, ರೆಕ್ಕೆಗಳು ಕಾಣುತ್ತವೆ. ಹೀಗೆ ಹೇಳುವವರನ್ನು ದೂರ ಗೊಳಿಸಿದರು. ಅರ್ಜುನನ ಸರದಿ ಬಂದಾಗ ಅವನಲ್ಲಿಯೂ ಕೇಳಲಾ ಯಿತು- ನಿನಗೇನು ಕಾಣುತ್ತದೆ? ಅರ್ಜುನನೆಂದ ನನಗಾದರೋ ಕೇವಲ ಪಕ್ಷಿಯ ಕತ್ತು ಕಾಣುತ್ತದೆ, ಬೇರೆನೂ ಕಾಣುವುದಿಲ್ಲ. ಆಗ ಅರ್ಜುನನಿಗೆ ಬಾಣ ಹೊಡೆಯಲು ಹೇಳಲಾಯಿತು. ಅರ್ಜುನನು ತನ್ನ ಬಾಣದಿಂದ ಆ ಪಕ್ಷಿಯ ಕಂಠವನ್ನು ಕತ್ತರಿಸಿ ಬಿಟ್ಟನು; ಏಕೆಂದರೆ, ಅವನ ದೃಷ್ಟಿ ಗುರಿಯ ಮೇಲೆ ಸರಿಯಾಗಿತ್ತು. ಪಕ್ಷಿ ಕಾಣುತ್ತದೆ, ಮರ, ಕೊಂಬೆಗಳು ಕಾಣುತ್ತವೆ ಎಂದಾದರೆ ಗುರಿ ಹೇಗೆ ಸಾಧಿಸುವುದು? ಈಗಲಾದರೆ ದೃಷ್ಟಿ ಹರಡಿ ಹೋಯಿತು. ಗುರಿನೆಟ್ಟಾಗ ಅದೇ ಕಂಡೀತು, ಗುರಿಯಲ್ಲದೆ ಬೇರೆ ಏನೂ ಕಾಣಲಾರದು. ಇದೇ ಪ್ರಕಾರ ಮನುಷ್ಯನ ಲಕ್ಷ್ಯ ಒಂದೇ ಆಗುವವರೆಗೆ ಅವನು ಅನನ್ಯ ಹೇಗಾದನು? ಅವ್ಯಭಿಚಾರೀ ‘ಅನನ್ಯಯೋಗ’ವಾಗಬೇಕು - <span class="char-style-override-3">‘ಮಯಿಚಾನನ್ಯಯೋಗೇನ ಭಕ್ತಿರವ್ಯಭಿಚಾರಿಣೀ’</span> (13/10). ‘ಅನ್ಯಯೋಗ’ವಾಗಬಾರದು, ಅರ್ಥಾತ್ - ಶರೀರ, ಮನ, ಬುದ್ಧಿ, ಅಹಮ್ ಇತ್ಯಾದಿಗಳ ಸಹಾಯಕತೆ ಇರಬಾರದು. ಅಲ್ಲಾದರೋ ಕೇವಲ ಓರ್ವ ಭಗವಂತನೇ ಆಗಿರಬೇಕು.</p>
<p class="Text">ಗೋಸ್ವಾಮಿ ತುಳಸೀದಾಸರಲ್ಲಿ ಯಾರೋ ಹೇಳಿದರು-ನೀವು ಯಾವ ಶ್ರೀರಾಮನ ಭಕ್ತಿ ಮಾಡುತ್ತಿದ್ದಿರೋ ಅವನಾದರೋ ಹನ್ನೆರಡು ಕಲೆಯ ಅವತಾರವಾಗಿದೆ. ಆದರೆ ಸೂರದಾಸರು ಭಕ್ತಿ ಮಾಡುವ ಭಗವಾನ್ ಶ್ರೀಕೃಷ್ಣನು ಹದಿನಾರು ಕಲೆಯ ಅವತಾರವಾಗಿದೆ. ಇದನ್ನು ಕೇಳುತ್ತಲೇ ಗೋಸ್ವಾಮಿ ತುಳಸೀದಾಸರು ಅವನ ಕಾಲಿಗೆ ಬಿದ್ದು ಹೇಳಿದರು- ಆಹಾ! ನೀವು ಭಾರೀ ದೊಡ್ಡ ಕೃಪೆ ಮಾಡಿದಿರಿ! ನಾನಾದರೋ ಶ್ರೀರಾಮನನ್ನು ದಶರಥನಂದನನೆಂದು ತಿಳಿದೇ ಭಕ್ತಿ ಮಾಡುತ್ತಿದ್ದೆ. ಈಗ ಅರಿವಾಯಿತು ಅವನು ಹನ್ನೆರಡು ಕಲೆಯ ಅವತಾರವಾಗಿದ್ದಾನೆ. ಎಷ್ಟು ದೊಡ್ಡವನಾಗಿದ್ದಾನೆ ಅವನು? ಇಂದು ನೀವು ಹೊಸಮಾತನ್ನು ತಿಳಿಸಿ ತುಂಬಾ ಉಪಕಾರ ಮಾಡಿದಿರಿ. ಆಗ ‘ಕೃಷ್ಣನು ಹದಿನಾರು ಕಲೆಗಳ ಅವತಾರವಾಗಿದ್ದಾನೆ’ ಎಂಬ ಮಾತು ಅವರು ಕೇಳಲೇ ಇಲ್ಲ, ಈ ಕಡೆಗೆ ಅವರ ಗಮನವೇ ಹೋಗಲಿಲ್ಲ.</p>
<p class="Text">ಭಗವಂತನ ಕುರಿತು ಭಕ್ತರಲ್ಲಿ ಬೇರೆ-ಬೇರೆ ಭಾವಗಳಿರುತ್ತವೆ. ಕೆಲವರು ಹೇಳುತ್ತಾರೆ ದಶರಥನ ತೊಡೆಯಲ್ಲಿ ಆಡುತ್ತಿರುವ ಬಾಲರಾಮನೇ ನಮ್ಮ ಇಷ್ಟದೇವನಾಗಿದ್ದಾನೆ-<span class="char-style-override-3"> ‘ಇಷ್ಟದೇವ ಮಮ ಬಾಲಕ ರಾಮಾ’ </span>(ಮಾನಸ 7/75/3) ರಾಜಾಧಿರಾಜ ರಾಮಚಂದ್ರನಲ್ಲ, ಬಾಲಕನಾದ ಶ್ರೀರಾಮನು. ಕೆಲವರು ಹೇಳುತ್ತಾರೆ - ನಮ್ಮ ಇಷ್ಟದೇವರಾದರೋ ಲಡ್ಡುಗೋಪಾಲ, ನಂದನಂದನನಾಗಿದ್ದಾನೆ. ಆ ಭಕ್ತರು ತಮ್ಮ ಬಾಲರಾಮನಿಗೆ, ನಂದನಂದನನಿಗೆ ಸಂತರಿಂದ ಆಶೀರ್ವಾದ ಕೊಡಿಸುತ್ತಾರೆ, ಇದು ಭಗವಂತನಿಗೆ ತುಂಬಾ ಪ್ರಿಯವಾಗಿರುತ್ತದೆ. ತಾತ್ಪರ್ಯ-ಭಕ್ತರ ದೃಷ್ಟಿ ಭಗವಂತನ ಐಶ್ವರ್ಯದ ಕಡೆಗೆ ಹೋಗುವುದೇ ಇಲ್ಲ. ಯಶೋದೆಯ ಅಂಗಳದ ಯಾವ ರಜ(ಧೂಳು)ದಲ್ಲಿ ಕೃಷ್ಣ ಆಡುತ್ತಾನೋ ಆ ರಜವನ್ನು ಧರಿಸಿಕೊಂಡರೆ ಅವನಿಗೆ ನಾಲ್ಕೂ ಪ್ರಕಾರದ ಮುಕ್ತಿ ಸಿಗುತ್ತದೆ. ಆದರೆ ತಾಯಿ ಯಶೋದೆಯು ಆ ಧೂಳನ್ನು ಗುಡಿಸಿ ಹೊರಗೆ ಎಸೆದು ಬಿಡುತ್ತಾಳೆ. ಅವಳಿಗಾಗಿ ಅದು ಕಸವಾಗಿದೆ. ಈಗ ಮುಕ್ತಿ ಯಾರಿಗೆ ಬೇಕು? ತಾಯಿಯ ದೃಷ್ಟಿಯು ಕೇವಲ ಕೃಷ್ಣನ ಮೇಲೆಯೇ ಇದೆ. ಅವನ ಐಶ್ವರ್ಯದ ಕಡೆಗಿಲ್ಲ, ಯೋಗ್ಯತೆಯ ಕಡೆಗೆ ಇಲ್ಲ.</p>
<p class="Text">ಸಂತರು ಹೇಳುತ್ತಾರೆ-ಭಗವಂತನಿಗೆ ಭೇಟಿ ಮಾಡುವುದಾದರೆ ಜೊತೆಗೆ ಸಂಗಡಿಗರು ಇರಬಾರದು, ಸಾಮಾನೂ ಇರಬಾರದು, ಅರ್ಥಾತ್-ಸಾಮಾನು- ಸಂಗಡಿಗರಿಲ್ಲದೆ ಅವನನ್ನು ಭೇಟ್ಟಿಯಾಗಿರಿ. ಸಂಗಡಿಗರ ಆಸರೆ ಜೊತೆಯಲ್ಲಿದ್ದರೆ ನೀನು ಏಕೆ ಭಗವಂತನಿಗೆ ಭೇಟ್ಟಿಯಾದೆ? ಮತ್ತು ಮನ, ಬುದ್ಧಿ, ವಿದ್ಯಾ, ಧನ ಇತ್ಯಾದಿ ಸಾಮಾನು ಜೊತೆಯಲ್ಲಿದ್ದರೆ ಅದರ ತೆರೆ (ವ್ಯವಧಾನ) ಇದ್ದೀತು. ಪರದೆಯಲ್ಲಿ ಭೇಟಿಯಾಗುತ್ತದೆಯೇ? ಅಲ್ಲಾದರೋ ಬಟ್ಟೆಯ ವ್ಯವಧಾನವಿರುತ್ತದೆ. ಬಟ್ಟೆಯೇ ಅಲ್ಲ, ಧರಿಸಿದ ಮಾಲೆಗಳು ಅಡ್ಡ ಬಂದರೆ ಮಿಲನವೇನಾಯಿತು? ಅದಕ್ಕಾಗಿ ಜೊತೆಗೆ ಯಾವುದೇ ಸಂಗಡಿಗರು-ಸಾಮಾನು ಇರದಿರಲಿ; ಮತ್ತೆ ಆಗುವ ಭಗವಂತನ ಮಿಲನವು ತುಂಬಾ ವಿಲಕ್ಷಣ ಮತ್ತು ದಿವ್ಯವಾಗಿರುತ್ತದೆ.</p>
<p class="Text">ಓರ್ವ ಮಹಾತ್ಮರಿಗೆ ಹೊಲದಲ್ಲಿ ಕೆಲಸ ಮಾಡುತ್ತಿರುವ ಓರ್ವ ವ್ರಜವಾಸೀ ಗೊಲ್ಲನು ಭೇಟಿಯಾದನು. ಅವನು ಭಗವಂತನ ಭಕ್ತನಾಗಿದ್ದನು. ಮಹಾತ್ಮರು ಕೇಳಿದರು-ನೀನು ಏನು ಮಾಡುತ್ತಿರುವೆ? ಅವನೆಂದ-ನಾನಾದರೋ ಕೃಷ್ಣನ ಕೆಲಸ ಮಾಡುತ್ತಿದ್ದೇನೆ. ಮಹಾತ್ಮರು ಹೇಳಿದರು ನಾವು ಭಗವಂತನ ಅನನ್ಯ ಭಕ್ತರಾಗಿದ್ದೇವೆ, ನೀನು ಏನಾಗಿದ್ದಿ? ಅವನೆಂದ-‘ನಾನು ಫನನ್ಯ ಭಕ್ತನಾಗಿದ್ದೇನೆ. ಮಹಾತ್ಮರು ಕೇಳಿದರು-ಫನನ್ಯ ಭಕ್ತನೆಂದರೆ ಏನು? ಅವನೂ ಕೇಳಿದ-ಅನನ್ಯ ಭಕ್ತನೆಂದರೇನು? ಮಹಾತ್ಮರೆಂದರು-ಅನನ್ಯ ಭಕ್ತನು-ಸೂರ್ಯ, ಗಣೇಶ, ಬ್ರಹ್ಮಾ, ಇತ್ಯಾದಿ ಯಾರನ್ನೂ ಒಪ್ಪಿಕೊಳ್ಳದೆ ಕೇವಲ ನಮ್ಮ ಕೃಷ್ಣನನ್ನೇ ಒಪ್ಪಿರುವವನೇ ಆಗುತ್ತಾನೆ. ಅವನೆಂದ-ಸ್ವಾಮಿ! ನಾನಾದರೋ ಇವರ ಹೆಸರೇ ಕೇಳಲಿಲ್ಲ, ಇವರು ಏನಾಗಿದ್ದಾರೆ; ಏನಿಲ್ಲ! ನನಗಾದರೋ ಇವರ ಪತ್ತೆಯೇ ಇಲ್ಲ; ಹಾಗಾದರೆ ನಾನು ಫನನ್ಯ ನಾಗಲಿಲ್ಲವೇ? ಈ ಪ್ರಕಾರ ಬ್ರಹ್ಮವೇನು? ಆತ್ಮವೆಂದರೇನು? ಸಗುಣ ಮತ್ತು ನಿರ್ಗುಣ ಏನಿರುತ್ತದೆ? ಸಾಕಾರ-ನಿರಾಕಾರ ಹೇಗಿರುತ್ತದೆ? ಇತ್ಯಾದಿ ಮಾತುಗಳ ಕಡೆಗೆ ಶರಣಾಗತನ ದೃಷ್ಟಿಯೇ ಹೋಗಬಾರದು.</p>
<p class="Text">ವ್ರಜದ ಮಾತಾಗಿದೆ - ಒಂದು ದಿನ ವ್ರಜದ ಒಂದು ಕೆರೆಯ ಬಳಿ ಯಾರೊಂದಿಗೋ ಓರ್ವ ಮಹಾತ್ಮರು ಬ್ರಹ್ಮನಿದ್ದಾನೆ, ಪರಮಾತ್ಮನಿದ್ದಾನೆ, ಜೀವಾತ್ಮನಿದ್ದಾನೆ ಇತ್ಯಾದಿ ಮಾತನ್ನಾಡುತ್ತಿದ್ದರು. ಅಲ್ಲಿಗೆ ಓರ್ವ ಗೋಪಿಯು ನೀರು ಕೊಂಡುಹೋಗಲು ಬಂದಳು. ಅವಳು ಇವರೇನು ಮಾತಾಡುತ್ತಾರೆ ಎಂದು ಕಿವಿಕೊಟ್ಟಳು. ಆ ಗೋಪಿಯು ಇನ್ನೋರ್ವ ಗೋಪಿಯ ಬಳಿ ಭೇಟಿಯಾದಾಗ ಕೇಳಿದಳು- ನೋಡೇ! ಈ ಬ್ರಹ್ಮ ಎಂದರೇನಿರುತ್ತದೆ? ಅವಳೆಂದಳು- ನಮ್ಮ ಕೃಷ್ಣನ ಯಾರಾದರು ನೆಂಟ-ರಿಷ್ಟರಿರಬಹುದು! ನಾವಾದರೋ ತಿಳಿಯುವುದೇ ಇಲ್ಲ! ಈ ಜನರೆಲ್ಲ ಅವರ ಕುರಿತು ಮಾತಾಡುತ್ತಿರುತ್ತಾರೆ. ಅದಕ್ಕಾಗಿ ಎಲ್ಲ ತಿಳಿದಿರುತ್ತಾರೆ. ನಮಗಾದರೋ ಓರ್ವ ನಂದನಂದನೇ ಆಗಿದ್ದಾನೆ. ಏನಾದರು ಕೆಲಸವಿದ್ದರೆ ನಂದರಾಜನಿಗೆ ಹೇಳಿಬಿಡುವೆವು, ಗಿರಿರಾಜನಲ್ಲಿ ಹೇಳಿ ಬಿಡುವೆವು-ಸ್ವಾಮಿ ಕೃಪೆ ಮಾಡಿರಿ ಎಂದು. ಕಿಟ್ಟಣ್ಣನಾದರೋ ಮುಗ್ಧನಾಗಿದ್ದಾನೆ, ಅವನೇನು ತಿಳಿದಾನು ಮತ್ತು ಏನು ಮಾಡಿಯಾನು? ಅವನಿಂದ ಏನು ಸಿಗಬಹುದು? ಎಲೈ ಸಖಿಯೇ! ಆ ಕೃಷ್ಣನು ನಮ್ಮವನಾಗಿದ್ದಾನೆ? ಮತ್ತೇನು ಸಿಗಬಹುದು? ನಾವೂ ಒಬ್ಬಂಟಿಗರಾಗಿದ್ದೇವೆ ಹಾಗೂ ಆ ಕೃಷ್ಣನೂ ಒಬ್ಬಂಟಿಗನಾಗಿದ್ದಾನೆ. ನಮ್ಮ ಬಳಿ ಯಾವ ಸಾಮಾನೂ ಇಲ್ಲ, ಅವನ ಬಳಿಯಲ್ಲಿ ಯಾವ ಸಾಮಾನೂ ಇಲ್ಲ. ಪೂರ್ಣವಾಗಿ ಬೆತ್ತಲೆಯಾಗಿದ್ದಾನೆ- ‘ನಗನ ಮೂರತಿ-ಬಾಲ ಗುಪಾಲಕೀ, ಕತರನೀ ಬರನೀ ಜಗ-ಜಾಲಕೀ’ ಈಗ ಇಂತಹ ಕೃಷ್ಣನಿಂದ ಏನು ಸಿಗಬಹುದು?</p>
<p class="Text">ಯಶೋದಾದೇವಿಯು ಬಲರಾಮನಿಗೆ ಹೇಳುತ್ತಾಳೆ-ಬಲರಾಮಾ ನೋಡು! ಈ ಕೃಷ್ಣ ತುಂಬಾ ಮುಗ್ಧನಾಗಿದ್ದಾನೆ, ನೀನು ಇವನ ಗಮನವಿಡು, ಇವನು ಕಾಡಿನಲ್ಲಿ ಎಲ್ಲಾದರೂ ದೂರ ಹೊರಟು ಹೋದಾನು. ಅಮ್ಮಾ! ಈ ಕಿಟ್ಟಣ್ಣ ತುಂಬಾ ಚಂಚಲನಾಗಿದ್ದಾನೆ. ಕಾಡಿನಲ್ಲಿ ನನ್ನೊಂದಿಗೆ ನಡೆಯುವಾಗ ಎಲ್ಲಾದರು ಹುತ್ತ ಕಂಡು ಬಂದರೆ ಅದಕ್ಕೆ ಕೈ ಹಾಕುತ್ತಾನೆ, ಈಗ ಯಾವುದಾದರು ಹಾವುಕಡಿದರೆ? ತಾಯಿ ಹೇಳಿದರು- ಮಗೂ! ಇನ್ನು ಅವನು ಸಣ್ಣ ಅಬೋಧ ಬಾಲಕನಾಗಿದ್ದಾನೆ, ನೀನು ದೊಡ್ಡವನಾಗಿರುವೆ, ಅದಕ್ಕಾಗಿ ನೀನು ಗಮನವಿಡುತ್ತಾ ಹೋಗು. ಈಗ ಬಲರಾಮ ಮತ್ತು ಎಲ್ಲ ಗೊಲ್ಲಬಾಲಕರು ಕೃಷ್ಣನನ್ನು ಗಮನವಿಟ್ಟು ನೋಡಿಕೊಳ್ಳುತ್ತಾರೆ. ಕೃಷ್ಣನಾದರೋ ಇಡೀ ಜಗತ್ತನ್ನು ಪಾಲಿಸುತ್ತಿದ್ದಾನೆ ಎಂದು ಯಾರಾದರು ಗೊಲ್ಲರ ಬಳಿ ಹೇಳಿದರೆ, ಇಂತಹ ನಿಮ್ಮ ಭಗವಂತನು ಇಡೀ ಜಗತ್ತನ್ನು ಪಾಲಿಸಬಹುದು. ನಮ್ಮವನಾದರೋ ಹೀಗಿಲ್ಲ. ನಮ್ಮ ಪುಟ್ಟ ಕೃಷ್ಣನು ಜಗತ್ತನ್ನು ಏನು ಪಾಲಿಸಬಲ್ಲನು?</p>
<p class="Text">ಓರ್ವ ಸಂತರು ಗೋಪಿಯರ ಬಳಿ ಮಾತುಕತೆ ನಡೆಸುತ್ತಿದ್ದರು. ಅವರು ಕೃಷ್ಣನು ಎಷ್ಟೊಂದು ಐಶ್ವರ್ಯಶಾಲಿ ಯಾಗಿದ್ದಾನೆ, ಅವನಲ್ಲಿ ಎಷ್ಟೊಂದು ಮಾಧುರ್ಯವಿದೆ, ಅವನ ಬಳಿ ಐಶ್ವರ್ಯದ ಖಜಾನೆಯೇ ಇದೆ ಇತ್ಯಾದಿ ಹೇಳುತ್ತಿದ್ದರು. ಆಗ ಗೋಪಿ ಹೇಳತೊಡಗಿದಳು- ಸ್ವಾಮೀ! ಆ ಖಜಾನೆಯ ಕೀಲಿಕೈ ನಮ್ಮ ಬಳಿ ಇದೆ! ಕೃಷ್ಣನ ಬಳಿ ಏನಿದೆ? ಅವನ ಬಳಿ ಏನೂ ಇಲ್ಲ. ಯಾರಾದರು ಬೇಡಿದರೆ ಅವನು ಎಲ್ಲಿಂದ ಕೊಡುವನು? ಅದಕ್ಕಾಗಿ ಯಾರಿಗಾದರೂ ಏನಾದರು ಬೇಕಿದ್ದರೆ ಅವರು ಕೃಷ್ಣನ ಬಳಿಗೆ ಹೋಗಬಾರದು. ಯಾರಿಗೆ ಏನೂ ಬೇಡವೋ ಅವರೇ ಅವನಿಗೆ ಶರಣಾಗಬೇಕು. ಯಾವುದೇ ಸ್ಥಿತಿಯಲ್ಲಿ ಏನನ್ನು ಬಯಸುವ ಭಾವವೇ ಇಲ್ಲದಿರಲಿ, ಅರ್ಥಾತ್-ವಿಪತ್ತು, ಸಾವು ಇತ್ಯಾದಿ ಅವಸ್ಥೆಗಳಲ್ಲಿಯೂ ‘ನನಗೆ ಸ್ವಲ್ಪ ಸಹಾಯ ಮಾಡು, ರಕ್ಷಿಸು’ ಇಂತಹ ಭಾವವೂ ಇರಬಾರದು.</p>
<p class="Text">ಭಗವಾನ್ ಶ್ರೀರಾಮನಲ್ಲಿ ವಾಲ್ಮೀಕಿಗಳು ಹೇಳುತ್ತಾರೆ-</p>
<p class="Shlok">ಜಾಹಿ ನ ಚಾಹಿಅ ಕಬಹು<span class="char-style-override-5">ಂ</span> ಕಛು ತುಮ್ಹ ಸನ ಸಹಜ ಸನೇಹು ।</p>
<p class="Shlok">ಬಸಹು ನಿರಂತರ ತಾಸು ಮನ ಸೋ ರಾಉರ ನಿಜ ಗೇಹು ॥</p>
<p class="TXT-Right">(ಮಾನಸ 2/131)</p>
<p class="Text">ಯಾರಿಗೆ ಎಂದೂ ಏನೂ ಬೇಡವೋ ಮತ್ತು ಯಾರಿಗೆ ನಿನ್ನಲ್ಲಿ ಸ್ವಾಭಾವಿಕ ಪ್ರೇಮವಿದೆಯೋ, ನೀನು ಅವರ ಮನಸ್ಸಿನಲ್ಲಿ ನಿರಂತರ ವಾಸಮಾಡು; ಅದು ನಿನ್ನ ಸ್ವಂತ ಮನೆಯಾಗಿದೆ.</p>
<p class="Text">ಏನನ್ನೂ ಬಯಸುವ ಭಾವವಿಲ್ಲದಿದ್ದರೆ ಭಗವಂತನು ಸ್ವಾಭಾವಿಕವಾಗಿಯೇ ಪ್ರಿಯನಾಗಿರುತ್ತಾನೆ,- <span class="char-style-override-3">‘ತುಮ್ಹ ಸನ ಸಹಜ ಸನೇಹು’.</span> ಏನನ್ನೂ ಬಯಸುವ ಭಾವವಿಲ್ಲದಿದ್ದರೆ ಭಗವಂತನು ಸ್ವಾಭಾವಿಕವಾಗಿಯೇ ಪ್ರಿಯನಾಗಿರುತ್ತಾನೆ, - <span class="char-style-override-3">‘ತುಮ್ಹ ಸನ ಸಹಜ ಸನೇಹು’.</span> ಯಾವುದರಲ್ಲಿ ಬಯಕೆ ಇಲ್ಲವೋ ಅದು ಭಗವಂತನ ಸ್ವಂತಮನೆಯಾಗಿದೆ- ‘ಸೋ ರಾಉರ ನಿಜ ಗೇಹು’. ಬಯಕೆಯನ್ನು ಜೊತೆಗಿಟ್ಟುಕೊಂಡು, ಭಗವಂತನನ್ನು ಜೊತೆಗೆ ಇಟ್ಟುಕೊಂಡರೆ ಅದು ಭಗವಂತನ ನಿಜವಾದ ಮನೆಯಲ್ಲ. ಭಗವಂತನೊಂದಿಗೆ ಸಹಜ ಸ್ನೇಹವಿರಲೀ, ಸ್ನೇಹದಲ್ಲಿ ಯಾವುದೇ ಬೆರಕೆ ಇಲ್ಲದಿರಲಿ, ಅರ್ಥಾತ್- ಯಾವ ಬಯಕೆಯೂ ಇಲ್ಲದಿರಲಿ. ಎಲ್ಲಾದರು ಬಯಕೆ ಉಂಟಾದರೆ ಅಲ್ಲಿ ಪ್ರೇಮ ಎಂತಹುದು? ಅಲ್ಲಾದರೋ ಆಸಕ್ತಿ, ವಾಸನಾ, ಮೋಹ, ಮಮತೆಯೇ ಇರುತ್ತದೆ. ಅದಕ್ಕಾಗಿ ಗೋಪಿಯರು ಎಚ್ಚರಿಸುತ್ತಾ ಹೇಳುತ್ತಾರೆ -</p>
<p class="Shlok">ಮಾ ಯಾತ ಪಾಂಥಾಃ ಪಥಿಭೀಮರಥ್ಯಾಂ</p>
<p class="Shlok">ದಿಗಂಬರಃ ಕೋಽಪಿ ತಮಾಲನೀಲಃ ।</p>
<p class="Shlok">ವಿನ್ಯಸ್ತಹಸ್ತೋಽಪಿ ನಿತಂಬಬಿಂಬೇ</p>
<p class="Shlok">ಧೂತಃ ಸಮಾಕರ್ಷತಿ ಚಿತ್ತವಿತ್ತಮ್ ॥</p>
<p class="Text">ಅಯ್ಯಾ ದಾರಿಹೋಕನೇ! ಆ ದಾರಿಯಿಂದ ಹೋಗಬೇಡ, ಅದು ತುಂಬಾ ಭಯಾನಕವಾಗಿದೆ. ಅಲ್ಲಿ ತನ್ನ ನಿತಂಬದಮೇಲೆ ಎರಡೂ ಕೈಗಳನ್ನಿಟ್ಟು ಕಟಿಯ ತಮಾಲವೃಕ್ಷದಂತೆ ನೀಲ ಬಣ್ಣದ ಓರ್ವ ಬತ್ತಲೆ ಬಾಲಕನಿಂತಿದ್ದಾನಲ್ಲ, ಅವನು ಕೇವಲ ನೋಡಲು ಮಾತ್ರ ಅವಧೂತನಿದ್ದಾನೆ. ವಾಸ್ತವವಾಗಿ ಅವನು ತನ್ನ ಬಳಿಯಿಂದ ಹೋಗುವ ಯಾರೇ ದಾರಿಹೋಕರ ಚಿತ್ತರೂಪೀ ಧನವನ್ನು ಲೂಟಿ ಮಾಡದೇ ಇರುವುದಿಲ್ಲ.</p>
<p class="Text">ಆ ಕಪ್ಪಾದ ಬತ್ತಲೆ ಬಾಲಕ ನಿಂತಿದ್ದಾನಲ್ಲ! ಅವನಿಂದ ನೀನು ಲೂಟಿಯಾಗುವೆ, ಬರಿದಾಗುವೆ! ಅವನು ಎಲ್ಲವನ್ನು ಮುಗಿಸಿ ಬಿಡುವಂತಹ ಕಳ್ಳನಾಗಿದ್ದಾನೆ. ಆ ಕಡೆ ಹೋಗಲೇ ಬೇಡ, ಮೊದಲೇ ಯೋಚಿಸು. ಎಲ್ಲಾದರೂ ಹೊರಟುಹೋದರೆ ಎಂದೆಂದಿಗೂ ಹೋಗಿಯೇ ಬಿಡುವೆ! ಅದಕ್ಕಾಗಿ ಚೆನ್ನಾಗಿ ಬದುಕ ಬೇಕೆಂದು ಯಾರಾದರು ಬಯಸಿದರೆ ಆ ಕಡೆ ಹೋಗಬೇಡ! ಅವನ ಹೆಸರು ಶ್ರೀಕೃಷ್ಣನಲ್ಲವೆ! ಸೆಳೆಯುವವನಿಗೆ ಕೃಷ್ಣನೆಂದು ಹೇಳುತ್ತಾರೆ. ಒಮ್ಮೆ ಸೆಳೆದು ಕೊಂಡರೆ ಮತ್ತೆ ಬಿಡುವುದೇ ಇಲ್ಲ. ಅವನಿಂದ ಪರಿಚಯವಾಗದಿರುವವರೆಗೆ ಒಳ್ಳೆಯದು. ಅವನಿಂದ ಪರಿಚಯವಾದರೆ ಮತ್ತೆ ಕೆಲಸ ಮುಗಿದೇ ಹೋಯಿತು. ಮತ್ತೆ ಯಾವುದೇ ಕೆಲಸಕ್ಕೆ ಬರಲಾರೆ, ಮೂರು ಲೋಕಗಳಲ್ಲಿಯೂ ನಿರುಪಯೋಗಿ ಯಾಗುವೆ.</p>
<p class="Text">ಯಾರು ಯಾವುದೇ ಕೆಲಸಕ್ಕೆ ಬರುವುದಿಲ್ಲವೋ ಅವನು ಎಲ್ಲರಿಗೆ ಉಪಯೋಗಿಯಾಗುತ್ತಾನೆ. ಆದರೆ ಅವನಿಗೆ ಯಾವುದೇ ಕೆಲಸದಿಂದ ಯಾವುದೇ ಸ್ವಾರ್ಥವಿರುವುದಿಲ್ಲ ಎಂಬುದು ಹೌದು!</p>
<p class="Text">ಶರಣಾಗತ ಭಕ್ತನಿಗೆ ಭಜನೆಯೂ ಮಾಡಬೇಕಾಗುವುದಿಲ್ಲ. ಅವನಿಂದ ತಾನಾಗಿ-ಸ್ವಾಭಾವಿಕ ಭಜನೆ ಆಗುತ್ತದೆ. ಭಗವಂತನ ನಾಮ ಅವನಿಗೆ ಸ್ವಾಭಾವಿಕವಾಗಿಯೇ ರುಚಿಯಾಗುತ್ತದೆ, ಪ್ರಿಯವಾಗುತ್ತದೆ. ಶ್ವಾಸವನ್ನು ಏಕೆ ತೆಗೆದು ಕೊಳ್ಳವೆ? ಈ ಗಾಳಿಯನ್ನು ಒಳಗೆ ತೆಗೆದುಕೊಳ್ಳುವುದು, ಹೊರಗೆ ಬಿಡುವುದು ಈ ಕೆಲಸ ಏಕೆ ಪ್ರಾರಂಭಿಸಿರುವೆ? ಎಂದು ಯಾರಾದರು ಕೇಳಿದರೆ, ಅಯ್ಯಾ! ಇದು ಕೆಲಸವಲ್ಲ, ಇದಲ್ಲದೆ ನಾವು ಬದುಕಲಾರೆವು ಎಂದೇ ಹೇಳುವನು. ಹೀಗೆಯೇ ಶರಣಾಗತ ಭಕ್ತನು ಭಜನೆಯಿಲ್ಲದೆ ಇರಲಾರನು. ಯಾರಿಗೆ ಎಲ್ಲವನ್ನು ಅರ್ಪಿಸಿರುವನೋ ಅವನ ವಿಸ್ಮರಣೆಯಲ್ಲಿ ಪರಮ ವ್ಯಾಕುಲತೆ, ತುಂಬಾ ಒದ್ದಾಡಲು ತೊಡಗುವನು- <span class="char-style-override-3">‘ತದ್ವಿಸ್ಮರಣೇ ಪರಮ ವ್ಯಾಕುಲತೇತಿ’</span> (ನಾರದ ಭಕ್ತಿ ಸೂತ್ರ-19). ಇಂತಹ ಭಕ್ತನ ಬಳಿ ಯಾರಾದರು- ಅರ್ಧಕ್ಷಣಕ್ಕಾಗಿ ಭಗವಂತನನ್ನು ಮರೆಯುವುದರಿಂದ ಮೂರು ಲೋಕದ ರಾಜ್ಯ ಸಿಗಬಹುದು ಎಂದು ಹೇಳಿದರೆ ಅವನು ಇದನ್ನು ತಿರಸ್ಕರಿಸಿ ಬಿಡುವನು. ಭಾಗವತದಲ್ಲಿ ಬಂದಿದೆ-</p>
<p class="Shlok">ತ್ರಿಭುವನವಿಭವಹೇತವೇಪ್ಯಕುಂಠ-</p>
<p class="Shlok">ಸೃತ್ಮಿರಜಿತಾತ್ಮಸುರಾದಿಭಿರ್ವಿಮೃಗ್ಯಾತ್</p>
<p class="Shlok">ನ ಚಲತಿ ಭಗವತ್ಪದಾರವಿಂದಾ-</p>
<p class="Shlok">ಲ್ಲವನಿಮಿಷಾರ್ಧಮಪಿ ಯಃ ಸ ವೈಷ್ಣವಾಗ್ಯ್ರಃ॥</p>
<p class="TXT-Right">(11/2/53)</p>
<p class="Text">ಮುರೂ ಲೋಕಗಳ ಸಮಸ್ತ ಐಶ್ವರ್ಯಕ್ಕಾಗಿಯೂ ಕೂಡ ಆ ದೇವದುರ್ಲಭ ಭಗವಚ್ಚರಣಕಮಲಗಳನ್ನು ಯಾರು ಅರ್ಧ ನಿಮಿಷಕ್ಕಾಗಿಯಾದರೂ ತ್ಯಾಗ ಮಾಡಲಾರನೋ ಅವನೇ ಶ್ರೇಷ್ಠ ಭಗವದ್ಭಕ್ತನಾಗಿದ್ದಾನೆ.</p>
<p class="Shlok">ನ ಪಾರಮೇಷ್ಠ್ಯಂ ನ ಮಹೇಂದ್ರಧಿಷ್ಣ್ಯಂ</p>
<p class="Shlok">ನ ಸಾರ್ವಭೌಮಂ ನ ರಸಾಧಿಪತ್ಯವ್</p>
<p class="Shlok">ನ ಯೋಗಸಿದ್ಧೀರಪುನರ್ಭವಂ ವಾ</p>
<p class="Shlok">ಮಯ್ಯರ್ಪಿತಾತ್ಮೇಚ್ಛತಿ ಮದ್ ವಿನಾನ್ಯತ್ ॥</p>
<p class="TXT-Right">(ಶ್ರೀಮದ್ಭಾ-11/14/14)</p>
<p class="Text">ಭಗವಂತನು ಹೇಳುತ್ತಾನೆ - ‘ಸ್ವತಃ ತನ್ನನ್ನು ನನಗೆ ಅರ್ಪಿಸಿಕೊಂಡ ಭಕ್ತನು ನನ್ನನ್ನು ಬಿಟ್ಟು ಬ್ರಹ್ಮನ ಪದ, ಇಂದ್ರನ ಪದ, ಸಮಸ್ತ ಪೃಥ್ವಿಯ ರಾಜ್ಯ, ಪಾತಾಳಾದಿ ಲೋಕಗಳ ರಾಜ್ಯ, ಯೋಗದ ಎಲ್ಲ ಸಿದ್ಧಿಗಳು ಮತ್ತು ಮೋಕ್ಷವನ್ನೂ ಕೂಡ ಬಯಸುವುದಿಲ್ಲ.</p>
<p class="Text">ಭರತನು ಹೇಳುತ್ತಾನೆ -</p>
<p class="Shlok">ಅರಥ ನ ಧರಮ ನ ಕಾಮ ರುಚಿ ಗತಿ ನ ಚಹಉಂ ನಿರಬಾನ ।</p>
<p class="Shlok">ಜನಮ ಜನಮ ರತಿ ರಾಮ ಪದ ಯಹ ಬರದಾನು ನ ಆನ ॥</p>
<p class="TXT-Right">(ಮಾನಸ 2/204)</p>
<p class="Text">ನನಗೆ ಅರ್ಥದ, ಧರ್ಮದ, ಕಾಮದ ಇಚ್ಛೆ ಇಲ್ಲ ಮತ್ತು ನಾನು ಮೋಕ್ಷವನ್ನು ಬಯಸುವುದಿಲ್ಲ. ಜನ್ಮ-ಜನ್ಮಾಂತರಗಳಲ್ಲಿ ನನಗೆ ಶ್ರೀರಾಮನ ಚರಣಗಳಲ್ಲಿ ಪ್ರೇಮವಿರಲಿ, ಸಾಕು! ಇದೇ ವರವನ್ನು ನಾನು ಬೇಡತ್ತೇನೆ. ಬೇರೆನೂ ಇಲ್ಲ.</p>
<p class="Text">ಭಗವಂತನೊಂದಿಗೆ ಕರ್ಮಯೋಗಿಗೆ ‘ನಿತ್ಯ’ ಸಂಬಂಧವಿರುತ್ತದೆ, ಜ್ಞಾನಯೋಗಿಗೆ ‘ತಾತ್ತ್ವಿಕ’ ಸಂಬಂಧವಿರುತ್ತದೆ ಮತ್ತು ಶರಣಾಗತ ಭಕ್ತನಿಗೆ ‘ಆತ್ಮೀಯ’ ಸಂಬಂಧವಿರುತ್ತದೆ. ನಿತ್ಯ ಸಂಬಂಧದಲ್ಲಿ ಪ್ರಪಂಚದ ಅನಿತ್ಯ ಸಂಬಂಧದ ತ್ಯಾಗವಿದೆ. ತಾತ್ತ್ವಿಕ ಸಂಬಂಧದಲ್ಲಿ ತತ್ತ್ವದೊಂದಿಗೆ ಏಕತೆ (ತತ್ತ್ವಬೋಧ) ಇದೆ. ಆತ್ಮೀಯ ಸಂಬಂಧದಲ್ಲಿ ಭಗವಂತನೊಂದಿಗೆ ಅಭಿನ್ನತೇ (ಪ್ರೇಮ) ಇದೆ. ನಿತ್ಯ ಸಂಬಂಧದಲ್ಲಿ ಶಾಂತರಸವಿದೆ, ತಾತ್ತ್ವಿಕ ಸಂಬಂಧದಲ್ಲಿ ಅಖಂಡರಸವಿದೆ. ಆತ್ಮೀಯ ಸಂಬಂಧದಲ್ಲಿ ಅನಂತರಸವಿದೆ. ಅನಂತರಸದ ಪ್ರಾಪ್ತಿಯಲ್ಲದೆ ಜೀವಿಯ ಹಸಿವು ಪೂರ್ಣವಾಗಿ ಇಲ್ಲವಾಗುವುದಿಲ್ಲ. ಅನಂತರಸದ ಪ್ರಾಪ್ತಿಯು ಶರಣಾಗತಿಯಿಂದ ಆಗುತ್ತದೆ. ಅದಕ್ಕಾಗಿ ಶರಣಾಗತಿ ಸರ್ವಗುಹ್ಯತಮ ಹಾಗೂ ಸರ್ವಶ್ರೇಷ್ಠ ಸಾಧನೆಯಾಗಿದೆ.</p>
<p class="Text"><span class="char-style-override-3">‘ಸರ್ವಧರ್ಮಾನ್ಪರಿತ್ಯಜ್ಯ’ </span>ಪದದ ಅರ್ಥ-ಸಮಸ್ತ ಧರ್ಮಗಳ ಸ್ವರೂಪದಿಂದ ತ್ಯಾಗವಲ್ಲ ಸಮಸ್ತ ಧರ್ಮಗಳ ಆಶ್ರಯದ ತ್ಯಾಗವಾಗಿದೆ. ತಾತ್ಪರ್ಯ-ಯಾವುದೇ ಧರ್ಮ (ಕರ್ತವ್ಯ ಕರ್ಮ) ದ ಆಶ್ರಯವಿಲ್ಲದಿರಲಿ. ಮೊದಲನೇ ಅಧ್ಯಾಯದಲ್ಲಿ - <span class="char-style-override-3">‘ತ ಇಮೇಽವಸ್ಥಿತಾ ಯುದ್ಧೇ ಪ್ರಾಣಾಂಸ್ತ್ಯಕ್ತ್ವಾ ಧನಾನಿ ಚ’</span> (1/33) ಎಂದು ಬಂದಿದೆ. ಅಲ್ಲಿಯೂ ‘ಪ್ರಾಣಾಂಸ್ತ್ಯಕ್ತ್ವಾ’ ಇದರ ಅರ್ಥವನ್ನು-‘ಪ್ರಾಣಗಳ ತ್ಯಾಗ’ವೆಂದು ಪರಿಗಣಿಸದೆ ‘ಪ್ರಾಣಗಳ ಆಶ್ರಯ (ಆಸೆ)ದ ತ್ಯಾಗವನ್ನೇ ಪರಿಗಣಿಸಲಾಗಿದೆ; ಏಕೆಂದರೆ, ಪ್ರಾಣಗಳ ತ್ಯಾಗಮಾಡಿ ಯಾರಾದರೂ ಯುದ್ಧದಲ್ಲಿ ಹೇಗೆ ನಿಲ್ಲಬಲ್ಲರು? ಅಸಂಭವದ ಮಾತಾಗಿದೆ. ಇದೇ ರೀತಿ ಮೊದಲನೇ ಅಧ್ಯಾಯದ 9ನೇ ಶ್ಲೋಕದಲ್ಲಿ- <span class="char-style-override-3">‘ಅನ್ಯೇ ಚ ಬಹವಃ ಶೂರಾ ಮದರ್ಥೇ ತ್ಯಕ್ತ ಜೀವಿತಾಃ’</span> ಎಂದು ಬಂದರೆ, ಇದರ ಅರ್ಥ-ಅನೇಕ ಬೇರೆ ಶೂರ-ವೀರರು ತಮ್ಮ ಜೀವನವನ್ನು ತ್ಯಾಗಮಾಡಿ ಯುದ್ಧದಲ್ಲಿ ನಿಂತಿದ್ದಾರೆ ಎಂಬುದಲ್ಲ. ಇದರ ಅರ್ಥ- ಈ ಶೂರವೀರರು ತಮ್ಮ ಜೀವನದ ಆಸೆಯನ್ನು ತ್ಯಾಗಮಾಡಿ ನಿಂತಿದ್ದಾರೆ, ಅರ್ಥಾತ್-ಅವರಿಗೆ ತಮ್ಮ ಜೀವನದ ಪರಿವೆ ಇಲ್ಲ. ಆದ್ದರಿಂದ ಇಲ್ಲಿಯೂ <span class="char-style-override-3">‘ಸರ್ವಧರ್ಮಾನ್ಪರಿತ್ಯಜ್ಯ’</span> ಪದದ ಅರ್ಥವನ್ನು ‘ಧರ್ಮಗಳ ಆಶ್ರಯದ ತ್ಯಾಗ’ವೆಂದೇ ಪರಿಗಣಿಸಬೇಕು. ಹೇಗೆ ಶೂರವೀರರಿಗೆ ತಮ್ಮ ಪ್ರಾಣಗಳ ಅಥವಾ ಜೀವನದ ಪರಿವೆ ಇಲ್ಲವೋ ಹಾಗೆಯೇ ಭಕ್ತನಿಗೆ ಬೇರೆ ಧರ್ಮಗಳ ಪರಿವೆ ಇರುವುದಿಲ್ಲ. ಅವನ ದೃಷ್ಟಿಯಲ್ಲಿ ಬೇರೆ ಧರ್ಮಗಳ (ಕರ್ತವ್ಯ-ಕರ್ಮ) ಮಹತ್ತ್ವವಿರುವುದಿಲ್ಲ. ಕಾರಣ-ಭಗವಂತನ ಶರಣಾಗತಿಯ ಮಹತ್ತ್ವವಿರುವಷ್ಟು ಧರ್ಮಗಳ ಮಹತ್ತ್ವವಿಲ್ಲ. ಧರ್ಮ (ಕರ್ತವ್ಯಕರ್ಮ)ದಲ್ಲಿ ಜಡತೆಯ ಮತ್ತು ಶರಣಾಗತಿಯಲ್ಲಿ ಚಿನ್ಮಯತೆಯ ಸಂಬಂಧ ವಿರುತ್ತದೆ. ಕರ್ತವ್ಯ ಕರ್ಮಗಳು ತನ್ನ ವರ್ಣಾಶ್ರಮದಿಂದ ಇರುತ್ತವೆ; ಆದ್ದರಿಂದ ಅದರಲ್ಲಿ ಶರೀರದ ಪ್ರಾಮುಖ್ಯತೆ ಇರುತ್ತದೆ. ಆದರೆ ಶರಣಾಗತಿ ಸ್ವಯಂದಿಂದ ಆಗುತ್ತದೆ; ಆದ್ದರಿಂದ ಅದರಲ್ಲಿ ಭಗವಂತನ ಪ್ರಾಮುಖ್ಯತೆ ಇರುತ್ತದೆ.</p>
<p class="Text"><span class="char-style-override-3">‘ಮಾಮೇಕಂ ಶರಣಂ ವ್ರಜ’</span> - ಇದರ ತಾತ್ಪರ್ಯ-ಹೊರಗಿನಿಂದ (ವ್ಯವಹಾರದಲ್ಲಿ) ಎಲ್ಲರೊಂದಿಗೆ ಪ್ರೇಮ, ಆದರ-ಸತ್ಕಾರದ ವ್ಯವಹಾರ ಮಾಡಿದರೂ ಕೂಡ ಒಳಗಿನಿಂದ ಯಾವುದರ ಆವಶ್ಯಕತೆ ಇಲ್ಲದಿರುವುದು, ಯಾವುದರ ಆಶ್ರಯವೂ ಇಲ್ಲದಿರುವುದು, ಕೇವಲ ಭಗವಂತನದೇ ಆಶ್ರಯವಿರುವುದು.</p>
<p class="Shlok">ಯಹ ವಿನತೀ ರಘುಬೀರ ಗುಸಾಈ ।</p>
<p class="Shlok">ಔರ ಆಸ-ಬಿಸ್ವಾಸ-ಭರೋಸೋ, ಹರೌ ಜೀವ-ಜಡತಾಈ ॥</p>
<p class="TXT-Right">(ವಿನಯ ಪತ್ರಿಕೆ-103)</p>
<p class="Shlok">ಏಕ ಭರೋಸೋ ಏಕ ಬಲ ಏಕ ಆಸ ಬಿಸ್ವಾಸ ।</p>
<p class="Shlok">ಏಕ ರಾಮ ಘನ ಸ್ಯಾಮ ಹಿತ ಚಾತಕ ತುಲಸೀದಾಸ ॥</p>
<p class="TXT-Right">(ದೋಹಾವಲಿ 277)</p>
<p class="Text">ವಾಸ್ತವವಾಗಿ ಪೂರ್ಣ ಶರಣಾಗತಿಯನ್ನು ಭಗವಂತನೇ ಪ್ರದಾನಮಾಡುತ್ತಾನೆ. ಹೇಗೆ ಸಣ್ಣ ಮಗು ತನ್ನ ಕೈಗಳನ್ನು ಮೇಲಕ್ಕೆ ಎತ್ತಿಕೊಂಡರೆ ತಾಯಿ ಅದನ್ನು ಎತ್ತಿಕೊಳ್ಳುತ್ತಾಳೆ, ಹಾಗೆಯೇ ಭಕ್ತನು ತನ್ನ ಶಕ್ತಿಯಿಂದ ಭಗವಂತನಿಗೆ ಸಮ್ಮುಖನಾಗಿ, ಶರಣಾಗತಿಯ ಸಿದ್ಧತೆ ಮಾಡಿದರೆ ಭಗವಂತನು ಅವನಿಗೆ ಪೂರ್ಣ ಶರಣಾಗತಿಯನ್ನು ಕೊಟ್ಟು ಬಿಡುತ್ತಾನೆ.</p>
<p class="Text para-style-override-2">ಅರ್ಜುನನು ಪಾಪಗಳಿಂದ ಬಿಡುಗಡೆ ಹೊಂದಲು ಬಯಸುತ್ತಿದ್ದನು, ಅದಕ್ಕಾಗಿ ಭಗವಂತನೂ ಕೂಡ ಪಾಪಗಳಿಂದ ಮುಕ್ತಗೊಳಿಸುವ ಮಾತನ್ನು ಹೇಳಿರುವನು; ಏಕೆಂದರೆ, ಭಗವಂತ ಸ್ವಭಾವವು - <span class="char-style-override-3">‘ಯೇ ಯಥಾ ಮಾಂ ಪ್ರಪದ್ಯಂತೇ ತಾಂಸ್ತಥೈವ ಭಜಾಮ್ಯಹಮ್’</span> (4/11) ವಾಸ್ತವವಾಗಿ ಕೇವಲ ಪಾಪಗಳಿಂದ ಮುಕ್ತಿಯೇ ಶರಣಾಗತಿಯ ಫಲವಿಲ್ಲ. ಅನನ್ಯ ಶರಣಾಗತಿಯಿಂದ ಮನುಷ್ಯನು ಭಗವಂತನೊಂದಿಗೆ ಅಭಿನ್ನವಾಗಿ ಅನಂತ ರಸವನ್ನು ಪಡೆಯಬಲ್ಲನು! ಸಾಧಕರು ಪಾಪಗಳಿಂದ ಅಥವಾ ದುಃಖಗಳಿಂದ ಮುಕ್ತನಾಗುವ ಇಚ್ಚೆಯನ್ನಿರಿಸದೆ ಕೇವಲ ಭಗವಂತನಿಗೆ ಶರಣಾಗಬೇಕು. ಏನನ್ನಾದರು ಬಯಸುವುದರಿಂದ ಸ್ವಲ್ಪವೇ (ಅಂತ್ಯವುಳ್ಳದ್ದು) ಸಿಗುತ್ತದೆ, ಆದರೆ ಏನನ್ನು ಬಯಸದೆ ಇರುವುದರಿಂದ ಎಲ್ಲವೂ (ಅನಂತ) ಸಿಗುತ್ತದೆ! ಭಗವಂತನು ಕೂಡ ಶರಣಾಗತ ಭಕ್ತನಿಗೆ ವಶನಾಗುತ್ತಾನೆ, ಅವನ ಋಣಿಯಾಗುತ್ತಾನೆ. ಈ ಶರಣಾಗತಿಯು ಗೀತೆಯ ಸಾರವಾಗಿದೆ, ಇದನ್ನು ಭಗವಂತನು ವಿಶೇಷ ಕೃಪೆ ಮಾಡಿ ಹೇಳಿರುವನು. ಈ ಶರಣಾಗತಿಯಲ್ಲೇ ಗೀತೆಯ ಉಪದೇಶದ ಪೂರ್ಣತೆಯಾಗುತ್ತದೆ. ಇದಲ್ಲದೆ ಗೀತೆಯು ಅರ್ಧಂಬರ್ಧವಾಗುತ್ತದೆ. ಅದಕ್ಕಾಗಿ ಅರ್ಜುನನು <span class="char-style-override-3">‘ಕರಿಷ್ಯೆ ವಚನಂ ತವ’</span> ಎಂದು ಹೇಳಿ ಪೂರ್ಣ ಶರಣಾಗತಿಯನ್ನು ಸ್ವೀಕರಿಸಿದ ಮೇಲೆ ಭಗವಂತನು ಮಾತಾಡಲಿಲ್ಲ.<span></span></p>


<p class="Page-Break"> </p>
<p class="Chapter-Heading" id="toc_marker-6">ಪ್ರೇಮ ಸಂಬಂಧೀ ವಿಶೇಷ ವಿಚಾರ</p>
<p class="Text">ಚಿತ್ತದಿಂದ ಎಲ್ಲ ಕರ್ಮಗಳನ್ನು ಭಗವಂತನಿಗೆ ಅರ್ಪಿಸುವುದರಿಂದ ಪ್ರಪಂಚದಿಂದ ನಿತ್ಯವಿಯೋಗವಾಗುತ್ತದೆ.<span class="char-style-override-4">+</span> ಮತ್ತು ಭಗವಂತನಲ್ಲಿ ಪರಾಯಣ ನಾದಾಗ ನಿತ್ಯಯೋಗ (ಪ್ರೇಮ) ಉಂಟಾಗುತ್ತದೆ. ನಿತ್ಯಯೋಗದಲ್ಲಿ ಯೊಗ, ನಿತ್ಯಯೋಗದಲ್ಲಿ ವಿಯೋಗ, ವಿಯೋಗದಲ್ಲಿ ನಿತ್ಯಯೋಗ ಮತ್ತು ವಿಯೋಗದಲ್ಲಿ ವಿಯೋಗ-ಈ ನಾಲ್ಕು ಅವಸ್ಥೆಗಳು ಚಿತ್ತದ ವೃತ್ತಿಗಳಿಂದ ಆಗುತ್ತವೆ. ಈ ನಾಲ್ಕೂ ಅವಸ್ಥೆಗಳನ್ನು ಈ ಪ್ರಕಾರ ತಿಳಿದುಕೊಳ್ಳಬೇಕು-</p>
<p class="Footnotes"><span class="char-style-override-5">+</span> ವಾಸ್ತವವಾಗಿ ಪ್ರಪಂಚದೊಂದಿಗೆ ಎಂದಿಗೂ ಸಂಯೋಗ ವಾಗಲಾರದು. ಅದರದ್ದಾದರೋ ನಿತ್ಯವೂ ವಿಯೋಗವೇ ಇರುತ್ತದೆ. ಮನಸ್ಸಿನಲ್ಲಿ ಯಾವುದಾದರು ವಸ್ತುವಿನ ಚಿಂತನೆಯಾದರೆ ಅದು ಆ ವಸ್ತುವಿನ ಒಪ್ಪಿಕೊಂಡ ಸಂಯೋಗವಾಯಿತು, ಅದರಿಂದ ಆ ವಸ್ತುವು ಸಿಗದಿದ್ದಾಗ ದುಃಖವಾಗುತ್ತದೆ. ವಸ್ತುವು (ಹೊರಗಿನಿಂದ) ದೊರಕಿದಾಗ ಆ ವಸ್ತುವಿನ ವಿಯೋಗ ಒಳಗಿನಿಂದಾಗುತ್ತದೆ. ಅದರಿಂದ ಸುಖವಾಗುತ್ತದೆ. ಹೀಗೆಯೇ ಯಾವುದೋ ಕಾರಣದಿಂದ ಹೊರಗಿನ ವಸ್ತು ಹೊರಟುಹೋದರೆ, ನಾಶವಾದರೆ ಮನಸ್ಸಿನಿಂದ ಆ ವಸ್ತುವಿನ ಸಂಯೋಗವಾದಾಗ ದುಃಖವಾಗುತ್ತದೆ ಮತ್ತು ವಿವೇಕ-ವಿಚಾರದ ಮೂಲಕ ‘ಈ ವಸ್ತುವು ನಮ್ಮದಾಗಿ ಇರಲೇ ಇಲ್ಲ, ನಮ್ಮದು ಆಗಲಾರದು’ ಈ ಪ್ರಕಾರ ವಸ್ತುವನ್ನು ಮನಸ್ಸಿನಿಂದ ತೆಗೆದು ಹಾಕಿದಾಗ ಸುಖವಾಗುತ್ತದೆ. ತಾತ್ಪರ್ಯ- ಒಳಗಿನಿಂದ ಸಂಯೋಗ ಒಪ್ಪಿದರೆ ಹೊರಗಿನಿಂದ ವಿಯೋಗವಿದೆ ಮತ್ತು ಹೊರಗಿನಿಂದ ಸಂಯೋಗ ಒಪ್ಪಿದರೆ ಒಳಗಿನಿಂದ ವಿಯೋಗವಿದೆ. ಆದ್ದರಿಂದ ವಾಸ್ತವವಾಗಿ ಪ್ರಪಂಚದೊಂದಿಗೆ ನಿತ್ಯ ವಿಯೋಗವೇ ಇರುತ್ತದೆ. ಮನುಷ್ಯನು ಕೇವಲ ಮರವೆಯಿಂದ ಪ್ರಪಂಚದೊಂದಿಗೆ ಸಂಯೋಗವನ್ನು ಒಪ್ಪಿಕೊಳ್ಳುತ್ತಾನೆ.</p>
<p class="Text">ಶ್ರೀರಾಧಾ ಮತ್ತು ಶ್ರೀಕೃಷ್ಣನ ಪರಸ್ಪರಮಿಲನವಾದರೆ ಇದು ‘ನಿತ್ಯಯೋಗದಲ್ಲಿ ಯೋಗ’ವಾಗಿದೆ. ಮಿಲನವಾದ ಮೇಲೆಯೂ ಶ್ರೀರಾಧೆಯಲ್ಲಿ ಪ್ರಿಯತಮನು ಎಲ್ಲೊ ಹೊರಟುಹೋದನು ಎಂಬಭಾವ ಉಂಟಾಗುತ್ತದೆ ಮತ್ತು ಅವಳು ಒಮ್ಮಿಂದೊಮ್ಮೆಗೆ - ‘ಹೇ ಪ್ರಿಯಾ! ನೀನು ಎಲ್ಲಿಗೆ ಹೊರಟುಹೋದೆ’ ಎಂದು ಹೇಳಿತ್ತಾ ಇರುತ್ತಾಳೆ, ಇದು ನಿತ್ಯಯೋಗದಲ್ಲಿ ವಿಯೋಗವಾಗಿದೆ. ಶ್ಯಾಮಸುಂದರನು ಇದಿರಿಗಿಲ್ಲ, ಆದರೆ ಮನಸ್ಸಿನಿಂದ ಅವನ ಗಾಢವಾದ ಚಿಂತನೆ ಆಗುತ್ತಿದೆ ಮತ್ತು ಅವನು ಮನಸ್ಸಿನಿಂದ ಪ್ರತ್ಯಕ್ಷ ಸಿಕ್ಕಿದಂತೆ ಕಂಡು ಬಂದರೆ ಇದು ‘ವಿಯೋಗದಲ್ಲಿ ನಿತ್ಯ ಯೋಗವಾಗಿದೆ. ಶ್ಯಾಮಸುಂದರನು ಸ್ವಲ್ಪ ಸಮಯಕ್ಕಾಗಿ ಇದಿರು ಬರಲಿಲ್ಲ, ಆದರೆ ಮನಸ್ಸಿನಲ್ಲಿ- ತುಂಬಾ ಸಮಯ ಕಳೆದು ಹೋಯಿತು; ಶ್ಯಾಮ ಸುಂದರನು ಸಿಗಲಿಲ್ಲ, ಏನು ಮಾಡಲೀ? ಎಲ್ಲಿಗೆ ಹೋಗಲೀ? ಶ್ಯಾಮ ಸುಂದರನು ಹೇಗೆ ದೊರಕುವನು? ಇಂತಹ ಭಾವ ಉಂಟಾದರೆ ಇದು ವಿಯೋಗದಲ್ಲಿ ವಿಯೋಗವಾಗಿದೆ.</p>
<p class="Text">ವಾಸ್ತವವಾಗಿ ಈ ನಾಲ್ಕೂ ಅವಸ್ಥೆಗಳಲ್ಲಿ ಭಗವಂತ ನೊಂದಿಗೆ ನಿತ್ಯಯೋಗವು ಹೇಗಿದೆಯೋ ಹಾಗೆಯೇ ಇರುತ್ತದೆ, ವಿಯೋಗ ಎಂದೂ ಆಗುವುದೇ ಇಲ್ಲ, ಆಗಲಾರದು, ಆಗುವ ಸಂಭವವೂ ಇಲ್ಲ. ಇದೇ ನಿತ್ಯಯೋಗವನ್ನು ‘ಪ್ರೇಮ’ ವೆಂದು ಹೇಳುತ್ತಾರೆ; ಏಕೆಂದರೆ, ಪ್ರೇಮದಲ್ಲಿ ಪ್ರೇಮೀ ಮತ್ತು ಪ್ರೇಮಾಸ್ಪದ ಇಬ್ಬರೂ ಅಭಿನ್ನರಾಗಿರುತ್ತಾರೆ. ಅಲ್ಲಿ ಭಿನ್ನತೆ ಎಂದೂ ಆಗಲಾರದು. ಪ್ರೇಮದ ಆದಾನ-ಪ್ರದಾನ ಮಾಡಲಿಕ್ಕಾಗಿಯೇ ಭಕ್ತ ಮತ್ತು ಭಗವಂತನಲ್ಲಿ ಸಂಯೋಗ- ವಿಯೋಗದ ಲೀಲೆ ಆಗುತ್ತಾ ಇರುತ್ತದೆ.</p>
<p class="Text">ಈ ಪ್ರೇಮವು ಪ್ರತಿಕ್ಷಣವರ್ಧಮಾನ ಯಾವ ಪ್ರಕಾರದಿಂದ ಇದೆ? ಪ್ರೇಮಿ ಮತ್ತು ಪ್ರೇಮಾಸ್ಪದ ಪರಸ್ಪರ ಭೇಟಿಯಾದಾಗ ‘ಪ್ರಿಯತಮನು ಮೊದಲು ಹೊರಟು ಹೋಗಿದ್ದನು, ಅವನಿಂದ ವಿಯೋಗವಾಗಿತ್ತು; ಈಗ ಎಲ್ಲಿಗಾದರು ಪುನಃ ಹೋಗದಿರಲಿ!<span class="char-style-override-4">+</span> ಈ ಭಾವದ ಕಾರಣ ಪ್ರೇಮಾಸ್ಪದನು ಸಿಕ್ಕಿದಾಗಲೂ ತೃಪ್ತಿಯಾಗುವುದಿಲ್ಲ, ಸಂತೋಷವಾಗುವುದಿಲ್ಲ. ಅವನು ಹೊರಟು ಹೋದಾನು-ಈ ಮಾತಿನಿಂದ ಮನಸ್ಸು ಹೆಚ್ಚು ಸೆಳೆಯುತ್ತದೆ. ಅದಕ್ಕಾಗಿ ಈ ಪ್ರೇಮವನ್ನು ಪ್ರತಿಕ್ಷಣ ವರ್ಧಮಾನವೆಂದು ಹೇಳಿದೆ.</p>
<p class="Footnotes"><span class="char-style-override-5">+</span> ಯೋಗ ಮತ್ತು ವಿಯೋಗದಲ್ಲಿ ಪ್ರೇಮರಸದ ವೃದ್ಧಿಯಾಗುತ್ತದೆ. ಸದಾ ಯೋಗವೇ ಇದ್ದು ವಿಯೋಗವಿರದಿದ್ದರೆ ಪ್ರೇಮರಸ ಬೆಳೆಯಲಾರದು, ಅಖಂಡ ಮತ್ತು ಏಕರಸವಾಗಿದ್ದೀತು. ಆದ್ದರಿಂದ ಪ್ರೇಮರಸವನ್ನು ಬೆಳೆಸಲಿಕ್ಕಾಗಿ ಭಗವಂತನು ಅಂತರ್ಧಾನನಾಗುತ್ತಾನೆ.</p>
<p class="Text">ಪ್ರೇಮ-(ಭಕ್ತಿ)ದಲ್ಲಿ ನಾಲ್ಕು ಪ್ರಕಾರದ ರಸ ಅಥವಾ ರತಿ ಇರುತ್ತದೆ. ದಾಸ್ಯ, ಸಖ್ಯ, ವಾತ್ಸಲ್ಯ, ಮಾಧುರ್ಯ- ಈ ರಸಗಳಲ್ಲಿ ದಾಸ್ಯಕ್ಕಿಂತ ಸಖ್ಯ, ಸಖ್ಯಕ್ಕಿಂತವಾತ್ಸಲ್ಯ, ವಾತ್ಸಲ್ಯಕ್ಕಿಂತ ಮಾಧುರ್ಯ ರಸಗಳು ಶ್ರೇಷ್ಠವಾಗಿವೆ; ಏಕೆಂದರೆ, ಇವುಗಳಲ್ಲಿ ಕ್ರಮಶಃ ಭಗವಂತನ ಐಶ್ವರ್ಯದ ವಿಸ್ಮೃತಿ ಹೆಚ್ಚು ಆಗುತ್ತಾ ಹೋಗುತ್ತದೆ. ಆದರೆ ಈ ನಾಲ್ಕರಲ್ಲಿನ ಯಾವುದಾದರು ಒಂದು ರಸವು ಪೂರ್ಣತೆಗೆ ತಲುಪಿದಾಗ ಅದರಲ್ಲಿ ಬೇರೆ ರಸಗಳ ಕೊರತೆ ಇರುವುದಿಲ್ಲ, ಅರ್ಥಾತ್-ಅದರಲ್ಲಿ ಎಲ್ಲ ರಸಗಳು ಬಂದುಹೋಗುತ್ತವೆ. ದಾಸ್ಯರಸವು ಪೂರ್ಣತೆಗೆ ತಲುಪಿದರೆ ಅದರಲ್ಲಿ ಸಖ್ಯ, ವಾತ್ಸಲ್ಯ, ಮಾಧುರ್ಯ- ಈ ಮೂರೂ ರಸಗಳು ಬಂದು ಬಿಡುತ್ತವೆ. ಇದೇ ಮಾತನ್ನು ಬೇರೆ ರಸಗಳ ವಿಷಯದಲ್ಲಿಯೂ ತಿಳಿಯಬೇಕು. ಕಾರಣ ಭಗವಂತನು ಪೂರ್ಣನಾಗಿದ್ದಾನೆ, ಅವನ ಪ್ರೇಮವೂ ಪೂರ್ಣವಾಗಿದೆ ಮತ್ತು ಪರಮಾತ್ಮನ ಅಂಶನಾದ್ದರಿಂದ ಜೀವಿಯು ಸ್ವತಃ ಪೂರ್ಣನಾಗಿದ್ದಾನೆ. ಅಪೂರ್ಣತೆ ಯಾದರೋ ಕೇವಲ ಪ್ರಪಂಚದ ಸಂಬಂಧದಿಂದಲೇ ಬರುತ್ತದೆ. ಅದಕ್ಕಾಗಿ ಭಗವಂತನೊಂದಿಗೆ ಯಾವುದೇ ರೀತಿಯಿಂದ ರತಿ ಉಂಟಾದರೆ ಅದು ಪೂರ್ಣವಾದೀತು, ಅದರಲ್ಲಿ ಯಾವುದೇ ಕೊರತೆ ಇರಲಾರದು.</p>
<p class="Text"><span class="char-style-override-3">‘ದಾಸ್ಯ’ </span>ರತಿಯಲ್ಲಿ ಭಕ್ತನಿಗೆ ಭಗವಂತನ ಕುರಿತು- ‘ಭಗವಂತನು ನನ್ನ ಈಶನಾಗಿದ್ದಾನೆ, ನಾನು ಅವನ ದಾಸನಾಗಿದ್ದೇನೆ! ನನ್ನ ಮೇಲೆ ಅವನಿಗೆ ಪೂರ್ಣಅಧಿಕಾರವಿದೆ. ಅವನು ಇಚ್ಛಿಸಿದಂತೆ ಮಾಡಲೀ, ಬೇಕಾದರೆ ಎಂತಹ ಪರಿಸ್ಥಿತಿಯಲ್ಲೇ ಇರಿಸಲೀ, ನನ್ನಿಂದ ಬೇಕಾದ ಹಾಗೆ ಕೆಲಸಮಾಡಿಸಲಿ. ನನ್ನಮೇಲೆ ಅತ್ಯಧಿಕ ತನ್ನತನ ಇರುವುದರಿಂದಲೇ ನನ್ನ ಸಮ್ಮತಿ ಪಡೆಯದೇ ನನಗಾಗಿ ಎಲ್ಲ ವಿಧಾನಮಾಡಬಲ್ಲನು ಎಂಬ ಭಾವವಿರುತ್ತದೆ.</p>
<p class="Text"><span class="char-style-override-3">‘ಸಖ್ಯ’ </span>- ರತಿಯಲ್ಲಿ ಭಕ್ತನಿಗೆ ಭಗವಂತನ ಕುರಿತು- ಭಗವಂತನು ನನ್ನ ಸಖನಾಗಿದ್ದಾನೆ ಮತ್ತು ನಾನು ಅವನ ಸುಖನಾಗಿದ್ದೇನೆ. ಅವನು ನನಗೆ ಪ್ರಿಯನಾಗಿದ್ದಾನೆ, ನಾನು ಅವನಿಗೆ ಪ್ರಿಯನಾಗಿದ್ದೇನೆ. ಅವನಿಗೆ ನನ್ನ ಮೇಲೆ ಪೂರ್ಣ ಅಧಿಕಾರವಿದೆ, ನನಗೆ ಅವನಮೇಲೆ ಪೂರ್ಣಅಧಿಕಾರವಿದೆ. ಅದಕ್ಕಾಗಿ ನಾನು ಅವನ ಮಾತನ್ನು ಒಪ್ಪಿಕೊಂಡರೆ ನನ್ನ ಮಾತನ್ನೂ ಅವನಿಗೂ ಒಪ್ಪಬೇಕಾದೀತು ಎಂಬ ಭಾವವಿರುತ್ತದೆ.</p>
<p class="Text"><span class="char-style-override-3">‘ವಾತ್ಸಲ್ಯ’</span> - ರತಿಯಲ್ಲಿ - ನಾನು ಭಗವಂತನ ತಾಯಿಯಾಗಿದ್ದೇನೆ, ಅಥವಾ ತಂದೆಯಾಗಿದ್ದೇನೆ. ನಾನು ಅವನ ಗುರುವಾಗಿದ್ದೇನೆ ಮತ್ತು ಅವನಾದರೋನನ್ನ ಮಗುವಾಗಿದ್ದಾನೆ ಅಥವಾ ಶಿಷ್ಯನಾಗಿದ್ದಾನೆ ಎಂಬ ಸ್ವಾಮಿಭಾವ (ಒಡೆತನ) ಭಕ್ತನಲ್ಲಿರುತ್ತದೆ. ಅದಕ್ಕಾಗಿ ಅವನ ಪಾಲನೆ- ಪೋಷಣೆ ಮಾಡಬೇಕು. ಎಲ್ಲಾದರು ಅವನು ತನಗೆ ಏನಾದರು ಮಾಡಿಕೊಂಡಾನು ಎಂಬ ಗಮನವನ್ನು ಇಡಬೇಕು; ಹೇಗೆಂದರೆ - ನಂದರಾಜ ಮತ್ತು ತಾಯಿ ಯಶೋದೆ ಕೃಷ್ಣನ ಬಗ್ಗೆ ಗಮನವಿಡುತ್ತಾರೆ ಮತ್ತು ಬಾಲ ಕೃಷ್ಣನುಕಾಡಿಗೆ ಹೋದರೆ ಅವನ ಗಮನವಿಡಲು ಬಲರಾಮನನ್ನೂ ಜೊತೆಗೆ ಕಳಿಸುತ್ತಾರೆ.</p>
<p class="Text"><span class="char-style-override-3">‘ಮಾಧರ್ಯ’</span><span class="char-style-override-4">*</span> - ರತಿಯಲ್ಲಿ ಭಕ್ತನಿಗೆ ಭಗವಂತನ ಐಶ್ವರ್ಯದ ವಿಶೇಷ ವಿಸ್ಮೃತಿ ಇರುತ್ತದೆ; ಆದ್ದರಿಂದ ಈ ರತಿಯಲ್ಲಿ ಭಕ್ತನು ಭಗವಂತನೊಂದಿಗೆ ತನ್ನ ಅಭಿನ್ನತೆ (ಘನಿಷ್ಠ ಆತ್ಮೀಯತೆ) ಒಪ್ಪಿಕೊಳ್ಳುತ್ತಾನೆ. ಅಭಿನ್ನತೆ ಒಪ್ಪಿಕೊಳ್ಳುವುದರಿಂದ ‘ಅವನಿಗಾಗಿ ಸುಖಮಯ ಸಾಮಗ್ರಿಯನ್ನು ಜೊತೆಗೂಡಿಸಬೇಕು, ಅವನಿಗೆ ಸುಖ ಕೊಡುವುದಿದೆ, ಅವನಿಗೆ ಯಾವುದೇ ರೀತಿಯ ಕಷ್ಟವಾಗದಿರಲಿ’- ಎಂಬ ಭಾವ ಆಗಿರುತ್ತದೆ.</p>
<p class="Footnotes">* ಜನರು ಸಾಧಾರಣವಾಗಿ ಮಾಧುರ್ಯ ಭಾವದಲ್ಲಿ ಸ್ತ್ರೀಪುರುಷರ ಭಾವವೆಂದೇ ತಿಳಿಯುತ್ತಾರೆ; ಆದರೆ ಈ ಭಾವವು ಸ್ತ್ರೀ-ಪುರುಷರ ಸಂಬಂಧದಲ್ಲೇ ಆಗುತ್ತದೆ- ಎಂಬ ನಿಯಮವಿಲ್ಲ. ಮಾಧುರ್ಯದ ಹೆಸರು ಮಧುರತೆ ಅರ್ಥಾತ್ ಸಿಹಿಯದಾಗಿದೆ ಮತ್ತು ಆ ಸಿಹಿಯು ಭಗವಂತನೊಂದಿಗೆ ಅಭಿನ್ನತೆಯಾದಾಗ ಬರುತ್ತದೆ. ಆ ಅಭಿನ್ನತೆಯು ಎಷ್ಟು ಹೆಚ್ಚಾದೀತೋ ಮಧುರತೆಯು ಅಷ್ಟೇ ಹೆಚ್ಚಾದೀತು. ಆದ್ದರಿಂದ ದಾಸ್ಯ, ಸಖ್ಯ ಮತ್ತು ವಾತ್ಸಲ್ಯಭಾವಗಳಲ್ಲಿನ ಯಾವುದೇ ಭಾವದಲ್ಲಿ ಪೂರ್ಣತೆ ಉಂಟಾದಾಗ ಅದರಲ್ಲಿ ಮಧುರತೆ ಕಡಿಮೆ ಇರಲಾರದು. ಭಕ್ತಿಯ ಎಲ್ಲ ಭಾವಗಳಲ್ಲಿ ಮಾಧುರ್ಯಭಾವವಿರುತ್ತದೆ.</p>
<p class="Footnotes">ಅಭೇದ ಮತ್ತು ಅಭಿನ್ನತೆಯಲ್ಲಿ ಭೇದವಿದೆ. ಯಾವುದರಲ್ಲಿ ಕೇವಲ ಒಂದೇ ತತ್ತ್ವವೇ ಉಳಿದು ಬಿಟ್ಟರೆ, ದ್ವೈತಭಾವ ಸರ್ವಥಾ ಸಮಾಪ್ತವಾದರೆ ಅದರ ಹೆಸರು ‘ಅಭೇದ’ವಾಗಿದೆ ಮತ್ತು ಎರಡಿದ್ದರೂ ಒಂದಾಗಿ ಇರುವುದರ ಹೆಸರು ಅಭಿನ್ನತೆಯಾಗಿದೆ;- ಎರಡು ಮಿತ್ರರಲ್ಲಿ ಅಂತರಂಗದಲ್ಲಿ ಘನಿಷ್ಠತೆ ಇರುವುದರಿಂದ ಅಭಿನ್ನತೆ ಇರುತ್ತದೆ. ಅಭಿನ್ನತೆ ಎಷ್ಟು ಗಾಢವಾಗುತ್ತದೋ ಅಷ್ಟೇ ಮಾಧುರ್ಯರಸ ಪ್ರಕಟವಾಗುತ್ತದೆ. ಇದನ್ನೇ ಪ್ರೇಮರಸವೆಂದು ಹೇಳುತ್ತಾರೆ. ಭಗವಂತನೂ ಕೂಡ ಈ ಪ್ರೇಮ-ರಸದ ಲೋಭಿಯಾಗಿರುತ್ತಾನೆ. ಈ ಪ್ರೇಮರಸವನ್ನು ಆಸ್ವಾದಿಸಲೆಂದೇ ಭಗವಂತನು ಒಂದರಿಂದ ಅನೇಕ ರೂಪವಾಗಿ ಆಗುತ್ತಾನೆ. <span class="char-style-override-3">‘ಏಕಾಕೀ ನ ರಮತೇ’</span> (ಬೃಹದಾರಣ್ಯಕ 1/4/3). <span class="char-style-override-3">‘ಸದೈಕ್ಷತ ಬಹು ಸ್ಯಾಂ ಪ್ರಜಾಯೇ ಯೇತಿ’</span> (ಛಾಂದೋಗ್ಯ-6/2/3).</p>
<p class="Text">ಪ್ರೇಮರಸವು ಅಲೌಕಿಕ, ಚಿನ್ಮಯವಾಗಿದೆ. ಇದರ ಆಸ್ವಾದನೆ ಮಾಡುವವನು ಕೇವಲ ಭಗವಂತನೇ ಆಗಿದ್ದಾನೆ. ಪ್ರೇಮದಲ್ಲಿ ಪ್ರೇಮೀ ಮತ್ತು ಪ್ರೇಮಾಸ್ಪದ ಎರಡೂ ಚಿನ್ಮಯತತ್ತ್ವವಿರುತ್ತದೆ. ಎಂದೋ ಪ್ರೇಮೀ ಪ್ರೇಮಾಸ್ಪದನಾಗುತ್ತಾನೆ. ಎಂದೋ ಪ್ರೇಮಾಸ್ಪದ ಪ್ರೇಮೀಯಾಗುತ್ತಾನೆ. ಆದ್ದರಿಂದ ಒಂದೇ ಚಿನ್ಮಯ ತತ್ತ್ವವು ಪ್ರೇಮವನ್ನು ಆಸ್ವಾದಿಸಲು ಎರಡು ರೂಪಗಳಾಗುತ್ತವೆ.</p>
<p class="Text">ಪ್ರೇಮದ ತತ್ತ್ವವನ್ನು ತಿಳಿಯದ ಕಾರಣ ಕೆಲವು ಜನರು ಪ್ರಾಪಂಚಿಕ ಕಾಮವನ್ನೇ ಪ್ರೇಮವೆಂದು ಹೇಳಿಬಿಡುತ್ತಾರೆ. ಅವರು ಹೇಳುವುದು ಖಂಡಿತವಾಗಿ ತಪ್ಪಾಗಿದೆ; ಏಕೆಂದರೆ, ಕಾಮವಾದರೋ ಎಂಭತ್ತನಾಲ್ಕು ಲಕ್ಷಯೋನಿಗಳ ಸಮಸ್ತ ಜೀವರಲ್ಲಿ ಇರುತ್ತದೆ ಮತ್ತು ಆ ಜೀವರಲ್ಲಿಯೂ ಕೂಡ ಭೂತ, ಪ್ರೇತ, ಪಿಶಾಚವಾಗಿರುವವರಲ್ಲಿ ಕಾಮ (ಸುಖ ಭೋಗದ ಇಚ್ಛೆ) ಅತ್ಯಧಿಕವಾಗಿರುತ್ತದೆ. ಆದರೆ ಪ್ರೇಮದ ಅಧಿಕಾರಿಗಳು ಜೀವನ್ಮುಕ್ತ ಮಹಾಪುರುಷರೇ ಆಗಿರುತ್ತಾರೆ.</p>
<p class="Text">ಕಾಮದಲ್ಲಿ ಕೇವಲ ಪಡೆಯುವ ಭಾವನೆ ಇರುತ್ತದೆ ಮತ್ತು ಪ್ರೇಮದಲ್ಲಿ ನೀಡುವ ಭಾವನೆ ಇರುತ್ತದೆ. ಕಾಮದಲ್ಲಿ ತನ್ನ ಇಂದ್ರಿಯಗಳನ್ನು ತೃಪ್ತಪಡಿಸುವ-ಅವುಗಳಿಂದ ಸುಖಭೋಗಿಸುವ ಭಾವವಿರುತ್ತದೆ ಹಾಗೂ ಪ್ರೇಮದಲ್ಲಿ ತನ್ನ ಪ್ರೇಮಾಸ್ಪದನಿಗೆ ಸುಖ ನೀಡುವುದು, ಸೇವಾಪರಾಯಣನಾಗಿರುವ ಭಾವವಿರುತ್ತದೆ. ಕಾಮವು ಕೇವಲ ಶರೀರದಿಂದಾಗಿಯೇ ಇರುತ್ತದೆ ಮತ್ತು ಪ್ರೇಮವು ಸ್ಥೂಲದೃಷ್ಟಿಯಿಂದ ಶರೀರದಲ್ಲಿ ಕಂಡು ಬಂದರೂ ನಿಜವಾಗಿ ಚಿನ್ಮಯ ತತ್ತ್ವದಲ್ಲಿರುತ್ತದೆ. ಕಾಮದಲ್ಲಿ ಮೋಹ (ಮೂಢಭಾವ) ಇರುತ್ತದೆ ಮತ್ತು ಪ್ರೇಮದಲ್ಲಿ ಮೋಹದ ಗಂಧವೂ ಇರುವುದಿಲ್ಲ. ಕಾಮದಲ್ಲಿ ಪ್ರಪಂಚ,ಪ್ರಪಂಚದ ದುಃಖವೇ ತುಂಬಿರುತ್ತದೆ ಹಾಗೂ ಪ್ರೇಮದಲ್ಲಿ ಮುಕ್ತಿ ಮತ್ತು ಮುಕ್ತಿಗಿಂತಲೂ ವಿಲಕ್ಷಣ ಆನಂದ ವಿರುತ್ತದೆ. ಕಾಮದಲ್ಲಿ ಜಡತೆ (ಶರೀರ-ಇಂದ್ರಿಯಗಳು ಇತ್ಯಾದಿ)ಯ ಪ್ರಾಮುಖ್ಯತೆ ಇರುತ್ತದೆ. ಪ್ರೇಮದಲ್ಲಿ ಚಿನ್ಮಯತೆ (ಚೇತನ ಸ್ವರೂಪ)ಯ ಪ್ರಾಮುಖ್ಯತೆ ಇರುತ್ತದೆ. ಕಾಮದಲ್ಲಿ ರಾಗವಿದ್ದರೆ ಪ್ರೇಮದಲ್ಲಿ ತ್ಯಾಗವಿದೆ. ಕಾಮದಲ್ಲಿ ಪರತಂತ್ರತೆ ಇರುತ್ತವೆ. ಮತ್ತು ಪ್ರೇಮದಲ್ಲಿ ಪರತಂತ್ರತೆಯ ಲವಲೇಶವೂ ಇರುವುದಿಲ್ಲ ಅರ್ಥಾತ್-ಸರ್ವಥಾ ಸ್ವತಂತ್ರತೆ ಇರುತ್ತದೆ. ಕಾಮದಲ್ಲಿ ‘ಅವನು ನನಗೆ ಉಪಯೋಗವಾದಾನು’ ಎಂಬ ಭಾವವಿರುತ್ತದೆ ಮತ್ತು ಪ್ರೇಮದಲ್ಲಿ ‘ನಾನು ಅವನ ಉಪಯೋಗಕ್ಕೆ ಆಗುವೆನು ಎಂಬ ಭಾವವಿರುತ್ತದೆ. ಕಾಮದಲ್ಲಿ ಕಾಮಿಯು ಭೋಗ್ಯವಸ್ತುವಿನ ಗುಲಾಮನಾಗುತ್ತಾನೆ ಹಾಗೂ ಪ್ರೇಮದಲ್ಲಿ ಸ್ವತಃ ಭಗವಂತನೇ ಪ್ರೇಮಿಯ ಗುಲಾಮನಾಗುತ್ತಾನೆ, ಕಾಮದ ರಸ ನೀರಸತೆಯಲ್ಲಿ ಬದಲಾಗುತ್ತದೆ ಮತ್ತು ಪ್ರೇಮದ ರಸ ಆನಂದರೂಪವಾಗಿ ಪ್ರತಿಕ್ಷಣ ಹೆಚ್ಚುತ್ತಲೇ ಇರುತ್ತದೆ. ಕಾಮವು ಖಿನ್ನತೆಯಲ್ಲಿ ಹುಟ್ಟುತ್ತದೆ ಮತ್ತು ಪ್ರೇಮವು ಪ್ರೇಮಾಸ್ಪದನ ಪ್ರಸನ್ನತೆಯಲ್ಲಿ ಪ್ರಕಟವಾಗುತ್ತದೆ. ಕಾಮದಲ್ಲಿ ತನ್ನ ಸಂತೋಷದ ಉದ್ದೇಶವಿರುತ್ತದೆ ಮತ್ತು ಪ್ರೇಮದಲ್ಲಿ ಪ್ರೇಮಾಸ್ಪದನ ಸಂತೋಷದ ಉದ್ದೇಶವಿರುತ್ತದೆ. ಕಾಮಮಾರ್ಗ ನರಕಗಳ ಕಡೆಗೆ ಕೊಂಡು ಹೋಗುತ್ತದೆ ಮತ್ತು ಪ್ರೇಮಮಾರ್ಗವು ಭಗವಂತನೆಡೆಗೆ ಕೊಂಡು ಹೋಗುತ್ತದೆ. ಕಾಮದಲ್ಲಿ ಎರಡಾಗಿದ್ದ್ದು ಎರಡೇ ಆಗಿ ಉಳಿಯುತ್ತದೆ, ಅರ್ಥಾತ್- ದ್ವೈಧೀಭಾವ (ಭಿನ್ನತೆ ಅಥವಾ ಭೇದ) ಎಂದೂ ಅಳಿಯುವುದಿಲ್ಲ. ಪ್ರೇಮದಲ್ಲಿ ಒಂದಾಗಿದ್ದು ಎರಡಾಗುತ್ತವೆ, ಅರ್ಥಾತ್- ಅಭಿನ್ನತೆಯು ಎಂದೂ ಅಳಿಯುವುದಿಲ್ಲ.<span class="char-style-override-4">+</span></p>
<p class="Footnote-Shloka">+ ದ್ವೈತಂ ಮೋಹಾಯ ಬೋಧಾತ್ಪ್ರಾಗ್ಜಾತೇ ಬೋಧೇ ಮನೀಷಯಾ ।</p>
<p class="Footnote-Shloka">ಭಕ್ತ್ಯರ್ಥಂ ಕಲ್ಪಿತಂ (ಸ್ವೀಕೃತಂ) ದ್ವೈತಮದ್ವೈತಾದಪಿ ಸುಂದರಮ್ ॥</p>
<p class="Footnote-Shloka">ಪಾರಮಾರ್ಥಿಕಮದ್ವೈತಂ ದ್ವೈತಂ ಭಜನಹೇತವೇ ।</p>
<p class="Footnote-Shloka">ತಾದೃಶೀ ಯದಿ ಭಕ್ತಿಃ ಸ್ಯಾತ್ಸಾತು ಮುಕ್ತಿಶತಾಧಿಕಾ ।।</p>
<p class="Footnotes-Right">(ಬೋಧಸಾರ ಭಕ್ತಿ-42/43)</p>
<p class="Footnotes">ಬೋಧಕ್ಕಿಂತ ಮೊದಲಿನ ದ್ವೈತ ಮೋಹದಲ್ಲಿ ಕೆಡಹಬಲ್ಲದು, ಆದರೆ ಬೋಧವಾದ ಮೇಲೆ ಭಕ್ತಿಗಾಗಿ ಸ್ವೀಕರಿಸಿದ ದ್ವೈತ ಅದ್ವೈತದಿಂದಲೂ ಹೆಚ್ಚು ಸುಂದರವಾಗಿರುತ್ತದೆ.</p>
<p class="Footnotes">ವಾಸ್ತವಿಕ ತತ್ತ್ವವಾದರೋ ಅದ್ವೈತವೇ ಇದೆ, ಆದರೆ ಭಜನೆಗಾಗಿ ದ್ವೈತವಿದೆ. ಹೀಗೆ ಭಕ್ತಿಯಿದ್ದರೆ ಆ ಭಕ್ತಿಯು ಮುಕ್ತಿಗಿಂತ ನೂರುಪಟ್ಟು ಶ್ರೇಷ್ಠವಾಗಿದೆ.</p>
<p class="Text">ಹಿಂದಿನ ಶ್ಲೋಕದಲ್ಲಿ ಶಾಶ್ವತಪದದ ಪ್ರಾಪ್ತಿಯನ್ನು ಹೇಳಿ ಈಗ ಅದರ ವಿಧಿಯನ್ನು ಹೇಳುತ್ತಾನೆ- ಅದು ಹೇಗೆ ಪ್ರಾಪ್ತವಾದೀತು? ಸಾಧಕರಿಗೆ ಎರಡೇ ಮುಖ್ಯ ಕೆಲಸಗಳಿವೆ- ಪ್ರಪಂಚದ ಸಂಬಂಧದ ತ್ಯಾಗ ಮತ್ತು ಭಗವಂತನೊಂದಿಗೆ ಸಂಬಂಧ (ಪ್ರೇಮ). ಹಿಂದಿನ ಶ್ಲೋಕದಲ್ಲಿ ಬಂದಿರುವ<span class="char-style-override-3"> ‘ಮದ್ವ್ಯಪಾಶ್ರಯಃ’</span> ಪದದಲ್ಲಿ ಭಗವಂತನೊಂದಿಗೆ ಸಂಬಂಧದ ಮುಖ್ಯತೆ ಇದೆ ಮತ್ತು ಈ ಶ್ಲೋಕದಲ್ಲಿ ಬಂದಿರುವ <span class="char-style-override-3">‘ಬುದ್ಧಿಯೋಗಮುಪಾಶ್ರಿತ್ಯ’</span> ಪದದಲ್ಲಿ ಪ್ರಪಂಚದೊಂದಿಗೆ ಸಂಬಂಧ ವಿಚ್ಛೇದದ ಮುಖ್ಯತೆ ಇದೆ.</p>
<p class="Text"><span class="char-style-override-3">‘ಬುದ್ಧಿಯೋಗ ಮುಪಾಶ್ರಿತ್ಯ’</span> ಎಂದು ಹೇಳುವ ತಾತ್ಪರ್ಯ-ಪ್ರಪಂಚದ ಸೂಕ್ಷ್ಮ ಸಂಬಂಧವೂ ಇರದಿರಲಿ- <span class="char-style-override-3">‘ದೂರೇಣ ಹ್ಯವರಂ ಕರ್ಮ ಬುದ್ಧಿಯೋಗಾದ್ಧನಂಜಯ’</span> (2/49) ಯಾರ ಕುರಿತು ಕಿಂಚಿತ್ತಾದರೂ ರಾಗ-ದ್ವೇಷವಿಲ್ಲದಿರಲಿ.</p>
<p class="Text">ಏಕಮಾತ್ರ ಭಗವಂತನ ಚಿಂತನೆ ಮಾಡುವುದರಿಂದ ಸಮತೆ (ಬುದ್ಧಿಯೋಗ) ತಾನಾಗಿ ಬರುತ್ತದೆ, ಅದಕ್ಕಾಗಿ ‘ಮಚ್ಚಿತ್ತಃ ಸತತಂ ಭವ’ ಎಂದು ಹೇಳಿದೆ.</p>
<p class="TXT-Right">- ಸಾಧಕ ಸಂಜೀವನಿ ಶ್ಲೋಕ 57ರ ವ್ಯಾಖೆಯಿಂದ</p>
<p class="Text"><span class="char-style-override-3">‘ಪತ್ರಂ ಪುಷ್ಪಂ ಫಲಂ ತೋಯಂ ಯೋ ಮೇ ಭಕ್ತ್ಯಾ ಪ್ರಯಚ್ಛತಿ’ </span>— ಭಕ್ತನು ಅನಾಯಾಸವಾಗಿ ಯಥಾಸಾಧ್ಯ ದೊರೆತ ಪತ್ರ (ತುಲಸೀಪತ್ರ ಇತ್ಯಾದಿ), ಪುಷ್ಪ, ಫಲ, ಜಲ ಇತ್ಯಾದಿಗಳನ್ನು ಕೂಡ ಪ್ರೇಮಪೂರ್ವಕ ಭಗವಂತನಿಗೆ ಅರ್ಪಿಸಿದರೆ ಭಗವಂತನು ಸ್ವೀಕರಿಸುತ್ತಾನೆ. ದ್ರೌಪದಿಯಿಂದ ಶಾಕಪತ್ರ ಪಡೆದು ಭಗವಂತನು ತಿಂದು ತ್ರಿಲೋಕವನ್ನು ತೃಪ್ತಿಪಡಿಸಿದನು. (ದುರ್ವಾಸಾತಿಥ್ಯದ ಸಂದರ್ಭ) ಗಜೇಂದ್ರನು ಸರೋವರದ ಒಂದು ಪುಷ್ಪವನ್ನು ಭಗವಂತನಿಗೆ ಅರ್ಪಿಸಿ, ನಮಸ್ಕರಿಸಿದಾಗ ಭಗವಂತನು ಗಜೇಂದ್ರನ ಉದ್ಧಾರಮಾಡಿದನು. ಶಬರಿಯು ಕೊಟ್ಟ ಫಲಗಳನ್ನು ತಿಂದು ಭಗವಂತನು ಎಲ್ಲೆ ಊಟ ಮಾಡಿದರೂ ಅಲ್ಲಿ ಶಬರಿಯ ಫಲಗಳ ಪ್ರಶಂಸೆ ಮಾಡುವಷ್ಟು ಸಂತೋಷಗೊಂಡಿದ್ದನು. ರಂತಿದೇವನು ಅಂತ್ಯಜರೂಪದಿಂದ ಬಂದ ಭಗವಂತನಿಗೆ ನೀರು ಕುಡಿಸಿದರೆ ಅವನಿಗೆ ಭಗವಂತನ ಸಾಕ್ಷಾತ್ ದರ್ಶನವಾಯಿತು.</p>
<p class="Text">ಭಕ್ತನಲ್ಲಿ ಭಗವಂತನಿಗೆ ಕೊಡುವ ಭಾವವು ಅತ್ಯಧಿಕ ಹೆಚ್ಚಿದಾಗ ಅವನು ತನ್ನನ್ನು-ತಾನೇ ಮರೆಯುತ್ತಾನೆ. ಭಗವಂತನೂ ಕೂಡ ಭಕ್ತನ ಪ್ರೇಮದಲ್ಲಿ ತನ್ನನ್ನು-ತಾನೇ ಮರೆಯುವಷ್ಟು ಆನಂದಿತವಾಗುತ್ತಾನೆ. ಪ್ರೇಮದ ಹೆಚ್ಚಳದಲ್ಲಿ ಭಕ್ತನಿಗೆ ನಾನು ಏನನ್ನು ಕೊಡುತ್ತಿದ್ದೇನೆ ಎನ್ನುವ ಪರಿವೆಯೇ ಇರುವುದಿಲ್ಲ, ಭಗವಂತನಿಗೂ ನಾನು ಏನನ್ನು ತಿನ್ನುತ್ತಿದ್ದೇನೆ ಎಂಬ ಪರಿವೆ ಇರುವುದಿಲ್ಲ. ವಿದುರನ ಪತ್ನಿ ಪ್ರೇಮಾವೇಶದಲ್ಲಿ ಭಗವಂತನಿಗೆ ಬಾಳೆಯ ಹಣ್ಣನ್ನು ಬಿಸುಟು ಸಿಪ್ಪೆಯನ್ನು ಕೊಟ್ಟರೆ ಭಗವಂತನು ಆ ಸಿಪ್ಪೆಗಳನ್ನು ಹಣ್ಣಿನಂತೆ ತಿಂದುಬಿಟ್ಟನು.</p>
<p class="Text"><span class="char-style-override-3">‘ತದಹಂ ಭಕ್ತ್ಯುಪಹೃತಮಶ್ನಾಮಿ ಪ್ರಯತಾತ್ಮನಃ’ —</span> ಭಕ್ತನಿಂದ ಪ್ರೇಮಪೂರ್ವಕವಾಗಿ ಕೊಟ್ಟ ವಸ್ತುಗಳನ್ನು ಭಗವಂತನು ಸ್ವೀಕರಿಸುವುದೇ ಅಲ್ಲ; ಅದನ್ನು ತಿಂದು ಬಿಡುತ್ತಾನೆ - ‘ಅಶ್ನಾಮಿ. ಹೂವು ಮೂಸೂವ ವಸ್ತುವಾಗಿದೆ, ಆದರೆ ಭಗವಂತನು ಇದು ತಿನ್ನುವ ವಸ್ತು ಹೌದೋ-ಅಲ್ಲವೋ ಎಂಬುದನ್ನು ನೋಡದೆ ತಿಂದು ಬಿಡುತ್ತಾನೆ. ಅದನ್ನು ಆತ್ಮಸಾತ್ ಮಾಡಿಕೊಳ್ಳುತ್ತಾನೆ, ತನ್ನಲ್ಲಿ ಸೇರಿಸಿಕೊಳ್ಳುತ್ತಾನೆ. ಇದರಿಂದ ಭಕ್ತನಿಗೆ ಕೊಡುವ ಭಾವವಿದ್ದರೆ ಭಗವಂತನಲ್ಲಿ ಪಡೆಯುವ ಭಾವ ಉಂಟಾಗುತ್ತದೆ. ಭಕ್ತನಲ್ಲಿ ಭಗವಂತನಿಗೆ ತಿನ್ನಿಸುವ ಭಾವ ಉಂಟಾದರೆ ಭಗವಂತನಿಗೂ ಹಸಿವಾಗುತ್ತದೆ.</p>
<p class="Text"><span class="char-style-override-3">‘ಪ್ರಯತಾತ್ಮನಃ’</span> ಇದರ ತಾತ್ಪರ್ಯ - ಭಗವಂತನಲ್ಲಿ ಅಂತಃಕರಣ ತಲ್ಲೀನವಾಗಿ, ಕೇವಲ ಭಗವಂತನ ಪರಾಯಣ ನಾದಂತಹ ಪ್ರೇಮಿ ಭಕ್ತನು ಕೊಟ್ಟಿರುವ ಕಾಣಿಕೆ (ಉಡುಗೊರೆ) ಯನ್ನು ಭಗವಂತನು ಸ್ವತಃ ತಿಂದುಬಿಡುತ್ತಾನೆ.</p>
<p class="Text">ಇಲ್ಲಿ ಪುತ್ರ, ಪುಷ್ಪ, ಫಲ, ಜಲ - ಈ ನಾಲ್ಕನ್ನು ಹೆಸರಿಸಿದ ತಾತ್ಪರ್ಯ - ಪತ್ರ, ಪುಷ್ಪ, ಫಲ - ಇವು ಮೂರು ನೀರಿನಿಂದ ಹುಟ್ಟುವ ಕಾರಣ ನೀರಿನ ಕಾರ್ಯವಾಗಿದೆ ಹಾಗೂ ನೀರು ಕಾರಣವಾಗಿದೆ. ಅದಕ್ಕಾಗಿ ಈ ಪತ್ರ, ಪುಷ್ಪಾದಿ ಕಾರ್ಯ-ಕಾರಣರೂಪೀ ಎಲ್ಲ ಪದಾರ್ಥಗಳ ಉಪಲಕ್ಷಣವಾಗಿದೆ; ಏಕೆಂದರೆ ಎಲ್ಲ ಸೃಷ್ಟಿಯು ಜಲದ ಕಾರ್ಯವಾಗಿದೆ ಮತ್ತು ಜಲ ಅದರ ಕಾರಣವಾಗಿದೆ. ಆದ್ದರಿಂದ ಎಲ್ಲ ಪದಾರ್ಥಗಳನ್ನು ಭಗವಂತನಿಗೆ ಅರ್ಪಿಸಬೇಕು.</p>
<p class="Text para-style-override-2">ಈ ಶ್ಲೋಕದಲ್ಲಿ<span class="char-style-override-3"> ‘ಭಕ್ತ್ಯಾ’</span> ಮತ್ತು<span class="char-style-override-3"> ‘ಭಕ್ತ್ಯುಪಹೃತಮ್’</span> ಈ ರೂಪದಿಂದ ೞಭಕ್ತಿ ಶಬ್ದವು ಎರಡು ಬಾರಿ ಬಂದಿದೆ. ಇದರಲ್ಲಿ ೞಭಕ್ತ್ಯಾ ಪದದಲ್ಲಿ ಭಕ್ತನು ಭಕ್ತಿಪೂರ್ವಕ ಕೊಡುವ ಭಾವವಿದೆ ಮತ್ತು ೞಭಕ್ತ್ಯುಪಹೃತವ್ ಪದವು ಭಕ್ತಿಪೂರ್ವಕ ಕೊಡಲಾದ ವಸ್ತುವಿನ ವಿಶೇಷಣವಾಗಿದೆ. ತಾತ್ಪರ್ಯ - ಭಕ್ತಿಪೂರ್ವಕ ಕೊಡುವುದರಿಂದ ಆ ವಸ್ತುವು ಭಕ್ತಿರೂಪ, ಪ್ರೇಮರೂಪವಾಗುತ್ತದೆ. ಭಗವಂತನು ಅದನ್ನು ಆತ್ಮಸಾತ್ ಮಾಡಿಕೊಳ್ಳುತ್ತಾನೆ, ತನ್ನಲ್ಲಿ ಒಂದಾಗಿಸಿಕೊಳ್ಳುತ್ತಾನೆ; ಏಕೆಂದರೆ ಅವನಿಗೆ ಪ್ರೇಮದ ಹಸಿವಿದೆ.<span></span></p>


<p class="Page-Break"> </p>
<p class="Chapter-Heading" id="toc_marker-7">ವಿಶೇಷ ವಿಚಾರ</p>
<p class="Text">ಈ ಶ್ಲೋಕದಲ್ಲಿ ಪದಾರ್ಥಗಳ ಪ್ರಾಮುಖ್ಯತೆ ಇರದೆ ಭಕ್ತನ ಭಾವದ ಮುಖ್ಯತೆ ಇದೆ; ಏಕೆಂದರೆ, ಭಗವಂತನು ಭಾವದ ಹಸಿವುಳ್ಳವನು; ಪದಾರ್ಥಗಳದ್ದಲ್ಲ. ಆದ್ದರಿಂದ ಅರ್ಪಿಸುವವನ ಭಾವಮುಖ್ಯ (ಭಕ್ತಿಪೂರ್ಣ)ವಾಗಿರಬೇಕು. ಯಾರಾದರು ಅತ್ಯಧಿಕ ಗುರುಭಕ್ತ ಶಿಷ್ಯನಿದ್ದರೆ, ಗುರುವಿನ ಸೇವೆಯಲ್ಲಿ ಅವನ ಸಮಯ, ವಸ್ತು, ಕ್ರಿಯೆ ಉಪಯೋಗವಾದಷ್ಟು ಆನಂದಬರುತ್ತದೆ, ಸಂತೋಷವಾಗುತ್ತದೆ. ಇದೇ ರೀತಿ ಪತಿಯ ಸೇವೆಯಲ್ಲಿ ಸಮಯ, ವಸ್ತು, ಕ್ರಿಯೆ ತೊಡಗಿಸಿದಾಗ ಪತ್ನಿಗೆ ತುಂಬಾ ಆನಂದವಾಗುತ್ತದೆ; ಏಕೆಂದರೆ, ಪತಿಯ ಸೇವೆಯಲ್ಲಿಯೇ ಅವಳಿಗೆ ತನ್ನ ಜೀವನದ ಮತ್ತು ವಸ್ತುಗಳ ಸಫಲತೆ ಕಾಣುತ್ತದೆ. ಹೀಗೆಯೇ ಭಕ್ತನಿಗೆ ಭಗವಂತನ ಕುರಿತು ಪ್ರೇಮಭಾವ ಉಂಟಾದರೆ ವಸ್ತು ಚಿಕ್ಕದಿರಲೀ, ದೊಡ್ಡದಿರಲೀ, ಸಾಮಾನ್ಯವಾಗಿರಲೀ, ಬೆಲೆ ಬಾಳುವಂತ ಹುದಿರಲೀ ಅದನ್ನು ಭಗವಂತನಿಗೆ ಅರ್ಪಿಸುವುದರಲ್ಲಿ ಭಕ್ತನಿಗೆ ತುಂಬಾ ಆನಂದವಾಗುತ್ತದೆ. ಅವನಲ್ಲಿ ಎಲ್ಲ ವಸ್ತುಗಳು ಭಗವಂತನದ್ದೇ ಆಗಿವೆ ಎಂಬ ಭಾವವಿರುತ್ತದೆ. ನನಗೆ ಭಗವಂತನು ಸೇವೆ-ಪೂಜೆ ಮಾಡುವ ಅವಕಾಶಕೊಟ್ಟು ನನ್ನ ಮೇಲೆ ಭಗವಂತನು ವಿಶೇಷ ಕೃಪೆ ಮಾಡಿರುವನು ಎಂದು ಈ ಕೃಪೆಯನ್ನು ನೋಡು-ನೋಡುತ್ತಾ ಅವನು ಸಂತಸಪಡುತ್ತಿರುತ್ತಾನೆ.</p>
<p class="Text">ಭಕ್ತಿಪೂರ್ವಕವಾಗಿ ಮಾಡಿದ ನೈವೇದ್ಯವನ್ನು ನಾವು ನೋಡಲೀ, ನೋಡದಿರಲಿ, ಭಗವಂತನು ಅವಶ್ಯವಾಗಿ ಸ್ವೀಕರಿಸುತ್ತಾನೆ. ಈ ವಿಷಯದಲ್ಲಿ ಓರ್ವಸ್ವಾಮಿಜೀಯ ವರು ಹೇಳುತ್ತಿದ್ದರು - ನಮ್ಮ ಮಂದಿರದಲ್ಲಿ ದೀಪಾವಳಿಯಿಂದ ಹೊಳಿಯವರೆಗೆ, ಅರ್ಥಾತ್ - ಛಳಿಯ ದಿನಗಳಲ್ಲಿ, ದೇವರಿಗೆ ಪಿಸ್ತಾ, ಬಾದಾಮಿ, ಅಕ್ರೂಟ, ಗೋಡಂಬಿ, ಕೊಬ್ಬರಿ ಇತ್ಯಾದಿಗಳು ನೈವೇದ್ಯ ಆಗುತ್ತಿತ್ತು; ಆದರೆ ಇವು ತುಂಬಾ ತುಟ್ಟಿಯಾದಾಗ ನಾವು ಕಡ್ಲೆಕಾಯಿ ಬೀಜ ನೈವೇದ್ಯ ಮಾಡಲು ಪ್ರಾರಂಭಿಸಿದೆವು. ಒಂದು ದಿನ ರಾತ್ರಿ ಸ್ವಪ್ನದಲ್ಲಿ ದೇವರು ಕೇಳಿದನು - ಏನಯ್ಯಾ! ನೀನು ಕಡ್ಲೆಕಾಯಿ ಬೀಜವನ್ನೇ ತಿನ್ನಿಸುವೆಯಾ? ಅಂದಿನಿಂದ ಪುನಃ ಹಿಂದಿನ ವಸ್ತುಗಳನ್ನೇ ನೈವೇದ್ಯ ಮಾಡಲು ಪ್ರಾರಂಭಿಸಿದೆವು. ದೇವರಿಗೆ ಮಾಡಿದ ನೈವೇದ್ಯವನ್ನು ಅವನು ಅವಶ್ಯವಾಗಿ ಸ್ವೀಕರಿಸುತ್ತಾನೆ ಎಂಬ ವಿಶ್ವಾಸ ಅವರಿಗಾಗಿತ್ತು.</p>
<p class="Text">ನೈವೇದ್ಯ ಮಾಡಿದಾಗ ಭಗವಂತನು ಸ್ವೀಕರಿಸಿದ ವಸ್ತುಗಳಲ್ಲಿ ವಿಲಕ್ಷಣತೆ ಬರುತ್ತದೆ, ಅರ್ಥಾತ್ - ಆ ವಸ್ತುಗಳಲ್ಲಿ ರುಚಿ ಹೆಚ್ಚಾಗುತ್ತದೆ, ಅದಕ್ಕೆ ಪರಿಮಳ ಬರುತ್ತದೆ, ಅದನ್ನು ತಿಂದಾಗ ವಿಲಕ್ಷಣ ತೃಪ್ತಿ ಉಂಟಾಗುತ್ತದೆ, ಆ ವಸ್ತುಗಳು ಎಷ್ಟೇ ದಿನವಿದ್ದರೂ ಹಾಳಾಗುವುದಿಲ್ಲ; ಇತ್ಯಾದಿ-ಇತ್ಯಾದಿ. ಆದರೆ ಇದು ಹೀಗೆ ಆಗುತ್ತದೆ ಎಂಬುದು ಒರೆಗಲ್ಲಲ್ಲ. ಭಕ್ತನ ಭಾವ ಎಂದಾದರು ಹೀಗುಂಟಾದರೆ ನೈವೇದ್ಯ ಮಾಡಿದ ವಸ್ತುವಿನಲ್ಲಿ ಇಂತಹ ವಿಲಕ್ಷಣತೆ ಬರುತ್ತದೆ ಎಂದು ನಾವು ಸಂತರಿಂದ ಕೇಳಿದ್ದೇವೆ.</p>
<p class="Text">ಮನುಷ್ಯನು ಪದಾರ್ಥಗಳನ್ನು ಆಹುತಿಕೊಟ್ಟಾಗ ಯಜ್ಞವಾಗುತ್ತದೆ, ಬೇರೆಯವರಿಗೆ ಕೊಟ್ಟಾಗ ದಾನವಾಗುತ್ತದೆ, ಸಂಯಮ ಪೂರ್ವಕ ತಾನು ಉಪಯೋಗಿಸದಿದ್ದರೆ ತಪಸ್ಸಾಗುತ್ತದೆ ಹಾಗೂ ಭಗವಂತನಿಗೆ ಅರ್ಪಿಸುವುದರಿಂದ ಅವನೊಂದಿಗೆ ಯೋಗ (ಸಂಬಂಧ)ವಾಗುತ್ತದೆ - ಇದೆಲ್ಲವೂ ತ್ಯಾಗದ್ದೇ ಬೇರೆ-ಬೇರೆ ಹೆಸರಾಗಿವೆ.</p>
<p class="Text">ದೇವತೆಗಳ ಉಪಾಸನೆಯಲ್ಲಿ ಅನೇಕ ನಿಯಮಗಳನ್ನು ಪಾಲಿಸಬೇಕಾಗುತ್ತದೆ - (7/20); ಆದರೆ ಭಗವಂತನ ಉಪಾಸನೆಯಲ್ಲಿ ಯಾವುದೇ ನಿಯಮಗಳಿಲ್ಲ. ಭಗವಂತನ ಉಪಾಸನೆಯಲ್ಲಿ ಪ್ರೇಮದ, ಆತ್ಮೀಯತೆಯ ಪ್ರಧಾನತೆ ಇದೆ, ವಿಧಿಯದ್ದಲ್ಲ -<span class="char-style-override-3"> ‘ಭಕ್ತ್ಯಾ ಪ್ರಯಚ್ಛತಿ’, ‘ಭಕ್ತ್ಯುಪಹೃತಮ್’.</span></p>
<p class="Text">ಮುಗ್ಧರಾದ ಸಣ್ಣ ಮಕ್ಕಳು ಕೈಗೆ ಸಿಕ್ಕಿದ್ದನ್ನು ಬಾಯಿಗೆ ಹಾಕಿಕೊಳ್ಳುತ್ತವೆ, ಹಾಗೆಯೇ ಮುಗ್ಧ ಭಕ್ತರು ಭಗವಂತನಿಗೆ ಅರ್ಪಿಸಿದ್ದನ್ನು ಭಗವಂತನು ಮುಗ್ಧನಾಗಿ ತಿಂದುಬಿಡುತ್ತಾನೆ -<span class="char-style-override-3"> ‘ಯೇ ಯಥಾ ಮಾಂ ಪ್ರಪದ್ಯಂತೇ ತಾಂಸ್ತಥೈವ ಭಜಾಮ್ಯಹಮ್’ </span>(4/11); ವಿದುರ ಪತ್ನೀ ಬಾಳೆಹಣ್ಣಿನ ಸಿಪ್ಪೆಕೊಟ್ಟಾಗ ತಿಂದಂತೆ.</p>
<p class="Text"><span class="char-style-override-3">‘ಭಕ್ತ್ಯಾ ಪ್ರಯಚ್ಛತಿ’</span> - ಇದರ ತಾತ್ಪರ್ಯ - ಭಕ್ತನು ವಸ್ತುವನ್ನು ಪ್ರೇಮಪೂರ್ವಕ ಭಗವಂತನಿಗೆ ಅರ್ಪಿಸುತ್ತಾನೆ, ಯಾವುದೇ ಕಾಮನೆಯಿಂದಲ್ಲ. ದೇವತೆಗಳ ಉಪಾಸನೆಯಲ್ಲಿ ವಸ್ತುವಿಶೇಷದ ಆವಶ್ಯಕತೆ ಇರುತ್ತದೆ, ಆದರೆ ಭಗವಂತನ ಉಪಾಸನೆಯಲ್ಲಿ ವಸ್ತು ವಿಶೇಷದ ಆವಶ್ಯಕತೆ ಇರದೆ ಪ್ರೇಮದ ಆವಶ್ಯಕತೆ ಇರುತ್ತದೆ.</p>
<p class="Text para-style-override-5">X X X X X X X</p>
<p class="Text">ಗೀತೆಯ ಒಂಭತ್ತನೇ ಅಧ್ಯಾಯದ ಇಪ್ಪತ್ತಾರನೇ ಶ್ಲೋಕದಲ್ಲಿ ಭಗವಂತನು ಪತ್ರ, ಪುಷ್ಪ ಇತ್ಯಾದಿ ಅರ್ಪಿಸುವ ಮಾತು ಹೇಳಿದನು. ಅದು ಅನಾಯಾಸ ಅರ್ಥಾತ್ - ಪರಿಶ್ರಮವಿಲ್ಲದೆ ದೊರೆಯುತ್ತವೆ. ಆದರೆ ಇದರಲ್ಲಿ ಏನಾದರೂ ಉದ್ಯೋಗವಾದರೋ ಮಾಡ ಬೇಕಾದೀತು, ಅರ್ಥಾತ್ - ಅತಿ ಸುಲಭವಾದ ವಸ್ತುವನ್ನು ಭಗವಂತನಿಗೆ ಅರ್ಪಿಸುವ ಹೊಸ ಉದ್ಯೋಗ ಮಾಡಬೇಕಾದೀತು. ಆದರೆ 27ನೇ ಶ್ಲೋಕದಲ್ಲಿ ಭಗವಂತನು - ‘ಯಾವುದೇ ಹೊಸ ಪದಾರ್ಥಗಳನ್ನು ಕೊಡುವುದಲ್ಲ, ಯಾವುದೇ ಹೊಸ ಕ್ರಿಯೆ ಮಾಡುವುದಲ್ಲ ಮತ್ತು ಯಾವುದೇ ಹೊಸ ಉದ್ಯೋಗವೂ ಮಾಡದೆ ನಮ್ಮಿಂದ ಆಗುವ ಲೌಕಿಕ, ಪಾರಮಾರ್ಥಿಕ ಇತ್ಯಾದಿ ಸ್ವಾಭಾವಿಕ ಕ್ರಿಯೆಗಳನ್ನು ಭಗವಂತನಿಗೆ ಅರ್ಪಿಸುವ ವಿಲಕ್ಷಣ ಮಾತನ್ನು ಹೇಳಿದನು. ಇದರ ತಾತ್ಪರ್ಯ - ಭಗವಂತನಿಗಾಗಿ ಯಾವುದೇ ವಸ್ತು ಮತ್ತು ಕ್ರಿಯಾವಿಶೇಷವನ್ನು ಅರ್ಪಿಸುವ ಆವಶ್ಯಕತೆ ಇರದೆ ಸ್ವತಃ ತನ್ನನ್ನು ಅರ್ಪಿಸಿಕೊಳ್ಳುವ ಆವಶ್ಯಕತೆ ಇದೆ. ಸ್ವತಃ ಅರ್ಪಿತವಾದಾಗ ಎಲ್ಲ ಕ್ರಿಯೆಗಳು ಸ್ವಾಭಾವಿಕವಾಗಿ ಭಗವಂತನಿಗೆ ಅರ್ಪಿತವಾದವು ಹಾಗೂ ಭಗವಂತನ ಸಂತೋಷದ ಕಾರಣವಾದೀತು. ಹೇಗೆ ಮಗುವು ತನ್ನ ತಾಯಿಯ ಎದರಿಗೆ ಆಡುತ್ತದೆ, ಎಂದೋ ಓಡಿ ದೂರ ಹೋಗುತ್ತದೆ, ಪುನಃ ಓಡಿ ಬಂದು ತೊಡೆ ಏರುತ್ತದೆ, ಯಾವಾಗಲೋ ಬೆನ್ನ ಮೇಲೆ ಹತ್ತುತ್ತದೆ ಇತ್ಯಾದಿ ಮಾಡುವ ಎಲ್ಲ ಕ್ರಿಯೆಗಳಿಂದ ತಾಯಿ ಸಂತಸ ಗೊಳ್ಳುವಳು. ತಾಯಿಯ ಈ ಪ್ರಸನ್ನತೆಯಲ್ಲಿ ತಾಯಿಯ ಕುರಿತು ಬಾಲಕನಿಗಿರುವ ಆತ್ಮೀಯತೆಯೇ ಕಾರಣವಾಗಿದೆ. ಹೀಗೆಯೇ ಶರಣಾಗತ ಭಕ್ತನಿಗೆ ಭಗವಂತನ ಕುರಿತು ಇರುವ ಆತ್ಮೀಯ ಭಾವದಿಂದ ಭಕ್ತನ ಪ್ರತಿಯೊಂದು ಕ್ರಿಯೆಯಿಂದ ಭಗವಂತನಿಗೆ ಪ್ರಸನ್ನತೆ ಉಂಟಾಗುತ್ತದೆ.’</p>
<p class="Text">ಇಲ್ಲಿ<span class="char-style-override-3"> ‘ಕರೋಷಿ’ </span>ಕ್ರಿಯೆಯ ಜೊತೆಗೆ ಸಾಮಾನ್ಯ ‘ಯತ್’ ಪದ ಇರುವುದರಿಂದ ಅರ್ಥಾತ್ - ‘ನೀನು ಏನೆಲ್ಲ ಮಾಡುತ್ತಿಯೋ’ ಹೀಗೆ ಹೇಳುವುದರಿಂದ ನಿಷಿದ್ಧ ಕ್ರಿಯೆಯೂ ಬರಬಲ್ಲದು. ಆದರೆ ಕೊನೆಯಲ್ಲಿ<span class="char-style-override-3"> ‘ತತ್ಕುರುಷ್ವಮದರ್ಪಣಮ್’ </span>ಅದನ್ನು ನನಗೆ ಅರ್ಪಿಸಿ ಬಿಡು - ಎಂದು ಬಂದಿದೆ. ಆದ್ದರಿಂದ ಯಾವ ವಸ್ತು ಅಥವಾ ಕ್ರಿಯೆ ಭಗವಂತನಿಗೆ ಅರ್ಪಿಸಲಾಗುವುದೋ ಅದು ಭಗವಂತನ ಆಜ್ಞೆಗನುಸಾರ, ಭಗವಂತನಿಗೆ ಅನುಕೂಲವೇ ಆದೀತು. ಯಾರಾದರು ತ್ಯಾಗೀ ಪುರುಷರಿಗೆ ಏನಾದರು ವಸ್ತು ಕೊಡುವುದಾದರೆ ಅವರಿಗೆ ಅನುಕೂಲವಾದದ್ದೇ ಕೊಡಲಾಗುವುದು, ನಿಷಿದ್ಧ ವಸ್ತು ಕೊಡಲಾಗುವುದಿಲ್ಲ. ಹೀಗೆಯೇ ಭಗವಂತನಿಗೆ ಯಾವುದೇ ವಸ್ತು ಅಥವಾ ಕ್ರಿಯೆ ಅರ್ಪಿಸಲಾದರೆ ಅವನಿಗೆ ಅನುಕೂಲ, ವಿಹಿತ ವಸ್ತು ಅಥವಾ ಕ್ರಿಯೆಯೇ ಅರ್ಪಿಸಲಾಗುವುದು, ನಿಷಿದ್ಧವಲ್ಲ. ಕಾರಣ - ಭಗವಂತನ ಕುರಿತು ಅರ್ಪಿಸುವ ಭಾವವಿರುವುದರಿಂದ ನಿಷಿದ್ಧ ಕ್ರಿಯೆಗಳಾಗುವ ಸಂಭವವೇ ಇಲ್ಲ ಮತ್ತು ನಿಷಿದ್ಧ ಕ್ರಿಯೆಯು ಅರ್ಪಿಸುವ ಸಂಭವವೂ ಇಲ್ಲ.</p>
<p class="Text">‘ನಾವಾದರೋ ಕಳ್ಳತನವೇ ಮುಂತಾದ ನಿಷಿದ್ಧ ಕ್ರಿಯೆಗಳನ್ನೂ ಕೂಡ ಭಗವಂತನಿಗೆ ಅರ್ಪಿಸುತ್ತೇವೆ’ ಎಂದು ಯಾರಾದರು ಹೇಳಿದರೆ - ಭಗವಂತನಿಗೆ ಅರ್ಪಿಸಿದುದು ಅನಂತಪಟ್ಟು ಆಗಿ ದೊರೆಯುತ್ತದೆ ಇದು ನಿಯಮವಾಗಿದೆ. ಅದಕ್ಕಾಗಿ ಕಳ್ಳತನವೇ ಮುಂತಾದ ನಿಷಿದ್ಧ ಕ್ರಿಯೆಗಳನ್ನು ಭಗವಂತನಿಗೆ ಅರ್ಪಿಸಿದರೆ, ಅದರ ಫಲವೂ ಅನಂತವಾಗಿ ಸಿಗಬಹುದು, ಅರ್ಥಾತ್ - ಸಾಂಗೋಪಾಂಗ ಅದರ ಶಿಕ್ಷೆ ಭೋಗಿಸಬೇಕಾದೀತು.</p>
<p class="Text">ಆದರ ಪೂರ್ವಕವಾಗಿ ಕೊಡುವುದು ಮತ್ತು ಅವನ ವಸ್ತುವನ್ನು ಅವನಿಗೇ ಅರ್ಪಿಸುವುದು. ಅರ್ಪಣವಾಗಿದೆ. ಭಗವಂತನು ಪದಾರ್ಥಗಳನ್ನಾದರೋ ಕೊಡುವ ಮಾತನ್ನು ಹೇಳಿದನು - <span class="char-style-override-3">‘ಪ್ರಯಚ್ಛತಿ’</span> ಮತ್ತು ಕ್ರಿಯೆಗಳನ್ನು ಅರ್ಪಿಸುವ ಮಾತನ್ನು ಹೇಳಿದನು<span class="char-style-override-3"> ‘ತತ್ಕುರುಷ್ಟ ಮದರ್ಪಣಮ್’,</span> ಏಕೆಂದರೆ ಕ್ರಿಯೆಗಳು ಕೊಡಲಾಗುವುದಿಲ್ಲ.</p>
<p class="Text">ಜ್ಞಾನಯೋಗಿಯಾದರೋ ಪ್ರಪಂಚದೊಂದಿಗೆ ಒಪ್ಪಿಕೊಂಡ ಸಂಬಂಧವನ್ನು ತ್ಯಾಗಮಾಡುತ್ತಾನೆ, ಆದರೆ ಭಕ್ತನು ಓರ್ವ ಭಗವಂತನಲ್ಲದೆ ಬೇರೆ ಸತ್ತೆಯೇ ಒಪ್ಪುವುದಿಲ್ಲ. ಇನ್ನೊಂದು ಶಬ್ದದಲ್ಲಿ - ಜ್ಞಾನಯೋಗಿಯು ‘ನಾನು-ನನ್ನದು’ ಇದನ್ನು ತ್ಯಾಗಮಾಡುತ್ತಾನೆ ಹಾಗೂ ಭಕ್ತನು ‘ನೀನು ಮತ್ತು ನಿನ್ನದು’ ಇದನ್ನು ಸ್ವೀಕರಿಸುತ್ತಾನೆ. ಅದಕ್ಕಾಗಿ ಜ್ಞಾನಯೋಗಿಯು ಪದಾರ್ಥ - ಕ್ರಿಯೆಗಳನ್ನು ತ್ಯಾಗ ಮಾಡುತ್ತಾನೆ ಹಾಗೂ ಭಕ್ತನು ಪದಾರ್ಥ - ಕ್ರಿಯೆಗಳನ್ನು ಅರ್ಪಿಸುತ್ತಾನೆ, ಅರ್ಥಾತ್ - ಅವುಗಳನ್ನು ತನ್ನದೆಂದು ತಿಳಿಯದೆ ಭಗವಂತನವು ಮತ್ತು ಭಗವತ್ ಸ್ವರೂಪವೆಂದು ತಿಳಿಯುತ್ತಾನೆ.</p>
<p class="Text">ಯಾವ ವಸ್ತುವಿನಲ್ಲಿ ಮನುಷ್ಯನಿಗೆ ಸತ್ಯತ್ವ ಮತ್ತು ಮಹತ್ವಬುದ್ಧಿ ಇರುತ್ತದೋ, ಅದನ್ನು ಮಿಥ್ಯಾ ಎಂದು ತಿಳಿದುಕೊಂಡು ಅದನ್ನು ತ್ಯಾಗ ಮಾಡುವುದಕ್ಕಿಂತ ಯಾರಿಗಾದರು ಅರ್ಪಿಸುವುದು, ಅವನ ಸೇವೆಯಲ್ಲಿ ತೊಡಗಿಸುವುದು ಸುಲಭವಾಗಿದೆ. ಮತ್ತೆ ಪರಮ ಶ್ರದ್ಧಾಸ್ಪದ ಪರಮ ಪ್ರೇಮಾಸ್ಪದನಾಗಿರುವ ಭಗವಂತನಿಗೆ ಅರ್ಪಿಸುವ ಸುಗಮತೆಯ ಬಗ್ಗೆ ಹೇಳುವುದೇನಿದೆ? ಇನ್ನೊಂದು ಮಾತು - ತ್ಯಾಗಿಗೆ ತ್ಯಾಗದ ಅಭಿಮಾನವು ಬರಬಲ್ಲದು, ಆದರೆ ಅರ್ಪಿಸುವವನಿಗೆ ಅಭಿಮಾನ ಬರಲಾರದು; ಏಕೆಂದರೆ, ಅವರ ವಸ್ತುವನ್ನು ಅವರಿಗೆ ಕೊಡುವುದರಲ್ಲಿ ಅಭಿಮಾನ ಹೇಗೆ ಬಂದೀತು?<span class="char-style-override-3"> ‘ತ್ವದೀಯಂ ವಸ್ತು ಗೋವಿಂದ ತುಭ್ಯಮೇವ ಸಮರ್ಪಯೇ’.</span> ಸಮಸ್ತ ವಸ್ತುಗಳು (ಇಡೀ ಪ್ರಪಂಚ) ಎಂದಿನಿಂದಲೂ ಭಗವಂತನದ್ದೇ ಆಗಿದೆ. ಅದನ್ನು ಭಗವಂತನಿಗೆ ಅರ್ಪಿಸುವುದು ಕೇವಲ ತನ್ನ ತಪ್ಪನ್ನು (ಅದನ್ನು ತನ್ನದೆಂದು ತಿಳಿದುಕೊಂಡ ತಪ್ಪು) ಸರಿಪಡಿಸುವುದಾಗಿದೆ. ತಪ್ಪು ಇಲ್ಲವಾದಾಗ ಅಭಿಮಾನವಾಗದೆ ಸಂತೋಷವಾಗುತ್ತದೆ.</p>
<p class="Text">ಪ್ರಪಂಚವನ್ನು ಭಗವಂತನದೆಂದು ತಿಳಿದಾಗಲೇ ಪ್ರಪಂಚದಿಂದ ಸಂಬಂಧ ಕಡಿದುಹೋಗುತ್ತದೆ, ಅರ್ಥಾತ್ - ವಾಸ್ತವವಾಗಿ ಇಲ್ಲದಿರುವ ಪ್ರಪಂಚವು ಲುಪ್ತವಾಗುತ್ತದೆ, ವಾಸ್ತವವಾಗಿರುವ ಭಗವಂತನೇ ಉಳಿಯುತ್ತಾನೆ. ಆದ್ದರಿಂದ ಪ್ರಪಂಚದಿಂದ ಸಂಬಂಧ ವಿಚ್ಛೇದ ಮಾಡಲಿಕ್ಕಾಗಿ ಭಕ್ತನಿಗೆ ವಿವೇಕದ ಆವಶ್ಯಕತೆ ಇಲ್ಲ. ಅವನು ಪ್ರಪಂಚದಿಂದ ಸಂಬಂಧವನ್ನು ವಿಚ್ಛೇದ (ತ್ಯಾಗ)ಮಾಡದೆ ಅದನ್ನು ಭಗವಂತನದೆಂದು ಹಾಗೂ ಭಗವತ್ ಸ್ವರೂಪವೆಂದು ತಿಳಿಯುತ್ತಾನೆ; ಏಕೆಂದರೆ, ಅಪರಾ ಪ್ರಕೃತಿ ಭಗವಂತನದ್ದೇ ಆಗಿದೆ (7/4).</p>
<p class="TXT-Right para-style-override-2">— ಗೀತಾ-ಸಾಧಕ ಸಂಜೀವನಿ 9ನೇ ಅಧ್ಯಾಯದ 26, 27ನೇ ಶ್ಲೋಕದ ವ್ಯಾಖ್ಯೇಯಿಂದ<span class="char-style-override-6"></span></p>


<p class="Page-Break"> </p>
<p class="First-End-Page-text" id="toc_marker-8" xml:lang="en-GB">ಕೊನೆಯ ಪುಟ</p>

