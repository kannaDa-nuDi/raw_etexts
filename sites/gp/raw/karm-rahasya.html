
<p class="First-End-Page-text para-style-override-1" id="toc_marker-1" xml:lang="en-GB"><span class="char-style-override-1">ಮೊದಲ ಪುಟ</span></p>
<p class="Titel-Page---Shri-Hari">॥ ಶ್ರೀಹರಿಃ ॥</p>
<p class="Title-Page---Book-Name">ಕರ್ಮ ರಹಸ್ಯ</p>
<p class="Title-Page---Hindi-Name">कर्म रहस्य - कन्नड़</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಮಾತಾ ಚ ಪಿತಾ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಬಂಧುಶ್ಚ ಸಖಾ ತ್ವಮೇವ ।</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ವಿದ್ಯಾ ದ್ರವಿಣಂ ತ್ವಮೇವ</p>
<p class="Title-Page---Tavmewa-Mata" xml:lang="kn-IN">ತ್ವಮೇವ ಸರ್ವಂ ಮಮ ದೇವದೇವ ॥</p>
<p class="Title-Page---Tavmewa-Mata" xml:lang="kn-IN"> </p>
<p class="Title-Page---Tikkakar" xml:lang="kn-IN">ಶ್ರದ್ಧೇಯ ಶ್ರೀರಾಮಸುಖದಾಸಜೀ ಮಹಾರಾಜ</p>
<p class="Title-Page---Gita-Seva-Trust para-style-override-2">ಗೀತಾ ಸೇವಾ ಟ್ರಸ್ಟ್<span class="char-style-override-2" xml:lang="kn-IN"></span></p>


<p class="Page-Break">।। ಶ್ರೀಹರಿಃ ।।</p>
<p class="Chapter-Heading" id="toc_marker-2">ನಮ್ರ ನಿವೇದನೆ</p>
<p class="Text para-style-override-2">ವರ್ತಮಾನ ಕಾಲದಲ್ಲಿ ‘ಕರ್ಮ’ ಸಂಬಂಧವಾದ ಅನೇಕ ಭ್ರಮೆಗಳು ಜನರಲ್ಲಿ ಹರಡಿವೆ. ಅದಕ್ಕಾಗಿ ಇದನ್ನು ತಿಳಿದುಕೊಳ್ಳುವ ಆವಶ್ಯಕತೆ ಇಂದಿನ ದಿನಗಳಲ್ಲಿ ತುಂಬಾ ಇದೆ. ನಮ್ಮ ಪರಮ ಶ್ರದ್ಧಾಸ್ವರೂಪದ ಸ್ವಾಮೀ ಶ್ರೀರಾಮಸುಖದಾಸಜೀ ಮಹರಾಜರು ಶ್ರೀಮದ್ಭಗವದ್ಗೀತೆಯ ‘ಸಾಧಕ-ಸಂಜೀವನೀ’ ಹಿಂದೀ ಟೀಕೆಯಲ್ಲಿ ಇದನ್ನು ತುಂಬಾ ಸುಂದರವಾಗಿ, ಸರಳ ರೀತಿಯಿಂದ ವಿವೇಚನೆ ಮಾಡಿರುವರು. ಅದನ್ನೇ ಈ ಪುಸ್ತಕರೂಪದಲ್ಲಿ ಬೇರೆಯಾಗಿ ಪ್ರಕಾಶಿಸಲಾಗುತ್ತದೆ ಪ್ರತಿಯೋರ್ವ ಸಹೋದರ-ಸಹೋದರಿಯರು ಈ ಪುಸ್ತಕವನ್ನು ಓದಬೇಕು ಹಾಗೂ ಬೇರೆಯವರಿಗೂ ಓದಲು ಪ್ರೇರೆಪಿಸಬೇಕು. ಈ ಪುಸ್ತಕವನ್ನು ಓದುವುದರಿಂದ ಕರ್ಮಕ್ಕೆ ಸಂಬಂಧಪಟ್ಟ ಅನೇಕ ಸಂಶಯಗಳು ನಿರಸನವಾಗಬಹುದು.<span></span></p>


<p class="Page-Break"> </p>
<p class="Chapter-Heading" id="toc_marker-3">ಕರ್ಮ ರಹಸ್ಯ</p>
<p class="Text">ಪುರುಷ ಮತ್ತು ಪ್ರಕೃತಿ ಇವೆರಡುಗಳಿವೆ. ಇವುಗಳಲ್ಲಿನ ಪುರುಷನಲ್ಲಿ ಎಂದಿಗೂ ಪರಿವರ್ತನೆಯಾಗುವುದಿಲ್ಲ ಹಾಗೂ ಪ್ರಕೃತಿಯು ಎಂದಿಗೂ ಪರಿವರ್ತನ ರಹಿತವಾಗಿರುವುದಿಲ್ಲ. ಈ ಪುರುಷನು ಪ್ರಕೃತಿಯೊಂದಿಗೆ ಸಂಬಂಧ ಬೆಳೆಸಿಕೊಂಡಾಗ ಪ್ರಕೃತಿಯ ಕ್ರಿಯೆ ಪುರುಷನ ‘ಕರ್ಮ’ವಾಗಿ ಹೋಗುತ್ತದೆ; ಏಕೆಂದರೆ ಪ್ರಕೃತಿಯೊಂದಿಗೆ ಸಂಬಂಧ ಒಪ್ಪಿಕೊಂಡಿದ್ದರಿಂದ ತಾದಾತ್ಮ್ಯ ಉಂಟಾಗುತ್ತದೆ. ತಾದಾತ್ಮ್ಯವಾದಾಗ ಪ್ರಾಪ್ತವಾದ ಪ್ರಾಕೃತ ವಸ್ತುಗಳಲ್ಲಿ ಮಮತೆ ಉಂಟಾಗುತ್ತದೆ ಮತ್ತು ಆ ಮಮತೆಯ ಕಾರಣ ಅಪ್ರಾಪ್ತ ವಸ್ತುಗಳ ಕಾಮನೆ ಉಂಟಾಗುತ್ತದೆ. ಈ ಪ್ರಕಾರ ಕಾಮನೆ, ಮಮತೆ, ತಾದಾತ್ಮ್ಯ ಇರುವತನಕ ಆಗುವ ಪರಿವರ್ತನರೂಪೀ ಕ್ರಿಯೆಯ ಹೆಸರು ‘ಕರ್ಮ’ವಾಗಿದೆ. </p>
<p class="Text">ತಾದಾತ್ಮ್ಯವು ಬಿಟ್ಟುಹೋದಾಗ ಅದೇ ಕರ್ಮ ಪುರುಷನಿಗೆ ‘ಅಕರ್ಮ’ವಾಗುತ್ತವೆ, ಅರ್ಥಾತ್-ಆ ಕರ್ಮವು ಕ್ರಿಯಾಮಾತ್ರವಾಗಿರುತ್ತದೆ. ಅದರಲ್ಲಿ ಫಲಜನಕತೆ ಉಳಿಯುವುದಿಲ್ಲ - ಇದು ಕರ್ಮದಲ್ಲಿ ‘ಅಕರ್ಮ’ವಾಗಿದೆ. ಅಕರ್ಮ ಅವಸ್ಥೆಯಲ್ಲಿ ಅರ್ಥಾತ್-ಸ್ವರೂಪದ ಅನುಭವವಾದ ಮೇಲೆ ಆ ಮಹಾಪುರುಷರ ಶರೀರದಿಂದ ಆಗುತ್ತಿರುವ ಕ್ರಿಯೆಯು ‘ಅಕರ್ಮದಲ್ಲಿ ಕರ್ಮ’ವಾಗಿದೆ.<span class="char-style-override-3">*</span> ತಾತ್ಪರ್ಯ-ತನ್ನ ನಿರ್ಲಿಪ್ತ ಸ್ವರೂಪದ ಅನುಭವ ಆಗದಿರುವಾಗಲೂ ವಾಸ್ತವವಾಗಿ ಎಲ್ಲ ಕ್ರಿಯೆಗಳು ಪ್ರಕೃತಿ ಮತ್ತು ಅದರ ಕಾರ್ಯ ಶರೀರದಲ್ಲಿ ಆಗುತ್ತವೆ; ಆದರೆ ಪ್ರಕೃತಿ ಅಥವಾ ಶರೀರದಿಂದ ತಾನು ಬೇರೆಯಾಗಿರುವುದರ ಅನುಭವ ಆಗದಿರುವುದರಿಂದ ಆ ಕ್ರಿಯೆಗಳು ‘ಕರ್ಮ’ಗಳಾಗುತ್ತವೆ.<span class="char-style-override-3">**</span></p>
<p class="Footnote-Shloka"><span class="char-style-override-4">*</span> ಕರ್ಮಣ್ಯಕರ್ಮ ಯಃ ಪಶ್ಯೇದಕರ್ಮಣಿ ಚ ಕರ್ಮ ಯಃ </p>
<p class="Footnote-Shloka">ಸ ಬುದ್ಧಿ ಮಾನ್ಮನುಷ್ಯೇಷು ಸ ಯುಕ್ತಃ ಕೃತ್ಸ್ನ ಕರ್ಮಕೃತ್ ॥ </p>
<p class="Footnotes-Right">(ಗೀತಾ 4/18)</p>
<p class="Footnote-Shloka">** ಪ್ರಕೃತೇಃ ಕ್ರಿಯಮಾಣಾನಿ ಗುಣೈಃ ಕರ್ಮಾಣಿ ಸರ್ವಶಃ </p>
<p class="Footnote-Shloka"> ಅಹಂಕಾರವಿಮೂಢಾತ್ಮಾ ಕರ್ತಾಹಮಿತಿ ಮನ್ಯತೇ ॥ </p>
<p class="Footnotes-Right">(ಗೀತಾ 3/27)</p>
<p class="Footnote-Shloka"> ಪ್ರಕೃತ್ಯೈವ ಚ ಕರ್ಮಾಣಿ ಕ್ರಿಯಮಾಣಾನಿ ಸರ್ವಶಃ </p>
<p class="Footnote-Shloka"> ಯಃ ಪಶ್ಯತಿ ತಥಾತ್ಮಾನಮಕರ್ತಾರಂ ಸ ಪಶ್ಯತಿ ॥ </p>
<p class="Footnotes-Right">(ಗೀತಾ 13/29)</p>
<p class="Text">ಕರ್ಮಗಳು ಕ್ರಿಯಮಾಣ, ಸಂಚಿತ, ಪ್ರಾರಬ್ಧ ಎಂಬ ಮೂರು ವಿಧವಾಗಿರುತ್ತವೆ. ಈಗ ವರ್ತಮಾನದಲ್ಲಿ ಮಾಡಲಾಗುವ ಕರ್ಮಗಳು<span class="char-style-override-5"> ‘ಕ್ರಿಯಮಾಣ’ </span>ವೆಂದು ಹೇಳುತ್ತಾರೆ.<span class="char-style-override-3">*</span> ವರ್ತಮಾನಕ್ಕೆ ಮೊದಲ ಜನ್ಮದಲ್ಲಿ ಮಾಡಲಾದ ಅಥವಾ ಮೊದಲಿನ ಅನೇಕ ಮನುಷ್ಯ ಜನ್ಮಗಳಲ್ಲಿ ಮಾಡಲಾದ ಯಾವ ಕರ್ಮಗಳು ಸಂಗೃಹಿತವಾಗಿವೆಯೋ ಅವುಗಳನ್ನು<span class="char-style-override-5"> ‘ಸಂಚಿತ’ </span>ಕರ್ಮಗಳೆಂದು ಹೇಳುತ್ತಾರೆ. ಸಂಚಿತದಿಂದ ಯಾವ ಕರ್ಮಗಳು ಫಲಕೊಡಲು ಮುಂದಾಗುವವೋ (ಉನ್ಮುಖ) ಅರ್ಥಾತ್-ಜನ್ಮ, ಆಯು ಮತ್ತು ಅನುಕೂಲ-ಪ್ರತಿಕೂಲ ಪರಿಸ್ಥಿತಿಯ ರೂಪದಲ್ಲಿ ಪರಿವರ್ತಿತವಾಗಲು ಮುಂದೆ ಬರುತ್ತವೋ ಅವು ‘ಪ್ರಾರಬ್ಧ’ ಕರ್ಮವೆಂದು ಹೇಳುತ್ತಾರೆ. </p>
<p class="Footnotes"><span class="char-style-override-4">* </span>ಯಾವುದೇ ಹೊಸ ಕರ್ಮ ಮತ್ತು ಅವುಗಳಿಂದ ಉಂಟಾಗುವ ಸಂಸ್ಕಾರಗಳೆಲ್ಲವೂ ಮನುಷ್ಯ ಜನ್ಮದಲ್ಲೇ ಆಗುತ್ತವೆ (4/12 ಮತ್ತು 15/2) ಪಶು-ಪಕ್ಷಿ ಇತ್ಯಾದಿ ಯೋನಿಗಳಲ್ಲಿ ಅಲ್ಲ; ಏಕೆಂದರೆ ಆ ಯೋನಿಗಳು ಕೇವಲ ಕರ್ಮಫಲ-ಭೋಗಕ್ಕಾಗಿಯೇ ದೊರೆಯುತ್ತವೆ.</p>
<p class="Text">ಕ್ರಿಯಮಾಣ ಕರ್ಮಗಳು ಶುಭ ಮತ್ತು ಅಶುಭ ಎಂಬ ಎರಡು ವಿಧವಾಗಿರುತ್ತವೆ. ಶಾಸ್ತ್ರಾನುಸಾರ ವಿಧಿ-ವಿಧಾನದಿಂದ ಮಾಡಲಾದ ಕರ್ಮಗಳನ್ನು ಶುಭ ಕರ್ಮಗಳೆಂದು ಹೇಳುತ್ತಾರೆ ಮತ್ತು ಕಾಮ, ಕ್ರೋಧ, ಲೋಭ, ಆಸಕ್ತಿ ಇತ್ಯಾದಿಗಳಿಂದ ಶಾಸ್ತ್ರ ನಿಷಿದ್ಧ ಮಾಡಲಾಗುವ ಕರ್ಮಗಳನ್ನು ಅಶುಭ ಕರ್ಮಗಳೆಂದು ಹೇಳುತ್ತಾರೆ.</p>
<p class="Text">ಶುಭ ಅಥವಾ ಅಶುಭ ಪ್ರತಿಯೊಂದು ಕ್ರಿಯಮಾಣ ಕರ್ಮದ ಒಂದು ಫಲ-ಅಂಶ ಮತ್ತೊಂದು ಸಂಸ್ಕಾರ ಅಂಶವಾಗುತ್ತವೆ. ಇವೆರಡೂ ಬೇರೆ-ಬೇರೆಯಾಗಿವೆ.</p>
<p class="Image"><span><img alt="Image_1.jpg" class="frame-1" src="image/Image_1_fmt.jpeg"/></span> </p>
<p class="Text">ಕ್ರಿಯಮಾಣ ಕರ್ಮದ ಫಲ-ಅಂಶದ ದೃಷ್ಟ ಮತ್ತು ಅದೃಷ್ಟ ಎಂಬ ಎರಡು ಭೇದಗಳಾಗುತ್ತವೆ. ಇವುಗಳಲ್ಲಿನ ದೃಷ್ಟದ- ತಾತ್ಕಾಲಿಕ ಹಾಗೂ ಕಾಲಾಂತರಿಕ ಎಂಬ ಎರಡು ಭೇದಗಳಾಗುತ್ತವೆ. ಊಟಮಾಡುತ್ತಿರುವಾಗ ಸಿಗುವ ರಸ, ಆಗುವ ಸುಖ, ಪ್ರಸನ್ನತೆ, ತೃಪ್ತಿ ಇವು ದೃಷ್ಟದ ‘ತಾತ್ಕಾಲಿಕ’ ಫಲವಾಗಿದೆ ಮತ್ತು ಊಟದ ಪರಿಣಾಮದಲ್ಲಿ ಆಯುಸ್ಸು, ಬಲ, ಆರೋಗ್ಯ ಇವುಗಳು ಬೆಳೆಯುವುದು ದೃಷ್ಟದ ‘ಕಾಲಾಂತರಿಕ’ ಫಲವಾಗಿದೆ. ಹೀಗೆಯೇ ಹೆಚ್ಚು ಖಾರ ತಿನ್ನುವ ಸ್ವಭಾವ ಉಳ್ಳವನು ಹೆಚ್ಚು ಖಾರವಾದ ಪದಾರ್ಥಗಳನ್ನು ತಿಂದಾಗ ಅವನಿಗೆ ಸಂತೋಷವಾಗುತ್ತದೆ, ಸುಖಸಿಗುತ್ತದೆ ಹಾಗೂ ಖಾರದ ತೀಕ್ಷ್ಣತೆಯಿಂದ ಬಾಯಿ, ನಾಲಿಗೆ ಉರಿಯುತ್ತದೆ, ಕಣ್ಣು-ಮೂಗಿನಿಂದ ನೀರು ಬರುತ್ತದೆ, ತಲೆಯಲ್ಲಿ ಬೆವರು ಬರುತ್ತದೆ, ಇದು ದೃಷ್ಟದ ‘ತಾತ್ಕಾಲಿಕ’ ಫಲವಾಗಿದೆ. ಕುಪಥ್ಯದ ಕಾರಣ ಪರಿಣಾಮವಾಗಿ ಹೊಟ್ಟೆಯಲ್ಲಿ ಉರಿ ಮತ್ತು ರೋಗ, ದುಃಖಗಳಾಗುವುದು ದೃಷ್ಟದ ‘ಕಾಲಾಂತರಿಕ’ ಫಲವಾಗಿದೆ. </p>
<p class="Text">ಇದೇ ಪ್ರಕಾರ ಅದೃಷ್ಟದ ಲೌಕಿಕ ಮತ್ತು ಪಾರಲೌಕಿಕ ಎಂಬ ಎರಡು ಭೇದಗಳಾಗುತ್ತವೆ. ಬದುಕಿರುವಾಗಲೇ ಫಲ ಸಿಗಲಿ ಎಂಬ ಭಾವದಿಂದ ಯಜ್ಞ, ದಾನ, ತಪಸ್ಸು, ತೀರ್ಥಯಾತ್ರೆ, ವ್ರತ, ಮಂತ್ರಜಪ ಇತ್ಯಾದಿ ಶುಭ ಕರ್ಮಗಳನ್ನು ವಿಧಿ-ವಿಧಾನದಿಂದ ಮಾಡಲಾದರೆ ಮತ್ತು ಅದರ ಯಾವುದೇ ಪ್ರಬಲ ಪ್ರತಿಬಂಧಕ ಇಲ್ಲದಿದ್ದರೆ, ಇಲ್ಲೇ ಪುತ್ರ, ಧನ, ಯಶ, ಪ್ರತಿಷ್ಠೆ ಇತ್ಯಾದಿ ಅನುಕೂಲತೆಯು ಪ್ರಾಪ್ತಿಯಾಗುವುದು ಹಾಗೂ ರೋಗ, ದಾರಿದ್ಯ್ರ ಇತ್ಯಾದಿ ಪ್ರತಿಕೂಲತೆಯ ನಿವೃತ್ತಿ ಆಗುವುದು ಅದೃಷ್ಟದ ಲೌಕಿಕ ಫಲವಾಗಿದೆ.<span class="char-style-override-3">*</span>  ಸತ್ತ ನಂತರ ಸ್ವರ್ಗಾದಿಗಳ ಪ್ರಾಪ್ತಿಯಾಗಲಿ ಈ ಭಾವದಿಂದ ಯಥಾರ್ಥ ವಿಧಿ-ವಿಧಾನದಿಂದ ಮತ್ತು ಶ್ರದ್ಧಾ-ವಿಶ್ವಾಸಪೂರ್ವಕ ಯಜ್ಞ, ದಾನ, ತಪಸ್ಸು ಇತ್ಯಾದಿ ಶುಭ ಕರ್ಮಗಳನ್ನು ಮಾಡಿದರೆ ಸತ್ತನಂತರ ಸ್ವರ್ಗಾದಿ ಲೋಕಗಳ ಪ್ರಾಪ್ತಿಯಾಗುವುದು ಅದೃಷ್ಟದ ಪಾರಲೌಕಿಕ ಫಲವಾಗಿದೆ. ಹೀಗೆಯೇ ದರೋಡೆ ಮಾಡುವುದು, ಕಳ್ಳತನ ಮಾಡುವುದು, ಮನುಷ್ಯನನ್ನು ಕೊಂದು ಬಿಡುವುದು ಇತ್ಯಾದಿ ಅಶುಭ ಕರ್ಮಗಳ ಫಲ ಇಲ್ಲೇ ಸೆರೆವಾಸ, ಜುಲ್ಮಾನೆ, ಗಲ್ಲುಶಿಕ್ಷೆಗಳಾಗುವುದು ಅದೃಷ್ಟದ ಲೌಕಿಕ ಫಲವಾಗಿದೆ ಹಾಗೂ ಪಾಪಗಳ ಕಾರಣ ಸತ್ತ ನಂತರ ನರಕಗಳಿಗೆ ಹೋಗುವುದು, ಪಶು-ಪಕ್ಷಿ, ಕೀಟ-ಪತಂಗ ಇತ್ಯಾದಿಗಳಾಗಿ ಹುಟ್ಟುವುದು ಅದೃಷ್ಟದ ಪಾರಲೌಕಿಕ ಫಲವಾಗಿದೆ. </p>
<p class="Footnotes"><span class="char-style-override-4">*</span> ಇಲ್ಲಿ ದೃಷ್ಟದ ಕಾಲಾಂತರಿಕ ಫಲ ಮತ್ತು ಅದೃಷ್ಟದ ಲೌಕಿಕ ಫಲ-ಎರಡೂ ಫಲಗಳು ಒಂದೇ ರೀತಿಯಾಗಿ ಕಂಡು ಬಂದರೂ ಕೂಡ ಎರಡರಲ್ಲಿ ಅಂತರವಿದೆ. ಕಾಲಾಂತರಿಕ ಫಲವು ನೇರವಾಗಿ ಸಿಗುತ್ತದೆ, ಪ್ರಾರಬ್ಧವಾಗಿ ಅಲ್ಲ; ಆದರೆ ಲೌಕಿಕಫಲವೂ ಪ್ರಾರಬ್ಧವಾಗಿಯೇ ದೊರೆಯುತ್ತದೆ.</p>
<p class="Text">ಪಾಪ-ಪುಣ್ಯದ ಈ ಲೌಕಿಕ ಮತ್ತು ಪಾರಲೌಕಿಕ ಫಲದ ವಿಷಯದಲ್ಲಿ ಇನ್ನೊಂದು ತಿಳಿಯುವ ಮಾತಿದೆ-ಯಾವ ಪಾಪಕರ್ಮಗಳ ಫಲ ಇಲ್ಲೆ ಸೆರೆವಾಸ, ಜಲ್ಮಾನೆ, ಅಪಮಾನ, ನಿಂದೆ, ಇತ್ಯಾದಿಗಳ ರೂಪದಲ್ಲಿ ಭೋಗಿಸಿದೆಯೋ, ಆ ಪಾಪಗಳ ಫಲ ಸತ್ತಮೇಲೆ ಭೋಗಿಸಬೇಕಾಗುವುದಿಲ್ಲ. ಆದರೆ ವ್ಯಕ್ತಿಯ ಪಾಪಗಳು ಎಷ್ಟು ಮಾತ್ರೆಯಲ್ಲಿದ್ದುವು ಮತ್ತು ಅವುಗಳ ಭೋಗ ಎಷ್ಟು ಮಾತ್ರೆಯಲ್ಲಾಯಿತು ಅರ್ಥಾತ್-ಆ ಪಾಪ ಕರ್ಮಗಳ ಫಲ ಅವನು ಪೂರ್ತಿಯಾಗಿ ಭೋಗಿಸಿದನೇ ಅಥವಾ ಅರ್ಧವನ್ನೇ ಭೋಗಿಸಿದನೇ ಇದರ ಪೂರ್ಣವಾದ ಅರಿವು ಮನುಷ್ಯನಿಗೆ ತಿಳಿಯುವುದಿಲ್ಲ; ಏಕೆಂದರೆ, ಮನುಷ್ಯನ ಬಳಿ ಇದರ ಯಾವುದೇ ಅಳತೆ-ತೂಕ ಇಲ್ಲ. ಆದರೆ ಭಗವಂತನಿಗೆ ಇದರ ಪೂರ್ಣ ಅರಿವಿದೆ, ಆದ್ದರಿಂದ ಅವನ ಕಾನೂನಿಗೆ ಅನುಸಾರ ಆ ಪಾಪಗಳ ಫಲವನ್ನು ಇಲ್ಲಿ ಎಷ್ಟು ಅಂಶದಲ್ಲಿ ಕಡಿಮೆ ಭೋಗಿಸಿದನೋ, ಅಷ್ಟನ್ನು ಈ ಜನ್ಮದಲ್ಲಿ ಅಥವಾ ಸತ್ತಬಳಿಕ ಬೋಗಿಸಲೇ ಬೇಕಾಗುವುದು. ಅದಕ್ಕಾಗಿ ಮನುಷ್ಯನು-ನನ್ನ ಪಾಪವಾದರೋ ಕಡಿಮೆ ಇತ್ತು, ಆದರೆ ಶಿಕ್ಷೆ ಹೆಚ್ಚು  ಭೋಗಿಸಬೇಕಾಯಿತು, ಅಥವಾ ನಾನಾದರೋ ಪಾಪ ಮಾಡಿಯೇ ಇಲ್ಲ, ಆದರೆ ಶಿಕ್ಷೆ ನನಗೆ ಸಿಕ್ಕಿತು ಹೀಗೆ ಸಂದೇಹ ಪಡಬಾರದು. ಕಾರಣ-ಇದು ಸರ್ವಜ್ಞ, ಸರ್ವಸುಹೃದ್, ಸರ್ವಸಮರ್ಥ ಭಗವಂತನ ವಿಧಾನವಾಗಿದೆ-ಪಾಪಕ್ಕಿಂತ ಹೆಚ್ಚು  ಶಿಕ್ಷೆ ಯಾರೂ ಭೋಗಿಸುವುದಿಲ್ಲ ಮತ್ತು ದೊರಕಿದ ಶಿಕ್ಷೆಯು ಯಾವುದಾದರು ಪಾಪದ ಫಲವೇ ಆಗಿರುತ್ತದೆ.<span class="char-style-override-3">*</span> </p>
<p class="Footnotes"><span class="char-style-override-4">*</span> ಇದೊಂದು ಕೇಳಿದ ಘಟನೆಯಾಗಿದೆ- ಒಂದು ಊರಿನಲ್ಲಿ ಓರ್ವ ಸಜ್ಜನರು ವಾಸವಾಗಿದ್ದರು. ಅವರ ಮನೆಯ ಮುಂದೆ ಓರ್ವ ಅಕ್ಕಸಾಲಿಗನ ಮನೆ ಇತ್ತು. ಅಕ್ಕಸಾಲಿಗನಲ್ಲಿ ಚಿನ್ನ ಬರುತ್ತಿತ್ತು ಮತ್ತು ಅವನು ಒಡವೆಗಳಾಸಿ ಕೊಡುತ್ತಿದ್ದನು. ಹೀಗೆ ಅವನು ಹಣಗಳಿಸುತ್ತಿದ್ದನು. ಒಂದು ದಿನ ಅವನ ಬಳಿ ಹೆಚ್ಚು ಚಿನ್ನ ಜಮೆಯಾಗಿತ್ತು. ರಾತ್ರಿಯಲ್ಲಿ ಪಹರೆ ಕೊಡುತ್ತಿರುವ ಸೀಪಾಯಿಗೆ ಇದರ ಸುಳಿವು ಸಿಕ್ಕಿತು. ಆ ಕಾವಲುಗಾರನು ರಾತ್ರಿಯಲ್ಲಿ ಆ ಅಕ್ಕಸಾಲಿಗನನ್ನು ಕೊಂದು ಬಿಟ್ಟ ಮತ್ತು ಚಿನ್ನವಿಟ್ಟ ಪೆಟ್ಟಿಗೆಯನ್ನು ಎತ್ತಿಕೊಂಡು ಹೊರಟುಹೋದನು. ಇಷ್ಟರಲ್ಲಿ ಇದಿರು ಮನೆಯ ಸಜ್ಜನನು ಲಘುಶಂಕೆಗಾಗಿ ಎಂದು ಹೊರಗೆ ಬಂದನು. ಅವನು ಪಹರೆಕೊಡುವವನಿಗೆ ಹಿಡಿದುಕೊಂಡು ನೀನು ಈ ಪೆಟ್ಟಿಗೆಯನ್ನು ಹೇಗೆ ಎತ್ತಿಕೊಂಡು ಹೋಗುತ್ತಿರುವೆ ಎಂದು ಹೇಳಿದಾಗ ಕಾವಲುಗಾರನು ಹೇಳಿದನು-ನೀನು ಸುಮ್ಮನಿರು, ಗದ್ದಲಮಾಡಬೇಡ. ಇದರಲ್ಲಿ ನೀನೂ ಸ್ವಲ್ಪ ತೆಗೆದುಕೋ ಉಳಿದುದು ನಾನು ತೆಗೆದುಕೊಳ್ಳವೆ. ಸಜ್ಜನರು ಹೇಳಿದರು-ನಾನು ಹೇಗೆ ತೆಗೆದುಕೊಳ್ಳಲಿ! ನಾನು ಕಳ್ಳನೇನು? ಕಾವಲುಗಾರ ಹೇಳಿದನು-ನೋಡು! ನೀನು ತಿಳಿದುಕೋ, ನನ್ನ ಮಾತನ್ನು ಒಪ್ಪಿಕೋ, ಇಲ್ಲದಿದ್ದರೆ ದುಃಖ ಪಡಬೇಕಾದೀತು. ಆದರೆ ಆ ಸಜ್ಜನರು ಒಪ್ಪಲಿಲ್ಲ. ಆಗ ಕಾವಲುಗಾರನು ಪೆಟ್ಟಿಗೆಯನ್ನು ಕೆಳಗಿಟ್ಟು ಆ ಸಜ್ಜನರನ್ನು ಹಿಡಿದುಕೊಂಡು ಜೋರಾಗಿ ಬಿಗಿಲು ಊದಿದನು. ಬಿಗೀಲು ಕೇಳುತ್ತಲೇ ಬೇರೆ ಕಡೆ ಪಹರೆ ಕೊಡುತ್ತಿರುವವರು ಅಲ್ಲಿಗೆ ಓಡಿ ಬಂದರು. ಅವನು ಎಲ್ಲರಿಗೆ ಹೇಳಿದನು- ಇವನು ಈ ಮನೆಯಿಂದ ಪೆಟ್ಟಿಗೆ ಕದ್ದಿರುವನು. ನಾನು ಹಿಡಿದುಕೊಂಡಿರುವೆ. ಆಗ ಸೀಪಾಯಿಗಳು ಮನೆಯೊಳಗೆ ಹೊಕ್ಕು ನೋಡಿದರೆ ಅಕ್ಕಸಾಲಿಗನು ಸತ್ತು ಬಿದ್ದಿದ್ದನು. ಅವರು ಆ ಸಜ್ಜನರನ್ನು ಹಿಡಿದುಕೊಂಡು ಅವನ ಮೇಲೆ ಕೊಲೆಯ ಮೊಕದ್ದಮೆ ಹೂಡಿದರು. ಕೊರ್ಟಿನಲ್ಲಿ ವಿಚಾರಣೆಯಾದಾಗ ಸಜ್ಜನನು ಹೇಳಿದನು-ನಾನು ಕೊಂದಿಲ್ಲ ಆ ಕಾವಲುಗಾರನೇ ಕೊಂದಿರುವನು. ಎಲ್ಲ ಸೀಪಾಹಿಗಳು ಒಂದಾಗಿದ್ದರು, ಅವರು ಹೇಳಿದರು- ಇಲ್ಲ ಇವನೇ ಕೊಂದಿರುವನು, ನಾವು ರಾತ್ರಿಯಲ್ಲಿ ಸ್ವತಃ ಇವನನ್ನು ಹಿಡಿದ್ದೇವೆ; ಇತ್ಯಾದಿ.</p>
<p class="Footnotes">ಖಟ್ಲೆ ನಡೆಯಿತು. ಕೊನೆಗೆ ಆ ಸಜ್ಜನನಿಗೆ ಫಾಸಿಯ ಶಿಕ್ಷೆಯಾಯಿತು. ಫಾಸಿಯ ತೀರ್ಪು ಕೇಳುತ್ತಲೇ ಆ ಸಜ್ಜನನ ಬಾಯಿಂದ ಈ ಮಾತುಗಳು ಹೊರಟವು-ನೋಡಿ ಸ್ವಾಮಿ! ಇದು ಪೂರ್ಣವಾಗಿ ಅನ್ಯಾಯವಾಗುತ್ತಾ ಇದೆ. ಭಗವಂತನ ಆಸ್ಥಾನದಲ್ಲಿ ಯಾವುದೇ ನ್ಯಾಯವಿಲ್ಲವೇ! ನಾನು ಕೊಂದಿಲ್ಲ, ಆದರೆ ನನಗೆ ಶಿಕ್ಷೆ ಆಗಿದೆ ಮತ್ತು ಯಾರು ಕೊಂದಿರುವನೋ ಅವನು ನಿರಪರಾಧಿ ಎಂದು ಬಿಡುಗಡೆ ಹೊಂದಿರುವನು ಜುಲ್ಮಾನೆಯೂ ಆಗಲಿಲ್ಲ; ಇದು ಅನ್ಯಾಯವಾಗಿದೆ! ಈ ಮಾತುಗಳ ಪ್ರಭಾವ ನ್ಯಾಯಾಧೀಶರ ಮೇಲೆ ಬಿತ್ತು. ನಿಜವಾಗಿ ಇವನು ಸತ್ಯವನ್ನೇ ನುಡಿಯುತ್ತಿರುವನು. ಇದರ ವಿಚಾರಣೆ ಯಾವುದೇ ರೀತಿಯಿಂದ ಸರಿಯಾಗಿ ನಡೆಯಬೇಕು. ಹೀಗೆ ವಿಚಾರ ಮಾಡಿ ನ್ಯಾಯಾಧೀಶರು ಒಂದು ಷಡ್ಯ್ಯಂತ್ರ ರಚಿಸದನು.</p>
<p class="Footnotes">ಬೆಳಗಾಗುತ್ತಲೇ ಓರ್ವವ್ಯಕ್ತಿ ಅಳುತ್ತಾ-ಕಿರುಚುತ್ತಾ ಬಂದು ಹೇಳಿದ-ಸ್ವಾಮಿ! ನನ್ನ ತಮ್ಮನ ಕೊಲೆಯಾಗಿದೆ! ಇದರ ವಿಚಾರಣೆ ಮಾಡಬೇಕು. ಆಗ ನ್ಯಾಯಾಧೀಶರು ಅದೇ ಸೀಪಾಯಿ ಮತ್ತು ಖೈದಿ ಸಜ್ಜನನನ್ನು ಸತ್ತ ವ್ಯಕ್ತಿಯ ಹೆಣವನ್ನು ತರಲು ಕಳಿಸಿದರು. ವ್ಯಕ್ತಿಯ ಹೆಣ ಬಿದ್ದಲ್ಲಿಗೆ ಇವರಿಬ್ಬರೂ ತಲುಪಿದರು. ಮಂಚದ ಮೇಲೆ ಹೆಣದ ಮೇಲೆ ಬಟ್ಟೆ ಹೊದಿಸಿತ್ತು, ರಕ್ತವೂ ಅತ್ತ ಇತ್ತ ಚೆಲ್ಲಿತ್ತು. ಇಬ್ಬರೂ ಆ ಮಂಚವನ್ನೇ ಎತ್ತಿಕೊಂಡು ಹೊರಟರು. ಜೊತೆಯವನು ಸುದ್ದಿ ಮುಟ್ಟಿಸಲು ಮುಂದೆ ಓಡಿ ಹೋದನು. ನಡೆಯುತ್ತಾ ಇರುವಾಗ ಸಿಪಾಯಿಯು ಖೈದೀ ಸಜ್ಜನನ ಬಳಿ ಹೇಳಿದನು-ನೋಡು! ನೀನು ಆ ದಿನ ನನ್ನ ಮಾತನ್ನು ಒಪ್ಪಿಕೊಂಡಿದ್ದರೆ ಚಿನ್ನವೂ ಸಿಗುತ್ತಿತ್ತು, ಫಾಸಿಯೂ ಆಗುತ್ತಿರಲಿಲ್ಲ. ಈಗ ನೋಡಿದೆಯಲ್ಲ ಸತ್ಯದ ಫಲವನ್ನು. ಖೈದಿ ಹೇಳಿದನು-ನಾನಾದರೋ ನನ್ನ ಕೆಲಸವನ್ನು ಸತ್ಯವಾಗಿಯೇ ಮಾಡಿದ್ದೇನೆ. ಫಾಸಿ ಆದರೆ ಆಯಿತು. ಕೊಂದದ್ದು ನೀನು, ಶಿಕ್ಷೆ ನನಗೆ ಅನುಭವಿಸ ಬೇಕಾಯಿತು! ಭಗವಂತನಲ್ಲಿ ನ್ಯಾಯವೇ ಇಲ್ಲ. </p>
<p class="Footnotes">ಮಂಚದ ಮೇಲೆ ಸುಳ್ಳಾಗಿಯೇ ಸತ್ತವನಂತೆ ಮಲಗಿದ್ದ ಮನುಷ್ಯನು ಅವರಿಬ್ಬರ ಮಾತನ್ನು ಕೇಳುತ್ತಿದ್ದನು. ನ್ಯಾಯಾಧೀಶರ ಮುಂದೆ ಮಂಚ ಇರಿಸಿದಾಗ ರಕ್ತದಿಂದ ತೊಯ್ದಿರುವ ಬಟ್ಟೆಯನ್ನು ಸರಿಸಿ ಅವನು ಎದ್ದು ನಿಂತನು ಹಾಗೂ ಅವನು ದಾರಿಯಲ್ಲಿ ಈ ಸಿಪಾಯಿ ಹೇಳಿದುದನ್ನು  ಮತ್ತು ಖೈದಿ ಹೇಳಿದುದನ್ನು ಎಲ್ಲ ವೃತ್ತಾಂತವನ್ನು ನ್ಯಾಯಾಧೀಶರಿಗೆ ತಿಳಿಸಿದನು. ಇದನ್ನು ಕೇಳಿದ ನ್ಯಾಯಾಧೀಶರಿಗೆ ತುಂಬಾ ಆಶ್ಚರ್ಯವಾಯಿತು. ಸೀಪಾಯಿಯೂ ಕೂಡ ಕಂಗಾಲಾದನು. ಸೀಪಾಯಿಯನ್ನು ಹಿಡಿದು ಸೆರೆಯಲ್ಲಿಡಲಾಯಿತು. ಆದರೆ ನ್ಯಾಯಾಧೀಶರಿಗೆ ಮನಸ್ಸಿನಲ್ಲಿ ಸಂತೋಷವಾಗಲಿಲ್ಲ. ಅವರು ಖೈದಿಯನ್ನು ಏಕಾಂತದಲ್ಲಿ ಕರೆಸಿ ಕೇಳಿದರು- ಈ ಖಟ್ಲೆಯಲ್ಲಾದರೋ ನಿನ್ನನ್ನು ನಿರ್ದೋಷಿ ಎಂದು ತಿಳಿಯುತ್ತೇನೆ, ಆದರೆ ಸತ್ಯವಾಗಿ ಹೇಳು! ನೀನು ಈ ಜನ್ಮದಲ್ಲಿ ಯಾರನ್ನಾದರು ಕೊಂದಿರುವೆಯಾ? ಅವನೆಂದ-ಸ್ವಾಮಿ! ತುಂಬಾ ಮೊದಲಿನ ಘಟನೆ. ಓರ್ವ ದುಷ್ಟನಿದ್ದ, ಅವನು ಕದ್ದು- ಅಡಗಿ ನನ್ನ ಮನೆಗೆ ಬಂದು ನನ್ನ ಹೆಂಡತಿಯನ್ನು ಸೇರುತ್ತಿದ್ದನು. ನಾನು ನನ್ನ ಹೆಂಡತಿಗೂ ಅವನಿಗೂ ಬೇರೆ-ಬೇರೆಯಾಗಿ ಕರೆದು ಸಮಜಾಯಿಸಿದೆ. ಆದರೆ ಅವನು ಕೇಳಲಿಲ್ಲ. ಒಂದು ರಾತ್ರಿ ಅವನು ನನ್ನ ಮನೆಯಲ್ಲಿದ್ದನು, ನಾನು ಅಕಸ್ಮಾತ್ತಾಗಿ ಮನೆಗೆ ಹೋದೆ. ನನಗೆ ಸಿಟ್ಟು ಬಂದು ಕತ್ತಿಯಿಂದ ಅವನ ಕತ್ತನ್ನು ಕತ್ತರಿಸಿದೆ ಹಾಗೂ ಮನೆಯ ಹಿಂದಿನ ನದಿಗೆ ಹೆಣ ಎಸೆದುಬಿಟ್ಟೆ. ಈ ಘಟನೆ ಯಾರಿಗೂ ತಿಳಿಯಲಿಲ್ಲ. ಇದನ್ನು ಕೇಳಿದ ನ್ಯಾಯಾಧೀಶರೆಂದರು-ನಿನಗೆ ಈಗ ಫಾಸಿಯಾಗುವುದೇ; ನಾನು ಎಂದೂ ಯಾರಿಂದಲೂ ಲಂಚ ತಿಂದಿಲ್ಲ, ಎಂದೂ ಮೋಸಮಾಡಿಲ್ಲ. ಹಾಗಿರುವಾಗ ನನ್ನ ಕೈಯಿಂದ ಫಾಸಿಯ ತೀರ್ಪು ಹೇಗೆ ಬರೆಯಲ್ಪಟ್ಟಿತು ಎಂದು ಯೋಚಿಸಿದರು. ಈಗ ಸಂತೋಷವಾಯಿತು. ಅದೇ ಪಾಪದ ಫಲ ನಿನಗೆ ಈಗ ಭೋಗಿಸಬೇಕಾದೀತು. ಸೀಪಾಯಿಗೆ ಬೇರೆಯಾಗಿ ಫಾಸಿಯಾದೀತು. </p>
<p class="Footnotes">[ಆ ಸಜ್ಜನರು ಕಳ್ಳ ಸೀಪಾಯಿಯನ್ನು ಹಿಡಿದು ತನ್ನ ಕರ್ತವ್ಯವನ್ನು ಮಾಡಿದ್ದರು. ಆದರೂ ಅವನಿಗೆ ದೊರಕಿದ ಶಿಕ್ಷೆಯು ಅವನ ಕರ್ತವ್ಯ ಪಾಲನೆಯ ಫಲವಾಗಿರದೆ ಅವನು ಹಿಂದೆ ಮಾಡಿದ ಹತ್ಯೆಯ ಫಲವಾಗಿದೆ. ಕಾರಣ-ಮನುಷ್ಯನಿಗೆ ತನ್ನನ್ನು ರಕ್ಷಿಸಿಕೊಳ್ಳುವ ಅಧಿಕಾರವಿದೆ, ಆದರೆ ಕೊಲ್ಲುವ ಅಧಿಕಾರವಿಲ್ಲ. ಕೊಲ್ಲುವ ಅಧಿಕಾರ ರಕ್ಷಕ ಕ್ಷತ್ರಿಯ ರಾಜನದಾಗಿರುತ್ತದೆ. ಆದ್ದರಿಂದ ಕರ್ತವ್ಯ ಪಾಲನೆ ಮಾಡಿದ ಕಾರಣ ಆ ಪಾಪ (ಹತ್ಯೆ)ದ ಫಲ ಅವನಿಗೆ ಇಲ್ಲೇ ಸಿಕ್ಕಿತು, ಪರಲೋಕದ ಭಯಂಕರ ಶಿಕ್ಷೆಯಿಂದ ಅವನ ಬಿಡುಗಡೆಯಾಯಿತು. ಕಾರಣ-ಈ ಲೋಕದಲ್ಲಿ ಭೋಗಿಸಲಾದ ಶಿಕ್ಷೆಯು ಸ್ವಲ್ಪದರಲ್ಲಿಯೇ ಬಿಡುಗಡೆ ಆಗುತ್ತದೆ, ಸ್ವಲ್ಪದರಲ್ಲಿ ಶುದ್ಧಿಯಾಗುತ್ತದೆ; ಇಲ್ಲದಿದ್ದರೆ ಪರಲೋಕದಲ್ಲಿ ಭಾರೀ ಭಯಂಕರ (ಬಡ್ಡಿಸಹಿತ) ಶಿಕ್ಷೆ ಅನುಭವಿಸಬೇಕಾಗುತ್ತದೆ.]</p>
<p class="Footnotes">ಈ ಕಥೆಯಿಂದ-ಮನುಷ್ಯನು ಯಾವಾಗ ಮಾಡಿದ ಪಾಪದ ಫಲ ಯಾವಾಗ ಸಿಗಬಹುದು ಎಂಬುದರ ಸುಳಿವು ಸಿಗಲಾರದು ಎಂದು ತಿಳಿದು ಬರುತ್ತದೆ. ಭಗವಂತನ ವಿಧಾನವು ವಿಚಿತ್ರವಾಗಿದೆ. ಹಳೆಯ ಪುಣ್ಯವು ಪ್ರಬಲವಾಗಿರುವ ತನಕ ಉಗ್ರ ಪಾಪದ ಫಲವೂ ಕೂಡ ತತ್ಕಾಲಸಿಗುವುದಿಲ್ಲ. ‘ಹಳೆಯ ಪುಣ್ಯಗಳು ಮುಗಿದಾಗ ಆ ಪಾಪದ ಸರದಿ ಬರುತ್ತದೆ. ಪಾಪದ ಫಲ (ಶಿಕ್ಷೆ)ವಾದರೋ ಭೋಗಿಸಲೇ ಬೇಕಾಗುತ್ತದೆ, ಬೇಕಾದರೆ ಈ ಜನ್ಮದಲ್ಲಿರಲೀ, ಜನ್ಮಾಂತರದಲ್ಲಿರಲಿ ಭೋಗಿಸಲೇ ಬೇಕಾಗುತ್ತದೆ. </p>
<p class="Footnote-Shloka">ಅವಶ್ಯಮೇವ ಭೋಕ್ತವ್ಯಂ ಕೃತಂ ಕರ್ಮ ಶುಭಾಶಭಮ್ ।</p>
<p class="Footnote-Shloka">ನಾಭುಕ್ತಂ ಕ್ಷೀಯತೇ ಕರ್ಮ ಜನ್ಮಕೋಟಿಶತೈರಪಿ ॥</p>
<p class="Text">ಇದೇ ರೀತಿ ಧನ, ಸಂಪತ್ತು, ಮಾನ, ಆದರ, ಪ್ರಶಂಸೆ, ನಿರೋರಗತೆ ಇತ್ಯಾದಿ ಅನುಕೂಲ ಪರಿಸ್ಥಿತಿಯ ರೂಪದಲ್ಲಿ ಪುಣ್ಯ ಕರ್ಮಗಳ ಫಲ ಎಷ್ಟು ಇಲ್ಲಿ ಭೋಗಿಸಲಾಗಿದೆಯೋ ಅಷ್ಟು ಅಂಶವಾದರೋ ನಷ್ಟವೇ ಆಯಿತು ಮತ್ತು ಎಷ್ಟು ಬಾಕಿ ಉಳಿದಿದೆಯೋ, ಅದನ್ನು ಪರಲೋಕದಲ್ಲಿ ಪುನಃ ಭೋಗಿಸಬಹುದು. ಪುಣ್ಯಕರ್ಮಗಳ ಫಲ ಪೂರ್ಣವಾಗಿ ಇಲ್ಲೇ ಭೋಗಿಸಲ್ಪಟರೆ ಪುಣ್ಯವು ಇಲ್ಲೇ ಮುಗಿದು ಹೋಗಬಹುದು.</p>
<p class="Text">ಕ್ರಿಯಮಾಣ ಕರ್ಮದ ಸಂಸ್ಕಾರ ಅಂಶದ - ಶುದ್ಧ ಹಾಗೂ ಪವಿತ್ರಸಂಸ್ಕಾರ ಮತ್ತು ಅಶುದ್ಧ ಹಾಗೂ ಅಪವಿತ್ರ ಸಂಸ್ಕಾರ ಎಂಬ ಎರಡು ಭೇದಗಳಿವೆ. ಶಾಸ್ತ್ರವಿಹಿತ ಕರ್ಮಮಾಡುವುದರಿಂದ ಉಂಟಾಗುವ ಸಂಸ್ಕಾರಗಳು ಶುದ್ಧ  ಹಾಗೂ ಪವಿತ್ರವಾಗುತ್ತವೆ. ಶಾಸ್ತ್ರ, ನೀತಿ, ಲೋಕಮರ್ಯಾದೆಯ ವಿರುದ್ಧ ಕರ್ಮಮಾಡುವುದರಿಂದ ಉಂಟಾಗುವ ಸಂಸ್ಕಾರಗಳು ಅಶುದ್ಧ ಹಾಗೂ ಅಪವಿತ್ರವಾಗುತ್ತವೆ.</p>
<p class="Text">ಈ ಎರಡೂ ಶುದ್ಧ ಮತ್ತು ಅಶುದ್ಧ ಸಂಸ್ಕಾರಗಳಿಂದ ಸ್ವಭಾವ (ಪ್ರಕೃತಿ-ಅಭ್ಯಾಸ) ಉಂಟಾಗುತ್ತದೆ. ಆ ಸಂಸ್ಕಾರಗಳಲ್ಲಿನ ಅಶುದ್ಧ ಅಂಶವನ್ನು ಸರ್ವಥಾ ನಾಶಮಾಡಿದಾಗ ಸ್ವಭಾವವು ಶುದ್ಧ, ನಿರ್ಮಲ, ಪವಿತ್ರವಾಗುತ್ತದೆ; ಆದರೆ ಹಿಂದೆ ಮಾಡಿದ ಕರ್ಮಗಳಿಂದ ಉಂಟಾದ ಸ್ವಭಾವದಲ್ಲಿ, ಕರ್ಮಗಳ ಭಿನ್ನತೆಯ ಕಾರಣ ಜೀವನ್ಮುಕ್ತ ಪುರುಷರ ಸ್ವಭಾವದಲ್ಲಿಯೂ ಭಿನ್ನತೆ ಇರುತ್ತದೆ. ಈ ವಿಭಿನ್ನ ಸ್ವಭಾವಗಳ ಕಾರಣವೇ ಅವರಿಂದ ವಿಭಿನ್ನ ಕರ್ಮಗಳಾಗುತ್ತವೆ, ಆದರೆ ಆ ಕರ್ಮಗಳು ದೋಷಿಯಾಗದೆ ಸರ್ವಥಾ ಶುದ್ಧವಾಗುತ್ತವೆ. ಆ ಕರ್ಮಗಳಿಂದ ಜಗತ್ತಿಗೆ ಶ್ರೇಯಸ್ಸುಂಟಾಗುತ್ತದೆ. </p>
<p class="Text">ಸಂಸ್ಕಾರ ಅಂಶದಿಂದ ಉಂಟಾದ ಸ್ವಭಾವವು ಒಂದು ದೃಷ್ಟಿಯಿಂದ ಮಹಾನ್ ಪ್ರಬಲವಾಗಿರುತ್ತದೆ-‘ಸ್ವಭಾವೋ ಮೂರ್ಧ್ನಿ ವರ್ತತೇ’. ಆದ್ದರಿಂದ ಅದನ್ನು ಅಳಿಸಲಾಗುವುದಿಲ್ಲ<span class="char-style-override-3">*</span> ಇದೇ ಪ್ರಕಾರ ಬ್ರಾಹ್ಮಣ, ಕ್ಷತ್ರಿಯ, ಇತ್ಯಾದಿ ವರ್ಣಗಳ ಸ್ವಭಾವದಲ್ಲಿ ಕರ್ಮ ಮಾಡುವ ಮುಖ್ಯತೆ ಇರುತ್ತದೆ. ಅದಕ್ಕಾಗಿ ಭಗವಂತನು ಅರ್ಜುನನಲ್ಲಿ-ಯಾವ ಕರ್ಮವನ್ನು ನೀನು ಮೋಹವಶನಾಗಿ ಮಾಡಲು ಬಯಸುವುದಿಲ್ಲವೋ, ಅದನ್ನು ಕೂಡ ತನ್ನ ಸ್ವಾಭಾವಿಕ ಕರ್ಮದಿಂದ ಬಂಧಿತನಾಗಿ ಪರವಶನಾಗಿ ಮಾಡುವಿ ಎಂದು ಹೇಳಿರುವನು. (18/60)</p>
<p class="Footnote-Shloka">* ವ್ಯಾಫ್ರಸ್ತುಷ್ಯತಿ ಕಾನನೇ ಸುಗಹನಾಂ ಸಿಂಹೋ ಗುಹಾಂ ಸೇವತೇ</p>
<p class="Footnote-Shloka">ಹಂಸೋ ವಾಂಛತಿ ಪದ್ಮಿನೀಂ ಕುಸುಮಿತಾಂ ಗೃಧ್ರಃ ಶ್ಮಶಾನೇ ಸ್ಥಲೇ ।</p>
<p class="Footnote-Shloka">ಸಾಧುಃ ಸತ್ಕೃತಿಸಾಧುಮೇವ ಭಜತೇ ನೀಚೋಪಿ  ನೀಚಂ  ಜನಂ  </p>
<p class="Footnote-Shloka">ಯಾಯಸ್ಯ  ಪ್ರಕೃತಿಃ  ಸ್ವಭಾವಜನಿತಾ  ಕೇನಾಪಿ  ನ  ತ್ಯಜ್ಯತೇ ॥</p>
<p class="Footnotes">ಹುಲಿಯು ದಟ್ಟವಾದ ಕಾಡಿನಲ್ಲಿ ಸಂತುಷ್ಟವಾಗಿರುತ್ತದೆ, ಸಿಂಹವು ಗಹನವಾದ ಗುಹೆಯಲ್ಲಿ ವಾಸಿಸುತ್ತದೆ. ಹಂಸವು ಅರಳಿದ ಕಮಲವನ್ನು ಬಯಸುತ್ತದೆ, ಹದ್ದು ಸ್ಮಶಾನ ಭೂಮಿಯಲ್ಲಿ ಇರಲು ಮೆಚ್ಚುತ್ತದೆ, ಸಜ್ಜನರು ಒಳ್ಳೆಯ ಆಚರಣೆಯುಳ್ಳವರಲ್ಲಿ ಮತ್ತು ನೀಚರು ನೀಚ ಜನರಲ್ಲಿ ಇರಲು ಬಯಸುತ್ತಾರೆ. ಸ್ವಭಾವದಿಂದ ಉಂಟಾದ ಯಾರ ಪ್ರಕೃತಿ ಹೇಗೆ ಇದೆಯೋ,  ಆ ಪ್ರಕೃತಿಯನ್ನು ಯಾರೂ ಬಿಡುವುದಿಲ್ಲ-ಇದು ಸತ್ಯವಾಗಿದೆ. </p>
<p class="Text">ಈಗ ಇದರಲ್ಲಿ ವಿಚಾರ ಮಾಡುವಂತಹ ಮಾತೊಂದಿದೆ- ಒಂದು ಕಡೆ ಯಾರೂ ಬಿಡಲಾರದಂತಹ ಸ್ವಭಾವದ ಮಹಾನ್ ಪ್ರಬಲತೆ ಇದೆ, ಮತ್ತೊಂದೆಡೆ ಮನುಷ್ಯನು ಎಲ್ಲವನ್ನು ಮಾಡುವುದರಲ್ಲಿ ಸ್ವತಂತ್ರನಾಗಿದ್ದು ಮನುಷ್ಯ ಜನ್ಮದ ಉದ್ಯೋಗದ ಮಹಾನ್ ಪ್ರಬಲತೆ ಇದೆ. ಆದ್ದರಿಂದ ಇವೆರಡರಲ್ಲಿ ಯಾವುದು ಗೆಲ್ಲುವುದು, ಯಾವುದು ಸೋಲುವುದು? ಇದರಲ್ಲಿ ಸೋಲು ಗೆಲುವಿನ ಪ್ರಶ್ನೆಯೇ ಇಲ್ಲ. ತಮ್ಮ ತಮ್ಮ ಸ್ಥಾನದಲ್ಲಿ ಎರಡೂ ಪ್ರಬಲವಾಗಿವೆ. ಆದರೆ ಇಲ್ಲಿ ಹೇಳಿರುವ ಸ್ವಭಾವ ಬಿಡದಿರುವ ಮಾತು ಜಾತಿವಿಶೇಷ ಸ್ವಭಾವದ ಮಾತಾಗಿದೆ. ತಾತ್ಪರ್ಯ ಜೀವಿಯು ಯಾವ ವರ್ಣದಲ್ಲಿ ಹುಟ್ಟಿರುವನೋ, ಹೇಗೆ ರಜವೀರ್ಯವಿತ್ತೋ, ಅದಕ್ಕನುಸಾರ ಉಂಟಾದ ಯಾವ ಸ್ವಭಾವವಿದೆಯೋ, ಅದನ್ನು ಯಾರೂ ಬದಲಿಸಲಾರರು; ಆದ್ದರಿಂದ ಆ ಸ್ವಭಾವವು ದೋಷಿಯಲ್ಲ, ನಿರ್ದೋಷವಾಗಿದೆ. ಬ್ರಾಹ್ಮಣ ಕ್ಷತ್ರಿಯ ಇತ್ಯಾದಿ ವರ್ಣಗಳ ಯಾವ ಸ್ವಭಾವವಿದೆಯೋ ಆ ಸ್ವಭಾವವು ಬದಲಾಗದು ಮತ್ತು ಬದಲಿಸುವ ಆವಶ್ಯಕತೆಯೂ ಇಲ್ಲ ಹಾಗೂ ಅದನ್ನು ಬದಲಾಯಿಸಲು ಶಾಸ್ತ್ರವೂ ಕೂಡ ಹೇಳುವುದಿಲ್ಲ. ಆದರೆ ಆ ಸ್ವಭಾವದಲ್ಲಿರುವ ಅಶುದ್ಧ-ಅಂಶ (ರಾಗ-ದ್ವೇಷ)ವನ್ನು ಇಲ್ಲವಾಗಿಸುವ ಸಾಮರ್ಥ್ಯವನ್ನು ಭಗವಂತನು ಮನುಷ್ಯನಿಗೆ ಕೊಟ್ಟಿರುವನು. ಆದ್ದರಿಂದ ಯಾವ ದೋಷಗಳಿಂದ ಮನುಷ್ಯನ ಸ್ವಭಾವವು ಅಶುದ್ಧವಾಗಿದೆಯೋ, ಆ ದೋಷಗಳನ್ನು ಇಲ್ಲವಾಗಿಸಿ ಮನುಷ್ಯನು ಸ್ವತಂತ್ರವಾಗಿ ತನ್ನ ಸ್ವಭಾವವನ್ನು ಶುದ್ಧಮಾಡಿಕೊಳ್ಳಬಲ್ಲನು. ಮನುಷ್ಯನು ಬಯಸಿದರೆ ಕರ್ಮಯೋಗದ ದೃಷ್ಟಿಯಿಂದ, ತನ್ನ ಪ್ರಯತ್ನದಿಂದ ರಾಗ-ದ್ವೇಷವನ್ನು ಅಳಿಸಿ ಸ್ವಭಾವವನ್ನು ಶುದ್ಧಮಾಡಿಕೊಳ್ಳಲಿ.<span class="char-style-override-3">+</span> ಬೇಕಾದರೆ ಭಕ್ತಿಯೋಗದ ದೃಷ್ಟಿಯಿಂದ ಸರ್ವಥಾ ಭಗವಂತನಿಗೆ ಶರಣಾಗಿ ತನ್ನ ಸ್ವಭಾವವನ್ನು ಶುದ್ಧ ಮಾಡಿಕೊಳ್ಳಲಿ.<span class="char-style-override-3">*</span> ಈ ಪ್ರಕಾರ ಪ್ರಕೃತಿ (ಸ್ವಭಾವ) ಯ ಪ್ರಬಲತೆಯೂ ಸಿದ್ಧವಾಯಿತು ಮತ್ತು ಮನುಷ್ಯನ ಸ್ವತಂತ್ರತೆಯೂ ಸಿದ್ಧವಾಯಿತು. ತಾತ್ಪರ್ಯ-ಶುದ್ಧ ಸ್ವಭಾವವನ್ನು ಇರಿಸುವುದರಲ್ಲಿ ಪ್ರಕೃತಿಯ ಪ್ರಾಬಲ್ಯವಿದೆ ಹಾಗೂ ಅಶುದ್ಧ ಸ್ವಭಾವವನ್ನು ಅಳಿಸುವುದರಲ್ಲಿ ಮನುಷ್ಯನ ಸ್ವಾತಂತ್ರ್ಯವಿದೆ. </p>
<p class="Footnote-Shloka"><span class="char-style-override-4">+ </span>ಇಂದ್ರಿಯಸ್ಯೇಂದ್ರಿಯಸ್ಯಾರ್ಥೇ ರಾಗದ್ವೇಷೌ ವ್ಯವಸ್ಥಿತೌ । ತಯೋನ್ನ ವಶಮಾಗಚ್ಛೇತ್ತೌ ಹ್ಯಸ್ಯ ಪರಿಪಂಥಿನೌ ॥ </p>
<p class="Footnotes-Right">(ಗೀತಾ 3/34)</p>
<p class="Footnote-Shloka"><span class="char-style-override-4">* </span>ತಮೇವ ಶರಣಂ ಗಚ್ಛ ಸರ್ವಭಾವೇನ ಭಾರತ । ತತ್ಪ್ರಸಾದಾತ್ಪರಾಂ ಶಾಂತಿಂ ಸ್ಥಾನಂ ಪ್ರಾಪ್ಸ್ಯಸಿ ಶಾಶ್ವತವ್ ॥ </p>
<p class="Footnotes-Right">(ಗೀತಾ 18/62)</p>
<p class="Text">ಕಬ್ಬಿಣದ ಖಡ್ಗಕ್ಕೆ ಪರಶುಮಣಿ ಮುಟ್ಟಿದಾಗ ಖಡ್ಗವೇನೋ ಚಿನ್ನದ್ದಾಗುತ್ತದೆ, ಆದರೆ ಅದರ ಹೊಡೆತ, ಅಲಗು, ಆಕಾರ ಇವು ಮೂರೂ ಬದಲಾಗುವುದಿಲ್ಲ. ಈ ಪ್ರಕಾರ ಚಿನ್ನದ್ದಾಗುವುದರಲ್ಲಿ ಪರಶುವಿನ ಪ್ರಧಾನತೆ ಉಳಿಯಿತು ಮತ್ತು ಹೊಡೆತ, ಅಲಗು, ಆಕಾರಗಳಲ್ಲಿ ಖಡ್ಗದ ಪ್ರಧಾನತೆ ಉಳಿಯಿತು. ಹೀಗೆಯೇ ತನ್ನ ಸ್ವಭಾವವನ್ನು ಶುದ್ಧವಾಗಿಸಿಕೊಂಡ ಜನರ ಕರ್ಮಗಳೂ ಸರ್ವಥಾ ಶುದ್ಧವಾಗುತ್ತವೆ. ಆದರೆ ಸ್ವಭಾವವು ಶುದ್ಧವಾದರೂ ಕೂಡ ವರ್ಣ, ಆಶ್ರಮ, ಸಂಪ್ರದಾಯ, ಸಾಧನಾ ಪದ್ಧತಿ, ಮಾನ್ಯತೆ ಇತ್ಯಾದಿಗಳನುಸಾರ ಪರಸ್ಪರ ಅವರ ಕರ್ಮಗಳಲ್ಲಿ ಭಿನ್ನತೆ ಇರುತ್ತದೆ. ಯಾರಾದರು ಬ್ರಾಹ್ಮಣನಿಗೆ ತತ್ತ್ವಬೋಧವಾದ ಮೇಲೆಯೂ ಅವನು ಊಟ-ತಿಂಡಿ ಇತ್ಯಾದಿಗಳಲ್ಲಿ ಪಾವಿತ್ಯ್ರವನ್ನಿಡುವನು ಮತ್ತು ಸ್ವಯಂಪಾಕವನ್ನೇ ಊಟ ಮಾಡುವನು; ಏಕೆಂದರೆ, ಅವನ ಸ್ವಭಾವದಲ್ಲಿ ಪವಿತ್ರತೆ ಇದೆ. ಆದರೆ ಯಾರಾದರು ಹರಿಜನಾದಿ ಸಾಧಾರಣ ವರ್ಣದವರಿಗೆ ತತ್ತ್ವಬೋಧ ಉಂಟಾದರೆ ಅವರು ಊಟ-ತಿಂಡಿಗಳಲ್ಲಿ ಪವಿತ್ರತೆ ಇರಿಸಲಾರರು ಹಾಗೂ ಬೇರೆಯವರ ಎಂಜಲನ್ನೂ ತಿಂದುಬಿಡುವರು; ಏಕೆಂದರೆ ಅವರ ಸ್ವಭಾವವೇ ಹಾಗಿದೆ. ಆದರೆ ಇಂತಹ ಸ್ವಭಾವವು ಅವರಿಗಾಗಿ ದೋಷಿಯಾಗಲಾರದು.</p>
<p class="Text">ಜೀವಿಗೆ ಅಸತ್ತಿನೊಂದಿಗೆ ಸಂಬಂಧ ಬೆಳೆಸುವ ಸ್ವಭಾವವು ಅನಾದಿಕಾಲದಿಂದ ಉಂಟಾಗಿದೆ, ಅದರ ಕಾರಣದಿಂದ ಅವನು ಜನ್ಮ-ಮರಣದ ಚಕ್ರದಲ್ಲಿ ಬಿದ್ದಿರುವನು ಮತ್ತು ಪದೇ-ಪದೇ ಉಚ್ಚ-ನೀಚ ಯೋನಿಗಳಲ್ಲಿ ಹುಟ್ಟುತ್ತಾನೆ. ಆ ಸ್ವಭಾವವನ್ನು ಮನುಷ್ಯನು ಶುದ್ಧವಾಗಿಸಬಲ್ಲನು. ಅಥಾತ್-ಅದರಲ್ಲಿರುವ ಕಾಮನೆ, ಮಮತೆ, ತಾದಾತ್ಮ್ಯವನ್ನು ಅಳಿಸಬಲ್ಲನು. ಕಾಮನೆ, ಮಮತೆ, ತಾದಾತ್ಮ್ಯ ಅಳಿದುಹೋದ ಮೇಲೆ ಉಳಿಯುವ ಸ್ವಭಾವವು ದೋಷಿಯಾಗಿರುವುದಿಲ್ಲ. ಅದಕ್ಕಾಗಿ ಆ ಸ್ವಭಾವನ್ನು ಅಳಿಸುವುದಲ್ಲ ಮತ್ತು ಅಳಿಸುವ ಆವಶ್ಯಕತೆಯೂ ಇಲ್ಲ.</p>
<p class="Text">ಮನುಷ್ಯನು ಅಹಂಕಾರದ ಆಶ್ರಯ ಬಿಟ್ಟು ಸರ್ವಥಾ ಭಗವಂತನಿಗೆ ಶರಣಾದಾಗ, ಕಬ್ಬಿಣವು ಪರಶುಮಣಿಯ ಸ್ಪರ್ಶದಿಂದ ಚಿನ್ನವಾಗುವಂತೆ ಅವನ ಸ್ವಭಾವವು ಶುದ್ಧವಾಗುತ್ತದೆ. ಸ್ವಭಾವವು ಶುದ್ಧವಾಗುವುದರಿಂದ ಮತ್ತೆ ಅವನ ಸ್ವಭಾವಜ ಕರ್ಮಗಳನ್ನು ಮಾಡುತ್ತಿದ್ದರೂ ದೋಷಿ ಹಾಗೂ ಪಾಪಿಯಾಗುವುದಿಲ್ಲ (18/47). ಪೂರ್ಣವಾಗಿ ಭಗವಂತನಿಗೆ ಶರಣಾದ ಮೇಲೆ ಭಕ್ತನಿಗೆ ಪ್ರಕೃತಿಯೊಂದಿಗೆ ಯಾವುದೇ ಸಂಬಂಧ ಇರುವುದಿಲ್ಲ. ಬಳಿಕ ಭಕ್ತನ ಜೀವನದಲ್ಲಿ ಭಗವಂತನ ಸ್ವಭಾವವು ಕೆಲಸಮಾಡುತ್ತದೆ. ಭಗವಂತನು ಸಮಸ್ತ ಪ್ರಾಣಿಗಳ ಸುಹೃದ್ ಆಗಿದ್ದಾನೆ. <span class="char-style-override-5">‘ಸುಹೃದಂ ಸರ್ವಭೂತಾನಾಮ್’</span> (5/29) ಭಕ್ತನೂ ಸಮಸ್ತ ಪ್ರಾಣಿಗಳ ಸುಹೃದ್ ಆಗಿ ಹೋಗುತ್ತಾನೆ <span class="char-style-override-5">‘ಸುಹೃದಃ ಸರ್ವದೇಹಿನಾಮ್’</span> (ಶ್ರೀಮದ್ಭಾಗ 3/25/21).</p>
<p class="Text">ಇದೇ ರೀತಿ ಕರ್ಮಯೋಗದ ದೃಷ್ಟಿಯಿಂದ ಮನುಷ್ಯನು ರಾಗ-ದ್ವೇಷವನ್ನು ಅಳಿಸಿಬಿಟ್ಟಾಗ ಅವನ ಸ್ವಭಾವದ ಶುದ್ಧಿಯಾಗುತ್ತದೆ. ಅದರಿಂದ ತನ್ನ ಸ್ವಾರ್ಥದ ಭಾವವು ಅಳಿದುಹೋಗಿ ಕೇವಲ ಜಗತ್ತಿನ ಹಿತದ ಭಾವವು ತಾನಾಗಿ ಉಂಟಾಗುತ್ತದೆ. ಭಗವಂತನ ಸ್ವಭಾವವು ಪ್ರಾಣಿಮಾತ್ರರ ಹಿತವನ್ನು ಮಾಡುವುದು ಇರುವಂತೆ, ಅವನ ಸ್ವಭಾವವು ಪ್ರಾಣಿಮಾತ್ರರ ಹಿತವನ್ನು ಮಾಡುವುದಾಗುತ್ತದೆ. ಅವನ ಎಲ್ಲ ಚೇಷ್ಟೆಗಳು ಪ್ರಾಣಿ ಮಾತ್ರರ ಹಿತದಲ್ಲಿ ಉಂಟಾದಾಗ ಅವನಿಗೆ ಭಗವಂತನ ಸರ್ವಭೂತ ಸುಹೃತ್ ಶಕ್ತಿಯೊಂದಿಗೆ ಏಕತೆ ಉಂಟಾಗುತ್ತದೆ. ಅವನ ಆ ಸ್ವಭಾವದಲ್ಲಿ ಭಗವಂತನ ಸುಹೃತ್-ಶಕ್ತಿಯು ಕಾರ್ಯ ಮಾಡತೊಡಗುತ್ತದೆ.</p>
<p class="Text">ವಾಸ್ತವವಾಗಿ ಭಗವಂತನ ಆ ಸರ್ವಭೂತಸುಹೃತ್- ಶಕ್ತಿಯು ಎಲ್ಲ ಮನುಷ್ಯರಿಗೆ ಒಂದೇ ರೀತಿಯಾಗಿ ತೆರೆದಿಟ್ಟಿದೆ; ಆದರೆ ತನ್ನ ಅಹಂಕಾರ ಮತ್ತು ರಾಗ-ದ್ವೇಷದ ಕಾರಣ ಆ ಶಕ್ತಿಯಲ್ಲಿ ಅಡ್ಡಿಯುಂಟಾಗುತ್ತದೆ, ಅರ್ಥಾತ್ ಆ ಶಕ್ತಿಯು ಕಾರ್ಯಮಾಡುವುದಿಲ್ಲ. ಮಹಾ ಪುರುಷರಲ್ಲಿ ಅಹಂಕಾರ (ವ್ಯಕ್ತಿತ್ವ) ಮತ್ತು ರಾಗ-ದ್ವೇಷ ಇರುವುದಿಲ್ಲ ಅದಕ್ಕಾಗಿ ಅವರಲ್ಲಿ ಈ ಶಕ್ತಿಯು ಕಾರ್ಯ ಮಾಡತೊಡಗುತ್ತದೆ.</p>
<p class="Image"><span><img alt="Image_2.jpg" class="frame-1" src="image/Image_2_fmt.jpeg"/></span> </p>
<p class="Text">	ಮನುಷ್ಯನು ಅನೇಕ ಜನ್ಮದಲ್ಲಿ ಮಾಡಿರುವ ಕರ್ಮ (ಫಲ-ಅಂಶ ಮತ್ತು ಸಂಸ್ಕಾರ ಅಂಶ)ಗಳು ಅಂತಃಕರಣದಲ್ಲಿ ಸಂಗ್ರಹಿತವಾಗಿರುತ್ತವೆ, ಅವನ್ನು ಸಂಚಿತ ಕರ್ಮವೆಂದು ಹೇಳುತ್ತಾರೆ. ಅವುಗಳಲ್ಲಿ ಫಲ-ಅಂಶದಿಂದ ‘ಪ್ರಾರಬ್ಧ’ ಉಂಟಾಗುತ್ತದೆ ಮತ್ತು ಸಂಸ್ಕಾರ-ಅಂಶದಿಂದ ಸ್ಫುರಣೆ ಉಂಟಾಗುತ್ತದೆ. ಆ ಸ್ಫುರಣೆಗಳಲ್ಲಿಯೂ ವರ್ತಮಾನದಲ್ಲಿ ಮಾಡಿರುವ ಯಾವ ಹೊಸ ಕ್ರಿಯಮಾಣ ಕರ್ಮಗಳು ಸಂಚಿತದಲ್ಲಿ ಸೇರುತ್ತವೋ, ಪ್ರಾಯಶಃ ಅವುಗಳದ್ದೇ ಸ್ಫುರಣೆ ಆಗುತ್ತದೆ. ಎಂದಾದರು ಸಂಚಿತದಲ್ಲಿ ಸೇರಿರುವ ಹಳೆಯ ಕರ್ಮಗಳ ಸ್ಫುರಣೆಯೂ ಉಂಟಾಗುತ್ತದೆ.<span class="char-style-override-3">* </span>ಯಾವುದಾದರು  ಪಾತ್ರೆಯಲ್ಲಿ ಮೊದಲಿಗೆ ಈರುಳ್ಳಿ ಹಾಕಿ ಅದರ ಮೇಲೆ ಕ್ರಮವಾಗಿ ಗೋದಿ, ಕಡಲೆ, ರಾಗಿ, ಅಕ್ಕಿ ಹಾಕಿದರೆ, ತೆಗೆಯುವಾಗ ಯಾವುದು ಕೊನೆಗೆ ಹಾಕಿದೆಯೋ ಅದೇ (ಅಕ್ಕಿ) ಮೊದಲಿಗೆ ಹೊರಕ್ಕೆ ಬಂದೀತು, ಆದರೆ ನಡುವಿನಲ್ಲಿ ಆಗಾಗ ಈರುಳ್ಳಿಯ ಫಾಟು ಬಂದೀತು. ಆದರೆ ಈ ದೃಷ್ಟಾಂತ ಪೂರ್ಣವಾಗಿ ಹೊಂದುವುದಿಲ್ಲ; ಏಕೆಂದರೆ ಈರುಳ್ಳಿ, ಗೋದಿ ಇತ್ಯಾದಿಗಳು ಸಾವಯವ ಪದಾರ್ಥವಾಗಿವೆ ಮತ್ತು ಸಂಚಿತ ಕರ್ಮಗಳು ನಿರವಯವಾಗಿವೆ. ಈ ದೃಷ್ಟಾಂತವು-ಹೊಸ ಕ್ರಿಯಮಾಣ ಕರ್ಮಗಳ ಸ್ಫುರಣೆಗಳು ಹೆಚ್ಚಾಗುತ್ತವೆ ಮತ್ತು ಆಗಾಗ ಹಳೇಯ ಕರ್ಮಗಳ ಕೂಡ ಸ್ಫುರಣೆ ಉಂಟಾಗುತ್ತವೆ ಎಂದು ಕೇವಲ ಇಷ್ಟೇ ಅಂಶದಲ್ಲಿ ತಿಳಿಸಲಿಕ್ಕಾಗಿ ಕೊಡಲಾಗಿದೆ. </p>
<p class="Footnotes"><span class="char-style-override-4">*</span> ಸ್ಫುರಣೆಯು ಸಂಚಿತಕ್ಕನುಸಾರ ಮತ್ತು ಪ್ರಾರಬ್ಧಕ್ಕನುಸಾರವೂ ಆಗುತ್ತದೆ. ಸಂಚಿತಕ್ಕನುಸಾರ ಉಂಟಾಗುವ ಸ್ಪುರಣೆಯು ಮನುಷ್ಯನನ್ನು ಕರ್ಮ ಮಾಡಲು ಬಾಧ್ಯವಾಗಿಸುವುದಿಲ್ಲ. ಆದರೆ ಸಂಚಿತದ ಸ್ಫುರಣೆಯಲ್ಲಿಯೂ ರಾಗ-ದ್ವೇಷಗಳು ಉಂಟಾದರೆ ಆದು ‘ಸಂಕಲ್ಪ’ವಾಗಿ ಮನುಷ್ಯನನ್ನು ಕರ್ಮ ಮಾಡಲು ಬಾಧ್ಯವಾಗಿಸುತ್ತದೆ. ಪ್ರಾರಬ್ಧಕ್ಕನುಸಾರ ಉಂಟಾಗುವ ಸ್ಫುರಣೆಯು (ಫಲ-ಭೋಗಿಸಲು) ಮನುಷ್ಯನನ್ನು ಕರ್ಮ ಮಾಡಲು ಬಾಧ್ಯ ಮಾಡುತ್ತದೆ; ಆದರೆ ಅದು ವಿಹಿತ ಕರ್ಮ ಮಾಡಲೆಂದೇ ಬಾಧ್ಯವಾಗಿಸುತ್ತದೆ, ನಿಷಿದ್ಧ ಕರ್ಮ ಮಾಡಲು ಇಲ್ಲ. ಕಾರಣ-ವಿವೇಕ ಪ್ರಧಾನ ಮನುಷ್ಯ ಶರೀರವು ನಿಷಿದ್ಧಕರ್ಮ ಮಾಡಲು ಇರುವುದಲ್ಲ. ಆದ್ದರಿಂದ ತನ್ನ ವಿವೇಕ ಶಕ್ತಿಯನ್ನು ಪ್ರಬಲಗೊಳಿಸಿ ನಿಷಿದ್ಧವನ್ನು ತ್ಯಾಗ ಮಾಡುವ ಹೊಣೆಗಾರಿಕೆ ಮನುಷ್ಯನ ಮೇಲಿದೆ ಮತ್ತು ಹೀಗೆ ಮಾಡುವುದರಲ್ಲಿ ಅವನು ಸ್ವತಂತ್ರವಾಗಿದ್ದಾನೆ. </p>
<p class="Text">ಇದೇ ರೀತಿ ನಿದ್ದೆ ಬಂದಾಗ ಅದರಲ್ಲಿಯೂ ಸ್ಫುರಣೆ ಉಂಟಾಗುತ್ತದೆ. ನಿದ್ದೆಯಲ್ಲಿ ಜಾಗ್ರತ್ ಅವಸ್ಥೆಯು ಅದುಮಿ ಹೋದ ಕಾರಣ ಸಂಚಿತದ ಆ ಸ್ಫುರಣೆಯು ಸ್ವಪ್ನರೂಪದಿಂದ ಕಂಡು ಬರುತ್ತದೆ, ಅದಕ್ಕೇ ಸ್ವಪ್ನಾವಸ್ಥೆ ಎಂದು ಹೇಳುತ್ತಾರೆ.<span class="char-style-override-4">*</span> ಸ್ವಪ್ನಾವಸ್ಥೆಯಲ್ಲಿ ಬುದ್ಧಿಯ ಎಚ್ಚರಿಕೆ ಇಲ್ಲದ ಕಾರಣ ಕ್ರಮ, ವ್ಯತಿಕ್ರಮ, ಅನುಕ್ರಮ ಇವು ಇರುವುದಿಲ್ಲ. ಹೇಗೆಂದರೆ ನಗರ ದಿಲ್ಲಿಯ ಕಾಣುತ್ತದೆ ಹಾಗೂ ಪೇಟೆ ಮುಂಬಾಯಿಯ ಕಾಣುತ್ತದೆ ಮತ್ತು ಅಂಗಡಿಗಳು ಕೊಲ್ಕತ್ತೆಯದು ಕಾಣುತ್ತವೆ. ಯಾರೋ ಜೀವಿತ ಮನುಷ್ಯ ಕಾಣುತ್ತಾನೆ ಅಥವಾ ಯಾರೋ ಸತ್ತಿರುವ ಮನುಷ್ಯನೊಂದಿಗೆ ಭೇಟೆಯಾಗುತ್ತದೆ, ಮಾತು ಕತೆ ನಡೆಯುತ್ತದೆ ಇತ್ಯಾದಿ.</p>
<p class="Footnotes"><span class="char-style-override-4">* </span>ಜಾಗ್ರತ್-ಅವಸ್ಥೆಯಲ್ಲಿಯೂ ಜಾಗ್ರತ್, ಸ್ವಪ್ನ ಮತ್ತು ಸುಷುಪ್ತಿ ಎಂಬ ಮೂರೂ ಅವಸ್ಥೆಗಳಿರುತ್ತವೆ; ಹೇಗೆ-ಮನುಷ್ಯನು ಜಾಗ್ರತ್-ಅವಸ್ಥೆಯಲ್ಲಿ ತುಂಬಾ ಎಚ್ಚರವಾಗಿ ಕೆಲಸಮಾಡಿದರೆ ಇದು ಜಾಗ್ರತದಲ್ಲಿ ಜಾಗ್ರತ್-ಅವಸ್ಥೆಯಾಗಿದೆ. ಜಾಗ್ರತ್ ಅವಸ್ಥೆಯಲ್ಲಿ ಯಾವ ಕೆಲಸ ಮಾಡುತ್ತಾನೋ, ಆ ಕೆಲಸವಲ್ಲದೆ ಅಚಾನಕ ಬೇರೆ ಸ್ಫುರಣೆ ಉಂಟಾದರೆ ಅದು ಜಾಗ್ರತ್ದಲ್ಲಿ ಸ್ವಪ್ನ ಅವಸ್ಥೆಯಾಗಿದೆ. ಜಾಗ್ರತ್ ಅವಸ್ಥೆಯಲ್ಲಿ ಎಂದಾದರು ಕೆಲಸ ಮಾಡುತ್ತಿರುವಾಗಲೂ ಆ ಕೆಲಸದ ಹಾಗೂ ಹಿಂದಿನ ಕರ್ಮಗಳ ಯಾವುದೇ ಸ್ಫುರಣೆಯಾಗುವುದಿಲ್ಲ, ಪೂರ್ಣವಾಗಿ ವೃತ್ತಿರಹಿತ ಅವಸ್ಥೆ ಉಂಟಾಗುತ್ತದೆ, ಆದು ಜಾಗ್ರತ್ದಲ್ಲಿ ಸುಷುಪ್ತಿ ಅವಸ್ಥೆಯಾಗಿದೆ. </p>
<p class="Footnotes">ಕರ್ಮ ಮಾಡುವವೇಗ ಹೆಚ್ಚಿರುವುದರಿಂದ ಜಾಗ್ರತ್ ಅವಸ್ಥೆಯಲ್ಲಿ ಜಾಗ್ರತ್ ಮತ್ತು ಸ್ವಪ್ನ ಅವಸ್ಥೆಗಳಾದರೋ ಹೆಚ್ಚಾಗಿರುತ್ತವೆ, ಆದರೆ ಸುಷುಪ್ತಿ ಅವಸ್ಥೆ ತುಂಬಾ ಕಡಿಮೆ ಇರುತ್ತದೆ. ಯಾರಾದರು ಸಾಧಕನು ಜಾಗ್ರತದ ಸ್ವಾಭಾವಿಕ ಸುಷುಪ್ತಿಯನ್ನು ಸ್ಥಾಯಿಯಾಗಿಸಿಕೊಂಡರೆ ಅವನ ಸಾಧನೆ ತುಂಬಾ ತೀವ್ರವಾದೀತು; ಏಕೆಂದರೆ, ಜಾಗ್ರತ್ ಸುಷುಪ್ತಿಯಲ್ಲಿ  ಸಾಧಕನಿಗೆ ಪರಮಾತ್ಮನೊಂದಿಗೆ ನಿರಾವರಣರೂಪದಿಂದ ಸ್ವತಃ ಸಂಬಂಧವಿರುತ್ತದೆ. ಹಾಗಂತ ಸುಷುಪ್ತಿ-ಅವಸ್ಥೆಯಲ್ಲಿಯೂ ಪ್ರಪಂಚದ ಸಂಬಂಧ ಕಡಿದು ಹೋಗುತ್ತದೆ; ಆದರೆ ಬುದ್ಧಿ-ವೃತ್ತಿಯು ಅಜ್ಞಾನದಲ್ಲಿ ಲೀನವಾಗುವುದರಿಂದ ಸ್ವರೂಪದ ಸ್ಪಷ್ಟ ಅನುಭವವಾಗುವುದಿಲ್ಲ. ಜಾಗ್ರತ್-ಸುಷುಪ್ತಿಯಲ್ಲಿ ಬುದ್ಧಿ ಜಾಗ್ರತ್ ಇರುವುದರಿಂದ ಸ್ವರೂಪದ ಸ್ಪಷ್ಟ ಅನುಭವವಾಗುತ್ತದೆ. </p>
<p class="Footnotes">ಈ ಜಾಗ್ರತ್-ಸುಷುಪ್ತಿಯೂ ಸಮಾಧಿಗಿಂತಲೂ ವಿಲಕ್ಷಣವಾಗಿದೆ; ಏಕೆಂದರೆ, ಇದು ಸ್ವತಃ ಆಗುತ್ತದೆ ಮತ್ತು ಸಮಾಧಿಯಲ್ಲಿ ಅಭ್ಯಾಸದ ಮೂಲಕ ವೃತ್ತಿಗಳನ್ನು ಏಕಾಗ್ರ ಹಾಗೂ ನಿರುದ್ಧ ಮಾಡಬೇಕಾಗುತ್ತದೆ. ಅದಕ್ಕಾಗಿ ಸಮಾಧಿಯಲ್ಲಿ ಪುರುಷಾರ್ಥವು ಜೊತೆಯಲ್ಲಿರುವ ಕಾರಣ ಶರೀರದಲ್ಲಿ ಸ್ಥಿತಿ ಇರುತ್ತದೆ; ಆದರೆ ಜಾಗ್ರತ್-ಸುಷಪ್ತಿಯಲ್ಲಿ ಅಭ್ಯಾಸ ಮತ್ತು ಅಹಂಕಾರವಿಲ್ಲದೆ ವೃತ್ತಿಗಳು ತಾನಾಗಿ ನಿರುದ್ಧವಾದ ಕಾರಣ ಸ್ವರೂಪದಲ್ಲಿ ಸ್ಥಿತಿ ಉಂಟಾಗುತ್ತದೆ, ಅರ್ಥಾತ್-ಸ್ವರೂಪದ ಅನುಭವವಾಗುತ್ತದೆ. </p>
<p class="Text">ಜಾಗ್ರತ್ ಅವಸ್ಥೆಯಲ್ಲಿ ಪ್ರತಿಯೋರ್ವ ಮನುಷ್ಯನ ಮನದಲ್ಲಿ ಅನೇಕ ರೀತಿಯ ಸ್ಫುರಣೆಗಳು ಆಗುತ್ತಿರುತ್ತವೆ. ಜಾಗ್ರತ್ ಅವಸ್ಥೆಯಲ್ಲಿ ಶರೀರ, ಇಂದ್ರಿಯಗಳು, ಮನಸ್ಸಿನ ಮೇಲಿನ ಬುದ್ಧಿಯ ಅಧಿಕಾರ ದೂರವಾದಾಗ ಮನುಷ್ಯನು ಮನ ಬಂದಂತೆ ಮಾತಾಡತೊಡಗುತ್ತಾನೆ. ಈ ರೀತಿಯ ಉಚಿತ-ಅನುಚಿತದ ವಿಚಾರ ಮಾಡುವ ಶಕ್ತಿಯು ಕೆಲಸ ಮಾಡದೆ ಇರುವುದರಿಂದ ಅವನನ್ನು ನೇರವಾಗಿ ಹುಚ್ಚನೆಂದು ಹೇಳುತ್ತಾರೆ. ಆದರೆ ಯಾರಿಗೆ ಶರೀರ, ಇಂದ್ರಿಯಗಳು, ಮನಸ್ಸಿನ ಮೇಲೆ ಬುದ್ಧಿಯ ಅಧಿಕಾರವಿರುತ್ತದೋ, ಅವನು ಉಚಿತವೆನಿಸಿದ್ದನ್ನೆ ಮಾತಾಡುತ್ತಾನೆ ಮತ್ತು ಅನುಚಿತವೆಂದು ತಿಳಿದುದನ್ನು ಮಾತಾಡುವುದಿಲ್ಲ. ಬುದ್ಧಿಯು ಎಚ್ಚರವಾಗಿರುವುದರಿಂದ ಅವನು ಜಾಗರೂಕವಾಗಿರುತ್ತಾನೆ; ಅದಕ್ಕಾಗಿ ಅವನು ‘ಚತುರಹುಚ್ಚ’ ನಾಗಿದ್ದನೆ. </p>
<p class="Text">ಈ ಪ್ರಕಾರ ಮನುಷ್ಯನು ಪರಮಾತ್ಮನ ಪ್ರಾಪ್ತಿಮಾಡಿಕೊಳ್ಳುವ ತನಕ ಅವನು ಸ್ಫುರಣೆಗಳಿಂದ ಬದುಕುಳಿಯಲಾರನು. ಪರಮಾತ್ಮನ ಪ್ರಾಪ್ತಿಯಾದಮೇಲೆ ಕೆಟ್ಟ ಸ್ಫುರಣೆಗಳು ಪೂರ್ಣವಾಗಿ ಇಲ್ಲವಾಗುತ್ತವೆ. ಅದಕ್ಕಾಗಿ ಜೀವನ್ಮುಕ್ತ ಮಹಾಪುರುಷನ ಮನಸ್ಸಿನಲ್ಲಿ ಅಪವಿತ್ರ ಕೆಟ್ಟ ವಿಚಾರ ಎಂದೂ ಬರುವುದೇ ಇಲ್ಲ. ಅವನದೆಂದು ಹೇಳಿಕೊಳ್ಳುವ ಶರೀರದಲ್ಲಿ ಪ್ರಾರಬ್ಧವಶ (ವ್ಯಾಧಿ ಇತ್ಯಾದಿ ಕಾರಣವಶ) ಎಂದಾದರು ಎಚ್ಚರ ತಪ್ಪುವುದು, ಉನ್ಮಾದ ಇತ್ಯಾದಿ ಉಂಟಾದರೂ ಕೂಡ ಅವನು ಶಾಸ್ತ್ರನಿಷಿದ್ಧವಾಗಿ ಮಾತಾಡುವುದಿಲ್ಲ ಮತ್ತು ಶಾಸ್ತ್ರನಿಷಿದ್ಧ ಏನನ್ನು ಮಾಡುವುದಿಲ್ಲ; ಏಕೆಂದರೆ, ಅಂತಃ ಕರಣವು ಶುದ್ಧವಾದ್ದರಿಂದ ಶಾಸ್ತ್ರನಿಷಿದ್ಧ ಮಾತಾಡುವುದು, ಅಥವಾ ಮಾಡುವುದು ಅವನ ಸ್ವಭಾವದಲ್ಲಿ ಇರುವುದಿಲ್ಲ.</p>
<p class="Image"><span><img alt="Image_3.jpg" class="frame-1" src="image/Image_3_fmt.jpeg"/></span> </p>
<p class="Text">ಸಂಚಿತದಲ್ಲಿನ ಯಾವ ಕರ್ಮಗಳು ಫಲಕೊಡಲು ಸಮ್ಮುಖ ವಾಗುತ್ತವೋ ಆ ಕರ್ಮಗಳನ್ನು ಪ್ರಾರಬ್ಧ ಕರ್ಮಗಳೆಂದು ಹೇಳುತ್ತಾರೆ.<span class="char-style-override-3">+</span> ಪ್ರಾರಬ್ಧ ಕರ್ಮಗಳ ಫಲವಾದರೋ ಅನುಕೂಲ ಅಥವಾ ಪ್ರತಿಕೂಲ ಪರಿಸ್ಥಿತಿಯ ರೂಪದಲ್ಲಿ ಮುಂದೆ ಬರುತ್ತದೆ; ಆದರೆ ಆ ಪ್ರಾರಬ್ಧ ಕರ್ಮಗಳನ್ನು ಭೋಗಿಸಲಿಕ್ಕಾಗಿ ಪ್ರಾಣಿಗಳಲ್ಲಿ </p>
<p class="Footnotes"><span class="char-style-override-4">+</span> <span class="char-style-override-5">‘ಪ್ರಕರ್ಷೇಣ ಆರಬ್ಧಃ ಪ್ರಾರಬ್ಧಃ’</span> ಅರ್ಥಾತ್-ಚೆನ್ನಾದ ರೀತಿಯಿಂದ ಫಲಕೊಡಲು ಪ್ರಾರಂಭವಾಗಿರುವುದು ‘ಪ್ರಾರಬ್ಧ’ವಾಗಿದೆ.</p>
<p class="Text">(1) ಸ್ವೆಚ್ಛಾಪೂರ್ವಕ, (2) ಅನಿಚ್ಛಾ (ದೈವೇಚ್ಛಾ) ಪೂರ್ವಕ, (3) ಪರೇಚ್ಛಾ ಪೂರ್ವಕ ಎಂಬ ಮೂರು ಪ್ರಕಾರದ ಪ್ರವೃತ್ತಿ ಇರುತ್ತದೆ. ಉದಾಹರಣೆಗೆ-</p>
<p class="Text">(1) ಯಾರೋ ವ್ಯಾಪಾರಿಯು ಸಾಮಾನು ಖರೀದಿಸಿದ ಅದರಲ್ಲಿ ಲಾಭವಾಯಿತು. ಹೀಗೆಯೇ ಬೇರೆಯಾರೋ ವ್ಯಾಪಾರಿಯು ಸಾಮಾನು ಖರೀದಿಸಿದ ಅದರಲ್ಲಿ ನಷ್ಟ ಉಂಟಾಯಿತು. ಇವರಿಬ್ಬರಲ್ಲಿಯೂ ಲಾಭವಾಗುವುದು, ನಷ್ಟವಾಗುವುದಾರೋ ಅವರ ಶುಭಾ-ಶುಭಕರ್ಮಗಳಿಂದಾದ ಪ್ರಾರಬ್ಧದ ಫಲವಾಗಿದೆ; ಆದರೆ ಸಾಮಾನು ಖರೀದಿಸುವುದರಲ್ಲಿ ಅವರ ಪ್ರವೃತ್ತಿ ಸ್ವೆಚ್ಛಾಪೂರ್ವಕವೇ ಆಗಿದೆ.</p>
<p class="Text">(2) ಯಾರೋ ಸಜ್ಜನರು ಎಲ್ಲಿಗೋ ಹೋಗುತ್ತಿದ್ದರು, ದಾರಿಯಲ್ಲಿ ನದಿಗೆ ನೆರೆ ಬಂದು ಪ್ರವಾಹದಲ್ಲಿ ಒಂದು ಹಣದ ಪೆಟ್ಟಿಗೆ ತೇಲಿ ಬಂತು; ಸಜ್ಜನರು ಅದನ್ನು ಎತ್ತಿಕೊಂಡರು. ಹೀಗೆಯೇ ಯಾರೋ ಸಜ್ಜನರು ಎಲ್ಲಿಗೋ ಹೋಗುತ್ತಿರುವಾಗ ಅವರ ಮೇಲೆ ಮರದ ಟೊಂಗೆಯೊಂದು ಬಿದ್ದು ಪೆಟ್ಟಾಯಿತು. ಇವರಿಬ್ಬರಿಗೂ ಹಣ ಸಿಗುವುದು, ಏಟಾಗುವುದು ಅವರ ಶುಭಾ-ಶುಭಕರ್ಮಗಳಿಂದ ಉಂಟಾದ ಪ್ರಾರಬ್ಧದ ಫಲವಾಗಿದೆ; ಆದರೆ ಹಣದ ಪೆಟ್ಟಿಗೆ ಸಿಗುವುದು, ಮರದ ಟೊಂಗೆ ಬೀಳುವುದು ಈ ಪ್ರವೃತ್ತಿ ಅನಿಚ್ಛಾ (ದೈವೇಚ್ಛೆ) ಪೂರ್ವಕವಾಗಿದೆ.</p>
<p class="Text">(3) ಯಾರೋ ಶ್ರೀಮಂತ ವ್ಯಕ್ತಿಯು ಯಾವುದೋ ಮಗುವನ್ನು ದತ್ತು ತೆಗೆದುಕೊಂಡನು, ಅರ್ಥಾತ್-ಅವನನ್ನು ಪುತ್ರರೂಪದಿಂದ ಸ್ವೀಕರಿಸಿದನು. ಅದರಿಂದ ಶ್ರೀಮಂತನ ಎಲ್ಲ ಸಂಪತ್ತು ಆ ಮಗುವಿಗೆ ದೊರೆಯಿತು. ಹೀಗೆಯೇ ಕಳ್ಳರು ಯಾರದೋ ಧನವನ್ನು ದೋಚಿದರು. ಇವೆರಡರಲ್ಲಿ ಮಗುವಿಗೆ ಸಂಪತ್ತು ಸಿಗುವುದು ಮತ್ತು ಕಳ್ಳತನದಿಂದ ಹಣ ಹೊರಟುಹೋಗುವುದು ಅವರ ಶುಭಾ-ಶುಭಕರ್ಮಗಳಿಂದ ಉಂಟಾದ ಪ್ರಾರಬ್ದದ ಫಲವಾಗಿದೆ; ಆದರೆ ದತ್ತು ತೆಗೆದುಕೊಳ್ಳುವುದು ಹಾಗೂ ಕಳ್ಳತನವಾಗುವುದು-ಈ ಪ್ರವೃತ್ತಿ ಪರೇಚ್ಛೆಯಿಂದ ಆಗಿದೆ. </p>
<p class="Text">ಇಲ್ಲಿ ಇನ್ನೊಂದು ಮಾತನ್ನು ತಿಳಿದುಕೊಳ್ಳಬೇಕು- ಕರ್ಮಗಳ ಫಲ ಕರ್ಮವಾಗಿರದೆ ‘ಪರಿಸ್ಥಿತಿ’ ಯಾಗಿರುತ್ತದೆ, ಅರ್ಥಾತ್- ಪ್ರಾರಬ್ಧ ಕರ್ಮಗಳ ಫಲವು ಪರಿಸ್ಥಿತಿಯ ರೂಪದಲ್ಲಿ ಮುಂದೆ ಬರುತ್ತದೆ. ಹೊಸ (ಕ್ರಿಯಮಾಣ) ಕರ್ಮವನ್ನು ಪ್ರಾರಬ್ಧದ ಫಲವೆಂದು ತಿಳಿದರೆ ಮತ್ತೆ ‘ಹೀಗೆ ಮಾಡು, ಹೀಗೆ ಮಾಡಬೇಡ’ ಈ ಶಾಸ್ತ್ರದ, ಹಿರಿಯರ ವಿಧಿ-ನಿಷೇಧ ನಿರರ್ಥಕವಾದೀತು. ಇನ್ನೊಂದು ಮಾತು-ಮೊದಲು ಹೇಗೆ ಕರ್ಮಗಳನ್ನು ಮಾಡಿದ್ದೇವೋ ಅವುಗಳಿಗನುಸಾರ ಜನ್ಮವಾದೀತು ಮತ್ತು ಅವುಗಳಿಗನುಸಾರ ಕರ್ಮಗಳಾಗುವುದು ಎಂದಾದರೆ ಆ ಕರ್ಮಗಳು ಪುನಃ ಮುಂದಕ್ಕೆ ಹೊಸ ಕರ್ಮ ಹುಟ್ಟುಹಾಕೀತು, ಅದರಿಂದ ಈ ಕರ್ಮ ಪರಂಪರೆಯ ನಡೆಯುತ್ತಾ ಇದ್ದೀತು ಅರ್ಥಾತ್- ಇದರ ಕೊನೆ ಎಂದೂ ಆಗಲಾರದು. </p>
<p class="Text">ಪ್ರಾರಬ್ಧ ಕರ್ಮದಿಂದ ದೊರೆಯುವ ಫಲದ-ಪ್ರಾಪ್ತ ಫಲ ಮತ್ತು ಅಪ್ರಾಪ್ತ ಫಲ ಎಂಬ ಎರಡು ಭೇದಗಳಿವೆ. ಪ್ರಾಣಿಗಳ ಮುಂದೆ ಈಗ ಬಂದಿರುವ ಅನುಕೂಲ ಅಥವಾ ಪ್ರತಿಕೂಲ ಪರಿಸ್ಥಿತಿಯು ‘ಪ್ರಾಪ್ತ’ ಫಲವಾಗಿದೆ. ಇದೇ ಜನ್ಮದಲ್ಲಿ ಭವಿಷ್ಯ ದಲ್ಲಿ ಬರಲಿರುವ ಅನುಕೂಲ ಅಥವಾ ಪ್ರತಿಕೂಲ ಪರಿಸ್ಥಿತಿಯು ‘ಅಪ್ರಾಪ್ತ’ ಫಲವಾಗಿದೆ.</p>
<p class="Text">ಕ್ರಿಯಮಾಣ ಕರ್ಮಗಳ ಯಾವ ಫಲ-ಅಂಶ ಸಂಚಿತದಲ್ಲಿ ಜಮೆಯಾಗಿರುತ್ತದೋ ಅದೇ ಪ್ರಾರಬ್ಧವಾಗಿ ಅನುಕೂಲ, ಪ್ರತಿಕೂಲ, ಮಿಶ್ರಿತ ಪರಿಸ್ಥಿತಿಗಳ ರೂಪದಲ್ಲಿ ಮನುಷ್ಯನ ಮುಂದೆ ಬರುತ್ತದೆ. ಆದ್ದರಿಂದ ಸಂಚಿತ ಕರ್ಮಗಳಿರುವ ತನಕ ಪ್ರಾರಬ್ಧ ಆಗುತ್ತಾ ಇರುತ್ತದೆ ಮತ್ತು ಪ್ರಾರಬ್ಧವು ಪರಿಸ್ಥಿತಿಯ ರೂಪದಲ್ಲಿ ಪರಿಣತವಾಗುತ್ತಾ ಇರುತ್ತದೆ. ಈ ಪರಿಸ್ಥಿತಿಯು ಮನುಷ್ಯನಿಗೆ ಸುಖೀ-ದುಃಖೀ ಆಗಲು ಬಾಧ್ಯವಾಗಿಸುವುದಿಲ್ಲ. ಸುಖೀ-ದುಃಖಿಯಾಗುವುದರಲ್ಲಿ ಪರಿವರ್ತನಶೀಲ ಪರಿಸ್ಥಿತಿಯೊಂದಿಗೆ ಸಂಬಂಧ ಬೆಳೆಸುವುದೇ ಮುಖ್ಯಕಾರಣವಾಗಿದೆ. ಪರಿಸ್ಥಿತಿಯೊಂದಿಗೆ ಸಂಬಂಧ ಬೆಳೆಸುವುರಲ್ಲಿ, ಅಥವಾ ಬೆಳೆಸದಿರುವುದರಲ್ಲಿ ಈ ಮನುಷ್ಯನು ಸರ್ವಥಾ ಸ್ವಾಧೀನನಾಗಿದ್ದಾನೆ, ಪರಾಧೀನನಲ್ಲ. ಪರಿವರ್ತನಶೀಲ ಪರಿಸ್ಥಿತಿಯೊಂದಿಗೆ ತನ್ನ ಸಂಬಂಧವನ್ನು ಒಪ್ಪಿಕೊಳ್ಳುವ ಅವಿವೇಕೀ ಮನುಷ್ಯನು ಸುಖೀ-ದುಃಖೀ ಆಗುತ್ತಲೇ ಇರುತ್ತಾನೆ. ಆದರೆ ಪರಿಸ್ಥಿತಿಯೊಂದಿಗೆ ಸಂಬಂಧವನ್ನು ಒಪ್ಪಿಕೊಳ್ಳದಿರುವ ವಿವೇಕೀ ಪುರುಷನು ಎಂದಿಗೂ ಸುಖೀ-ದುಃಖಿಯಾಗುವುದಿಲ್ಲ; ಆದ್ದರಿಂದ ಅವನ ಸ್ಥಿತಿ ತಾನಾಗಿಯೇ ಸಾಮ್ಯಾವಸ್ಥೆಯಲ್ಲಿರುತ್ತದೆ, ಅದು ಅವನ ಸ್ವರೂಪವೇ ಆಗಿದೆ.</p>
<p class="Text">ಕರ್ಮಗಳಲ್ಲಿ ಮನುಷ್ಯನ ಪ್ರಾರಬ್ಧದ ಪ್ರಧಾನತೆ ಇದೆಯೋ ಅಥವಾ ಪರುಷಾರ್ಥದ್ದೊ? ಅಥವಾ ಪ್ರಾರಬ್ಧ ಬಲಿಷ್ಠವಾಗಿದೆಯೋ, ಪುರುಷಾರ್ಥವೋ? ಈ ವಿಷಯದಲ್ಲಿ ಅನೇಕ ಶಂಕೆಗಳು ಉಂಟಾಗುತ್ತವೆ. ಅವುಗಳ ಸಮಾಧಾನಕ್ಕಾಗಿ ಮೊದಲಿಗೆ ಪ್ರಾರಬ್ಧ ಮತ್ತು ಪುರುಷಾರ್ಥ ಎಂದರೇನು? ಇದನ್ನು ತಿಳಿದುಕೊಳ್ಳುವ ಅಗತ್ಯವಿದೆ. </p>
<p class="Text">ಮನುಷ್ಯನಲ್ಲಿ ಒಂದು ಧನದ, ಎರಡನೇ ಧರ್ಮದ, ಮೂರನೇ ಭೋಗದ ಮತ್ತು ನಾಲ್ಕನೇ ಮುಕ್ತಿಯ ಹೀಗೆ ನಾಲ್ಕು ರೀತಿಯ ಬಯಕೆಗಳು ಇರುತ್ತವೆ. ಪ್ರಚಲಿತ ಭಾಷೆಯಲ್ಲಿ ಇವೇ ನಾಲ್ಕಕ್ಕೆ ಅರ್ಥ, ಧರ್ಮ, ಕಾಮ, ಮೋಕ್ಷ ಎಂಬ ಹೆಸರುಗಳಿಂದ ಹೇಳಲಾಗುತ್ತದೆ-</p>
<p class="Text">(1) <span class="char-style-override-5">ಅರ್ಥ-</span>ಧನಕ್ಕೆ ಅರ್ಥವೆಂದು ಹೇಳುತ್ತಾರೆ. ಆ ಧನವು ಸ್ಥಾವರ ಮತ್ತು ಜಂಗಮ ಎಂಬ ಎರಡು ರೀತಿಯಿಂದ ಇರುತ್ತದೆ. ಚಿನ್ನ, ಬೆಳ್ಳಿ, ಹಣ, ಭೂಮಿ, ಸಂಪತ್ತು, ಮನೆ ಇವುಗಳು ಸ್ಥಾವರವಾಗಿದೆ ಮತ್ತು ಹಸು, ಎಮ್ಮೆ, ಕುದುರೆ, ಕುರಿ, ಆಡು ಇವುಗಳು ಜಂಗಮವಾಗಿದೆ. </p>
<p class="Text">(2) <span class="char-style-override-5">ಧರ್ಮ-</span>ಸಕಾಮ ಅಥವಾ ನಿಷ್ಕಾಮ ಭಾವದಿಂದ ಮಾಡಲಾಗುವ ಯಜ್ಞ, ತಪಸ್ಸು, ದಾನ, ವ್ರತ, ತೀರ್ಥ ಇವುಗಳನ್ನು ‘ಧರ್ಮ’ ವೆಂದು ಹೇಳುತ್ತಾರೆ. </p>
<p class="Text">(3) <span class="char-style-override-5">ಕಾಮ-</span>ಸಾಂಸಾರಿಕ ಸುಖಭೋಗಗಳಿಗೆ ‘ಕಾಮ’ ವೆಂದು ಹೇಳುತ್ತಾರೆ. ಆ ಸುಖ ಭೋಗವು-ಶಬ್ದ, ಸ್ಪರ್ಶ, ರೂಪ, ರಸ, ಗಂಧ, ಮಾನ, ದೊಡ್ಡಸ್ತಿಕೆ, ವಿಶ್ರಾಂತಿ ಎಂಬ ಎಂಟು ವಿಧವಾಗಿರುತ್ತದೆ. </p>
<p class="Text">(ಕ) <span class="char-style-override-5">ಶಬ್ದ-</span>ಶಬ್ದವು ವರ್ಣಾತ್ಮಕ ಮತ್ತು ಧ್ವನ್ಯಾತ್ಮಕ ಎಂದು ಎರಡು ವಿಧದಿಂದಿರುತ್ತದೆ. ವ್ಯಾಕರಣ, ಕೋಶ, ಸಾಹಿತ್ಯ, ಕಾದಂಬರೀ, ಗಲ್ಪ, ಕಥೆ ಇತ್ಯಾದಿ ವರ್ಣಾತ್ಮಕ ಶಬ್ದಗಳಾಗಿವೆ.<span class="char-style-override-3">*</span> ಚರ್ಮ, ತಂತಿ ಮತ್ತು ಊದುವುದು ಹೀಗೆ ಮೂರು ವಾದ್ಯ ಮತ್ತು ತಾಳದ ಅರ್ಧ ವಾದ್ಯ ಈ ಮುರೂವರೆ ಪ್ರಕಾರದ ವಾದ್ಯಗಳು ‘ಧ್ವನ್ಯಾತ್ಮಕ’ ಶಬ್ದವನ್ನು ಪ್ರಕಟಿಸುತ್ತವೆ.<span class="char-style-override-3">+ </span>ಈ ವರ್ಣಾತ್ಮಕ ಮತ್ತು ಧ್ವನ್ಯಾತ್ಮಕ ಶಬ್ದಗಳನ್ನು ಕೇಳುವುದರಿಂದ ಉಂಟಾಗುವ ಸುಖವು ಶಬ್ದದ ಸುಖವಾಗಿದೆ. </p>
<p class="Footnotes"><span class="char-style-override-4">*</span> ವರ್ಣಾತ್ಮಕ ಶಬ್ದಗಳಲ್ಲಿಯೂ-ಶೃಂಗಾರ, ಹಾಸ್ಯ, ಕರಣ, ಕೌದ್ರ, ವೀರ ಭಯಾನಕ, ಬೀಭತ್ಸ, ಅದ್ಭುತ, ಶಾಂತ ಮತ್ತು ವಾತ್ಸಲ್ಯ ಎಂಬ ಹತ್ತು ರಸಗಳಿರುತ್ತವೆ. ಈ ಹತ್ತೂ ರಸಗಳು ಚಿತ್ತ ದ್ರವಿತ ವಾಗುವುದರಿಂದ ಉಂಟಾಗುತ್ತವೆ. ಈ ಹತ್ತೂ ರಸಗಳ ಉಪಯೋಗ ಭಗವಂತನಿಗಾಗಿ ಮಾಡಲಾದರೆ ಇವೆಲ್ಲ ರಸಗಳು ಶ್ರೇಯಸ್ಸು ಮಾಡುವಂತ ಹವುಗಳಾಗುತ್ತವೆ ಮತ್ತು ಇವುಗಳಿಂದ ಸುಖಭೋಗಿಸಿದರೆ ಇವೆಲ್ಲ ರಸಗಳು ಪತನವಾಗಿಸುವಂತಹವುಗಳಾಗುತ್ತವೆ. </p>
<p class="Footnotes"><span class="char-style-override-4">+</span> ಡೋಲು, ತಬಲಾ, ಮೃದಂಗ, ಪಖವಾಜ್ ಇತ್ಯಾದಿ ಚರ್ಮದ; ಸಿತಾರ, ಸಾರಂಗಿ, ಪಿಟೀಲು, ವೀಣೆ ಇತ್ಯಾದಿ ತಂತಿಯ; ಹಾರ್ಮೋನಿಯಂ, ಕೊಳಲು, ಪೂಂಗಿ ಇತ್ಯಾದಿ ಗಾಳಿಯ; ತಾಳ, ಚಿಟಿಕೆ, ಇತ್ಯಾದಿ ತಾಳ ವಾದ್ಯಗಳಿರುತ್ತವೆ. </p>
<p class="Text">(ಖ) ಸ್ವರ್ಶ-ಪತ್ನೀ, ಪುತ್ರ, ಮಿತ್ರ ಇವುಗಳೊಂದಿಗೆ ಸೇರುವುದರಿಂದ ಹಾಗೂ ತಂಪಾದ, ಬಿಸಿಯಾದ, ಕೋಮಲ ಮುಂತಾದವುಗಳಿಂದ ಅರ್ಥಾತ್-ಅವುಗಳು ತ್ವಚೆಯೊಂದಿಗೆ ಸಂಯೋಗವಾದಾಗ ಉಂಟಾಗುವ ಸುಖವು ಸ್ಪರ್ಶಸುಖವಾಗಿದೆ.</p>
<p class="Text">(ಗ) <span class="char-style-override-5">ರೂಪ-</span>ಕಣ್ಣುಗಳಿಂದ ಆಟ, ತಮಾಷೆ, ಸೀನೇಮಾ, ಡೊಂಬರಾಟ, ವನ, ಪರ್ವತ, ಸರೋವರ, ಮನೆ ಇತ್ಯಾದಿಗಳ ಸೌಂದರ್ಯವನ್ನು ನೋಡಿ ಉಂಟಾಗುವ ಸುಖವು ರೂಪದ ಸುಖವಾಗಿದೆ. </p>
<p class="Text">(ಘ) <span class="char-style-override-5">ರಸ-</span>ಮಧುರ (ಸಿಹೀ) ಅಮ್ಲ(ಹುಳಿ) ಲವಣ (ಉಪ್ಪು) ಕಟು (ಕಹಿ) ತಿಕ್ತ (ಖಾರ) ಮತ್ತು ಕಷಾಯ (ಒಗರು) ಈ ಆರು ರಸಗಳನ್ನು ತಿನ್ನುವಾಗ ಉಂಟಾಗುವ ಸುಖವು ರಸದ ಸುಖವಾಗಿದೆ. </p>
<p class="Text">(ಙ) <span class="char-style-override-5">ಗಂಧ-</span>ಮೂಗಿನಿಂದ ಅತ್ತರು, ಪರಿಮಳದ ಎಣ್ಣೆ, ಹೂವು, ಕಸ್ತೂರಿ ಇತ್ಯಾದಿ ಸುಗಂಧವುಳ್ಳ ಮತ್ತು ಬೆಳ್ಳುಳ್ಳಿ, ಈರುಳ್ಳಿ ಇತ್ಯಾದಿ ದುರ್ಗಂದವುಳ್ಳ ಪದಾರ್ಥಗಳನ್ನು ಮೂಸುವುದರಿಂದ ಉಂಟಾಗುವ ಸುಖವು ಗಂಧದ ಸುಖವಾಗಿದೆ.</p>
<p class="Text">(ಚ) <span class="char-style-override-5">ಮಾನ-</span>ಶರೀರದ ಆದರ-ಸತ್ಕಾರವಾಗುವುದರಿಂದ ಉಂಟಾಗುವ ಸುಖವು ಮಾನದ ಸುಖವಾಗಿದೆ. </p>
<p class="Text">(ಛ)ದೊಡ್ಡಸ್ತಿಕೆ-ಹೆಸರಿನ ಪ್ರಶಂಸೆ, ಹೊಗಳಿಕೆಯಿಂದ ಆಗುವ ಸುಖವು ದೊಡ್ಡಸ್ತಿಕೆಯ ಸುಖವಾಗಿದೆ.</p>
<p class="Text">(ಜ) <span class="char-style-override-5">ವಿಶ್ರಾಂತಿ-</span>ಶರೀರದಿಂದ ಪರಿಶ್ರಮಪಡದೆ, ಅರ್ಥಾತ್-ಏನೂ ಕೆಲಸವಿಲ್ಲದೆ ಮಲಗಿಕೊಂಡಿರುವುದರಿಂದ ಸಿಗುವ ಸುಖವು ವಿಶ್ರಾಂತಿಯ ಸುಖವಾಗಿದೆ. </p>
<p class="Text">(4) <span class="char-style-override-5">ಮೋಕ್ಷ-</span> ಆತ್ಮಸಾಕ್ಷಾತ್ಕಾರ, ತತ್ತ್ವಜ್ಞಾನ, ಶ್ರೇಯಸ್ಸು, ಉದ್ಧಾರ, ಮುಕ್ತಿ, ಭಗವದ್ದರ್ಶನ, ಭಗವತ್ಪ್ರೇಮ ಇವುಗಳ ಹೆಸರು ಮೋಕ್ಷವಾಗಿದೆ. </p>
<p class="Text">ಈ ನಾಲ್ಕರಲ್ಲಿ (ಅರ್ಥ, ಧರ್ಮ, ಕಾಮ, ಮೋಕ್ಷ) ನೋಡಿದರೆ ಅರ್ಥ ಮತ್ತು ಧರ್ಮ ಎರಡೇ ಪರಸ್ಪರ ಒಂದು- ಮತ್ತೊಂದನ್ನು ವೃದ್ಧಿಯಾಗಿಸುವಂತಹುದು, ಅರ್ಥಾತ್- ಅರ್ಥದಿಂದ ಧರ್ಮದ ಹಾಗೂ ಧರ್ಮದಿಂದ ಅರ್ಥದ ವೃದ್ಧಿಯಾಗುತ್ತದೆ. ಆದರೆ ಧರ್ಮವನ್ನು ಕಾಮನಾಪೂರ್ತಿಗಾಗಿ ಮಾಡಲಾದರೆ ಆ ಧರ್ಮವೂ ಕೂಡ ಕಾಮನಾಪೂರ್ತಿ ಮಾಡಿ ನಾಶವಾಗುತ್ತದೆ ಮತ್ತು ಅರ್ಥವನ್ನು ಕಾಮನಾಪೂರ್ತಿಯಲ್ಲಿ ತೊಡಗಿಸಿದರೆ ಆ ಅರ್ಥವೂ ಕೂಡ ಕಾಮನಾಪೂರ್ತಿಗೈದು ನಾಶವಾಗುತ್ತದೆ. ತಾತ್ಪರ್ಯ-ಕಾಮನೆಯು ಧರ್ಮ ಮತ್ತು  ಅರ್ಥವನ್ನು ತಿಂದುಬಿಡುತ್ತದೆ. ಅದಕ್ಕಾಗಿ ಗೀತೆಯಲ್ಲಿ ಭಗವಂತನು ಕಾಮನೆಯನ್ನು ‘ಮಹಾಶನ’ (ತುಂಬಾ ತಿನ್ನುವವ) ಎಂದು ತಿಳಿಸುತ್ತಾ ಅದರ ತ್ಯಾಗದ ಮಾತನ್ನು ವಿಶೇಷವಾಗಿ ಹೇಳಿರುವನು (3/37ರಿಂದ 43).</p>
<p class="Text">ಧರ್ಮದ ಅನುಷ್ಠಾನವನ್ನು ಕಾಮನೆಯ ತ್ಯಾಗಗೈದು ಮಾಡಲಾದರೆ ಅದು ಅಂತಃಕರಣವನ್ನು ಶುದ್ಧಮಾಡಿ ಮುಕ್ತವಾಗಿಸುತ್ತದೆ. ಹೀಗೆಯೇ ಧನವನ್ನು ಕಾಮನೆಯ ತ್ಯಾಗಗೈದು ಬೇರೆಯವರ ಉಪಕಾರದಲ್ಲಿ, ಹಿತದಲ್ಲಿ, ಸುಖದಲ್ಲಿ ಖರ್ಚುಮಾಡಿದರೆ ಅದೂ ಕೂಡ ಅಂತಃಕರಣವನ್ನು ಶುದ್ಧಗೊಳಿಸಿ ಮುಕ್ತವಾಗಿಸುತ್ತದೆ. </p>
<p class="Text">ಅರ್ಥ, ಧರ್ಮ, ಕಾಮ, ಮೋಕ್ಷ-ಈ ನಾಲ್ಕರಲ್ಲಿ ‘ಅರ್ಥ’ (ಧನ) ಮತ್ತು ‘ಕಾಮ’ (ಭೋಗ)ದ ಪ್ರಾಪ್ತಿಯಲ್ಲಿ ಪ್ರಾರಬ್ಧದ ಪ್ರಾಮುಖ್ಯತೆ ಹಾಗೂ ಪುರುಷಾರ್ಥದ ಗೌಣತೆ ಇದೆ ಹಾಗೂ ‘ಧರ್ಮ’ ಮತ್ತು ‘ಮೋಕ್ಷ’ದಲ್ಲಿ ಪುರುಷಾರ್ಥದ ಪ್ರಾಮುಖ್ಯತೆ ಹಾಗೂ ಪ್ರಾರಬ್ಧದ ಗೌಣತೆ ಇದೆ. ಪ್ರಾರಬ್ಧ ಮತ್ತು ಪುರುಷಾರ್ಥ-ಎರಡರ ಕ್ಷೇತ್ರಗಳು ಬೇರೆ-ಬೇರೆಯಾಗಿವೆ. ಎರಡೂ ತಮ್ಮ-ತಮ್ಮ ಕ್ಷೇತ್ರದಲ್ಲಿ ಪ್ರಧಾನವಾಗಿವೆ. ಅದಕ್ಕಾಗಿ ಹೇಳಲಾಗಿದೆ-</p>
<p class="Shlok">ಸಂತೋಷಸ್ತ್ರಿಷು ಕರ್ತವ್ಯಃ ಸ್ವದಾರೇ ಭೋಜನೇ ಧನೇ ।</p>
<p class="Shlok">ತ್ರಿಷು ಚೈವ ನ ಕರ್ತವ್ಯಃ ಸ್ವಾಧ್ಯಾಯೇ ಜಪದಾನಯೋಃ ॥</p>
<p class="Text">ಅರ್ಥಾತ್- ತನ್ನ ಪತ್ನೀ, ಪುತ್ರ, ಪರಿವಾರ, ಭೋಜನ ಮತ್ತು ಧನದಲ್ಲಾದರೋ ಸಂತೋಷ ಪಡಬೇಕು ಹಾಗೂ ಸ್ವಾಧ್ಯಾಯ, ಪಾರಾಯಣೆ-ಪೂಜೆ, ನಾಮ-ಜಪ, ಕೀರ್ತನ ಮತ್ತು ದಾನದಲ್ಲಿ ಎಂದೂ ಸಂತೋಷ ಪಡಬಾರದು (ಎಂದೂ ತೃಪ್ತನಾಗಬಾರದು). ತಾತ್ಪರ್ಯ-ಪ್ರಾರಬ್ಧದ ಫಲ-ಧನ ಮತ್ತು ಭೋಗದಲ್ಲಾದರೋ ಸಂತೋಷ ಪಡಬೇಕು; ಏಕೆಂದರೆ, ಅವು ಪ್ರಾರಬ್ಧಕ್ಕನುಸಾರ ಎಷ್ಟು ಸಿಗಬೇಕೋ, ಅಷ್ಟೇ ಸಿಗಬಹುದು, ಅದಕ್ಕಿಂತ ಹೆಚ್ಚು ಸಿಗಲಾರವು. ಆದರೆ ಧರ್ಮದ ಅನುಷ್ಠಾನ ಮತ್ತು ತನ್ನ ಶ್ರೇಯಸ್ಸನ್ನು ಮಾಡಿಕೊಳ್ಳುವುದರಲ್ಲಿ ಎಂದೂ ಸಂತೋಷ ಪಡಬಾರದು; ಏಕೆಂದರೆ, ಇದು ಹೊಸ ಪುರುಷಾರ್ಥವಾಗಿದೆ ಹಾಗೂ ಇದೇ ಪುರುಷಾರ್ಥಕ್ಕಾಗಿ ಮನುಷ್ಯ ಶರೀರ ದೊರೆತಿದೆ. </p>
<p class="Text">ಕರ್ಮದ ಶುಭ (ಪುಣ್ಯ) ಮತ್ತು ಅಶುಭ (ಪಾಪ) ಎಂಬ ಎರಡು ಭೇದಗಳಿವೆ. ಶುಭ ಕರ್ಮದ ಫಲ ಅನುಕೂಲ ಪರಿಸ್ಥಿತಿಯು ಪ್ರಾಪ್ತವಾಗುವುದು ಮತ್ತು ಅಶುಭಕರ್ಮಗಳ ಫಲ ಪ್ರತಿಕೂಲ ಪರಿಸ್ಥಿತಿ ಪ್ರಾಪ್ತವಾಗುವುದು. ಕರ್ಮಗಳು ಹೊರಗಿನಿಂದ ಮಾಡಲಾಗುತ್ತವೆ, ಅದಕ್ಕಾಗಿ ಆ ಕರ್ಮಗಳ ಫಲವೂ ಕೂಡ ಹೊರಗಿನ ಪರಿಸ್ಥಿತಿಯ ರೂಪದಲ್ಲೇ ಪ್ರಾಪ್ತವಾಗುತ್ತವೆ, ಆದರೆ ಆ ಪರಿಸ್ಥಿತಿಗಳಿಂದ ಆಗುವ ಸುಖ-ದುಃಖಗಳು ಒಳಗೆ ಆಗುತ್ತವೆ. ಅದಕ್ಕಾಗಿ ಆ ಪರಿಸ್ಥಿತಿಗಳಲ್ಲಿ ಸುಖೀ ಹಾಗೂ ದುಃಖಿಯಾಗುವುದು ಶುಭಾ-ಶುಭಕರ್ಮಗಳ ಅರ್ಥಾತ್-ಪ್ರಾರಬ್ಧದ ಫಲವಾಗಿರದೆ ತನ್ನ ಮೂರ್ಖತೆಯ ಫಲವಾಗಿದೆ. ಆ ಮೂರ್ಖತೆ ಹೊರಟು ಹೋದರೆ, ಭಗವಂತನಮೇಲೆ<span class="char-style-override-3">*</span> ಅಥವಾ ಪ್ರಾರಬ್ಧದ ಮೇಲೆ<span class="char-style-override-3">+</span> ವಿಶ್ವಾಸ ಉಂಟಾದರೆ ಅತಿ ಪ್ರತಿಕೂಲ ಪರಿಸ್ಥಿತಿ ಬಂದಾಗಲೂ ಕೂಡ ಚಿತ್ತದಲ್ಲಿ ಪ್ರಸನ್ನತೆ ಆದೀತು, ಹರ್ಷವಾದೀತು. ಕಾರಣ-ಪ್ರತಿಕೂಲ ಪರಿಸ್ಥಿತಿಯಲ್ಲಿ ಪಾಪಗಳು ಇಲ್ಲವಾಗುತ್ತವೆ, ಮುಂದೆ ಪಾಪ ಮಾಡದಿರುವುದರಲ್ಲಿ ಎಚ್ಚರಿಕೆ ಬರುತ್ತದೆ ಮತ್ತು ಪಾಪಗಳು ನಾಶವಾದ್ದರಿಂದ ಅಂತಃಕರಣ ಶುದ್ಧವಾಗುತ್ತದೆ.</p>
<p class="Footnote-Shloka">* ಲಾಲನೇ ತಾಡನೇ ಮಾತುರ್ನಾಕಾರುಣ್ಯಂ ಯಥಾರ್ಭಕೇ । ತದ್ವದೇವ ಮಹೇಶಸ್ಯ ನಿಯಂತುರ್ಗುಣ ದೋಷಯೋಃ ॥ </p>
<p class="Footnotes">ಯಾವ ಪ್ರಕಾರ ಮಗುವಿನ ಪಾಲನೆ ಮಾಡಲು ಮತ್ತು ತಾಡನೆ ಮಾಡಲು ಎರಡರಲ್ಲಿಯೂ ತಾಯಿಯ ಅಕೃಪೆ (ಸಿಟ್ಟು) ಎಲ್ಲೂ ಇರುವುದಿಲ್ಲ, ಅದೇ ಪ್ರಕಾರ ಜೀವಿಗಳ ಗುಣ-ದೋಷಗಳ ನಿಯಂತ್ರಣ ಮಾಡುವಂತಹ ಪರಮೇಶ್ವರನಿಗೆ ಎಲ್ಲಿಯೂ ಯಾರ ಮೇಲೆಯೂ ಅಕೃಪೆ ಇರುವುದಿಲ್ಲ.</p>
<p class="Footnotes">+ <span class="char-style-override-5">ಯದ್ಭಾವಿ ತದ್ಭವತ್ಯೇವ ಯದಭಾವ್ಯಂ ನ ತದ್ಭವೇತ್ । ಇತಿ ನಿಶ್ಚಿತಬುದ್ಧೀನಾಂ ನ ಚಿಂತಾ ಬಾಧತೇ ಕ್ಚಚಿತ್ ॥ </span>(ನಾರದಪುರಾಣ, ಪೂರ್ವ-37/47). ಯಾವುದು ಆಗಬೇಕೋ ಅದು ಆಗಿಯೇ ಆಗುತ್ತದೆ ಮತ್ತು  ಯಾವುದು ಆಗಬಾರದೋ ಅದು ಎಂದೂ ಆಗುವುದಿಲ್ಲ- ಇಂತಹ ನಿಶ್ಚಯ ಯಾರ ಬುದ್ಧಿಯಲ್ಲಿ ಇರುತ್ತದೋ ಅವರಿಗೆ ಚಿಂತೆ ಎಂದೂ ಕಾಡುವುದಿಲ್ಲ. </p>
<p class="Text">ಸಾಧಕನು ಅನುಕೂಲ ಮತ್ತು ಪ್ರತಿಕೂಲ ಪರಿಸ್ಥಿತಿಯನ್ನು ಸದುಪಯೋಗ ಮಾಡಿಕೊಳ್ಳಬೇಕು, ದುರುಪಯೋಗವಲ್ಲ.  ಅನುಕೂಲ ಪರಿಸ್ಥಿತಿ ಬಂದರೆ ಅನುಕೂಲ ಸಾಮಗ್ರಿಯನ್ನು ಬೇರೆಯವರ ಹಿತಕ್ಕಾಗಿ ಸೇವಾಬುದ್ಧಿಯಿಂದ ಖರ್ಚು ಮಾಡುವುದು ಅನುಕೂಲ ಪರಿಸ್ಥಿತಿಯ ಸದುಪಯೋಗವಾಗಿದೆ ಮತ್ತು ಅದನ್ನು ಸುಖ ಬುದ್ಧಿಯಿಂದ ಭೋಗಿಸುವುದು ದುರುಪಯೋಗವಾಗಿದೆ. ಹೀಗೆಯೇ ಪ್ರತಿಕೂಲ ಪರಿಸ್ಥಿತಿ ಬಂದರೆ ಸುಖದ ಇಚ್ಛೆಯ ತ್ಯಾಗ ಮಾಡುವುದು ಮತ್ತು ‘ನನ್ನ ಪೂರ್ವಕೃತ ಪಾಪಗಳನ್ನು ನಾಶಮಾಡಲು, ಭವಿಷ್ಯದಲ್ಲಿ ಪಾಪ ಮಾಡದಂತೆ ಎಚ್ಚರವಾಗಿರಲಿಕ್ಕಾಗಿ ಹಾಗೂ ನನ್ನ ಉನ್ನತಿಯನ್ನು ಮಾಡಲು ಪ್ರಭು ಕೃಪೆಯಿಂದ ಇಂತಹ ಪರಿಸ್ಥಿತಿ ಬಂದಿದೆ’ ಹೀಗೆ ತಿಳಿದುಕೊಂಡು ಪರಮ ಸಂತೋಷವಾಗಿರುವುದು ಪ್ರತಿಕೂಲ ಪರಿಸ್ಥಿತಿಯ ಸದುಪಯೋಗವಾಗಿದೆ ಮತ್ತು ಅದರಿಂದ ದುಃಖಿಯಾಗುವುದು ದುರುಪಯೋಗವಾಗಿದೆ. </p>
<p class="Text">ಮನುಷ್ಯ ಶರೀರವು ಸುಖ-ದುಃಖ ಭೋಗಿಸಲಿಕ್ಕಾಗಿ ಇರುವುದಲ್ಲ. ಸುಖ ಭೋಗಿಸುವ ಸ್ಥಾನ ಸ್ವರ್ಗಾದಿಗಳಿವೆ ಮತ್ತು ದುಃಖ ಭೋಗಿಸುವ ಸ್ಥಾನ ನರಕ ಹಾಗೂ ಎಂಭತ್ನಾಲ್ಕು ಲಕ್ಷ ಯೋನಿಗಳಿವೆ. ಅದಕ್ಕಾಗಿ ಅವು ಭೋಗಯೋನಿಗಳಾಗಿವೆ ಮತ್ತು ಮನುಷ್ಯ ಕರ್ಮಯೋನಿಯಾಗಿದ್ದಾನೆ. ಆದರೆ ಈ ಕರ್ಮಯೋನಿಯು ಯಾವ ಮನುಷ್ಯನು ಶರೀರದಲ್ಲಿ ಎಚ್ಚವಾಗಿರದೆ, ಕೇವಲ ಜನ್ಮ ಮರಣದ ಸಾಮಾನ್ಯ ಪ್ರವಾಹದಲ್ಲೇ ಬಿದ್ದಿರುವರೋ ಅವರಿಗಾಗಿ ಇದೆ. ವಾಸ್ತವವಾಗಿ ಮನುಷ್ಯ ಶರೀರವು ಸುಖ-ದುಃಖದಿಂದ ಮೇಲಕ್ಕೆರಲು ಅರ್ಥಾತ್-ಮುಕ್ತಿಯ ಪ್ರಾಪ್ತಿಗಾಗಿಯೇ ದೊರಕಿದೆ. ಅದಕ್ಕಾಗಿ ಇದನ್ನು ಕರ್ಮಯೋನಿ ಎಂದು ಹೇಳದೆ ‘ಸಾಧನಯೋನಿ’ ಎಂದೇ ಹೇಳಬೇಕು. </p>
<p class="Text">ಪ್ರಾರಬ್ಧ ಕರ್ಮಗಳ ಫಲವಾಗಿ ಬರುವ ಅನುಕೂಲ ಮತ್ತು ಪ್ರತಿಕೂಲ ಎರಡೂ ಪರಿಸ್ಥಿತಿಯಲ್ಲಿ ಅನುಕೂಲ ಪರಿಸ್ಥಿತಿಯನ್ನು ಸ್ವರೂಪದಿಂದ ತ್ಯಾಗ ಮಾಡುವುದರಲ್ಲಿ ಮನುಷ್ಯನು ಸ್ವತಂತ್ರನಾಗಿದ್ದಾನೆ, ಆದರೆ ಪ್ರತಿಕೂಲ ಪರಿಸ್ಥಿತಿಯನ್ನು ಸ್ವರೂಪದಿಂದ ತ್ಯಾಗಮಾಡಲು ಮನುಷ್ಯನು ಪರತಂತ್ರನಾಗಿದ್ದಾನೆ, ಅರ್ಥಾತ್- ಅದನ್ನು ಸ್ವರೂಪದಿಂದ ತ್ಯಾಗಮಾಡಲಾಗುವುದಿಲ್ಲ. ಕಾರಣ-ಅನುಕೂಲ ಪರಿಸ್ಥಿತಿ ಬೇರೆಯವರ ಹಿತಮಾಡುವುದರ, ಅವರಿಗೆ ಸುಖಕೊಟ್ಟ ಫಲ ಸ್ವರೂಪವಾಗಿ ಉಂಟಾಗಿದೆ. ಪ್ರತಿಕೂಲ ಪರಿಸ್ಥಿತಿಯು ಬೇರೆಯವರಿಗೆ ದುಃಖ ಕೊಟ್ಟ ಫಲಸ್ವರೂಪವಾಗಿ ಉಂಟಾಗಿದೆ. ಇದನ್ನು ಒಂದು ದೃಷ್ಟಾಂತದಿಂದ ಈ ಪ್ರಕಾರ ತಿಳಿದುಕೊಳ್ಳಬಹುದು. </p>
<p class="Text">ಶ್ಯಾಮಣ್ಣನು ರಾಮಣ್ಣನಿಗೆ ನೂರು ರೂಪಾಯಿ ಸಾಲ ಕೊಟ್ಟಿದ್ದನು. ರಾಮಣ್ಣನು ಇಂತಹ ತಿಂಗಳಲ್ಲಿ ಬಡ್ಡಿ ಸಹಿತ ಹಣವನ್ನು ಹಿಂತಿರುಗಿಸುವೆನು ಎಂದು ಮಾತುಕೊಟ್ಟಿದ್ದನು. ತಿಂಗಳು ಕಳೆದು ಹೋಯಿತು ಆದರೆ ರಾಮಣ್ಣನು ಹಣ ಹಿಂತಿರುಗಿಸಲಿಲ್ಲ. ಶ್ಯಾಮಣ್ಣನು ರಾಮಣ್ಣನ ಮನೆಗೆ ಹೋಗಿ- ಕೇಳಿದನು- ನೀನು ಮಾತು ಕೊಟ್ಟಂತೆ ಹಣಕೊಡಲಿಲ್ಲ. ಈಗ ಕೋಡು. ಆಗ ರಾಮಣ್ಣನು ಹೇಳಿದನು-‘ಈಗ ನನ್ನ ಬಳಿ ಹಣವಿಲ್ಲ ನಾಡಿದ್ದು ಕೊಡುವೆ.’ ಶ್ಯಾಮಣ್ಣನು ಮೂರನೇ ದಿನ ಹೋಗಿ ಹೇಳಿದ- ಎಲ್ಲಿ ನನ್ನ ಹಣ ಕೊಡು. ರಾಮಣ್ಣ ಹೇಳಿದ- ಈಗ ನಿನ್ನ ಹಣವನ್ನು ಹೊಂದಿಸಲಾಗಲಿಲ್ಲ, ನಾಳಿದ್ದು ನಿನ್ನ ರೂಪಾಯಿ ಖಂಡಿತವಾಗಿ ಕೊಡುವೆನು. ಪುನಃ ಶ್ಯಾಮಣ್ಣನು ಮೂರನೇ ದಿನ ಹೋಗಿ ಕೇಳಿದ-ಹಣ ಕೊಡಯ್ಯ. ಆಗ ರಾಮಣ್ಣ ಹೇಳಿದ ನಾಳೆ ಖಂಡಿತ ಕೊಡುತ್ತೇನೆ. ಮರುದಿನ ಶ್ಯಾಮಣ್ಣ ಪುನಃ ಹೋಗಿ ಹೇಳಿದ-ಕೊಡು ನನ್ನ ಹಣ. ರಾಮಣ್ಣ ಹೇಳಿದ-ರೂಪಾಯಿ ಹೊಂದಲಿಲ್ಲ, ನನ್ನ ಬಳಿ ಹಣವಿಲ್ಲ, ನಾನೆಲ್ಲಿಂದ ಕೊಡಲಿ? ನಾಡಿದ್ದು ಬಾ. ರಾಮಣ್ಣನ ಮಾತು ಕೇಳಿ ಶ್ಯಾಮಣ್ಣನಿಗೆ ಸಿಟ್ಟು ಬಂತು. ನಾಡಿದ್ದು, ನಾಡಿದ್ದು ಎಂದು ಹೇಳುತ್ತಿ, ಆದರೆ ರೂಪಾಯಿ ಕೊಡುವುದಿಲ್ಲ. ಹೀಗೆ ಹೇಳಿ ಅವನು ರಾಮಣ್ಣನಿಗೆ  ಎಕ್ಕಡದಿಂದ ಐದು ಏಟು ಹೊಡೆದು ಬಿಟ್ಟನು. ರಾವಣ್ಣನು ಕೋರ್ಟಿನಲ್ಲಿ ದಾವೆ ಹೂಡಿದನು. ಶ್ಯಾಮಣ್ಣನನ್ನು ಕರೆಸಿ ಕೇಳಲಾಯಿತು. ಏನಯ್ಯ! ನೀನು ಇವನ ಮನೆಗೆ ಹೋಗಿ ಎಕ್ಕಡದಿಂದ ಹೊಡೆದೆಯಾ? ಶ್ಯಾಮಣ್ಣ ಹೇಳಿದ-ಹೌದು ಸ್ವಾಮಿ! ನಾನು ಹೊಡೆದಿದ್ದೇನೆ, ನ್ಯಾಯಾಧೀಶರು ಕೇಳಿದರು- ಏಕೆ ಹೊಡೆದೆ?</p>
<p class="Text">ಶ್ಯಾಮಣ್ಣ ಹೇಳಿದ-ಇವನಿಗೆ ನಾನು ಹಣ ಕೊಟ್ಟಿದ್ದೆ. ಇವನು ಒಂದು ತಿಂಗಳಲ್ಲಿ ಹಿಂತಿರುಗಿಸುತ್ತೇನೆ ಎಂದು ಮಾತು ಕೊಟ್ಟಿದ್ದ. ತಿಂಗಳು ಕಳೆದ ಮೇಲೆ ನಾನು ಇವನ ಮನೆಗೆ ಹೋಗಿ ರೂಪಾಯಿ ಕೇಳಿದಾಗ ನಾಳೆ-ನಾಡಿದ್ದು ಎಂದು ಹೇಳಿ ನನಗೆ ತುಂಬಾ ತೊಂದರೆ ಕೊಟ್ಟ. ಆಗ ನನಗೆ ಸಿಟ್ಟುಬಂದು ಎಕ್ಕಡದಿಂದ ಐದು ಏಟು ಹೊಡೆದುಬಿಟ್ಟೆ. ಸ್ವಾಮಿ! ಐದು ಎಕ್ಕಡ ಏಟಿಗೆ ಐದು ರೂಪಾಯಿ ಕಳೆದು ಉಳಿದ ರೂಪಾಯಿ ನನಗೆ ಕೊಡಿಸಿ ಕೊಡಿ. </p>
<p class="Text">ನ್ಯಾಯಾಧೀಶರು ನಗುತ್ತಾ ಹೇಳಿದರು-ಇದು ಕ್ರಿಮಿನಲ್ ಕೋರ್ಟ್ ಆಗಿದೆ. ಇಲ್ಲಿ ಹಣ ಹಿಂತಿರುಗಿಸುವ ಕಾನೂನು ಇಲ್ಲ. ಇಲ್ಲಿ ಶಿಕ್ಷೆ ಕೊಡುವ ಕಾನೂನು ಇದೆ. ಅದಕ್ಕಾಗಿ ನೀನು ಎಕ್ಕಡದಿಂದ ಹೊಡೆದ ಬದಲಿಗೆ ಸೇರೆವಾಸ ಅಥವಾ ಜುಲ್ಮಾನೆ ಭೋಗಿಸಬೇಕಾದೀತು. ನಿನಗೆ ಹಣ ಪಡೆಯ ಬೇಕಾದರೆ ಸಿವ್ಹಿಲ್ ಕೊರ್ಟಿಗೆ ಹೋಗಿ ದಾವೆ ಹೂಡು. ಅಲ್ಲಿ ಹಣ ಕೊಡಿಸುವ ಕಾನೂನು ಇದೆ; ಏಕೆಂದರೆ ಆ ವಿಭಾಗ ಬೇರೆಯಾಗಿದೆ. </p>
<p class="Text">ಈ ರೀತಿ ಅಶುಭಕರ್ಮಗಳ ಫಲವಾದ ಪ್ರತಿಕೂಲ ಪರಿಸ್ಥಿತಿಯು ಕ್ರಿಮಿನಲ್ ಆಗಿದೆ, ಅದಕ್ಕಾಗಿ ಅದನ್ನು ಸ್ವರೂಪದಿಂದ ತ್ಯಾಗ ಮಾಡಲಾಗುವುದಿಲ್ಲ ಮತ್ತು ಶುಭಕರ್ಮಗಳ ಫಲವಾದ ಅನುಕೂಲ ಪರಿಸ್ಥಿತಿಯು ಸಿವ್ಹಿಲ್ ಆಗಿದೆ, ಅದಕ್ಕಾಗಿ ಅದನ್ನು ಸ್ವರೂಪದಿಂದ ತ್ಯಾಗ ಮಾಡಬಹುದು. ಇದರಿಂದ ಮನುಷ್ಯನ ಶುಭ-ಅಶುಭ ಕರ್ಮಗಳ ವಿಭಾಗ ಬೇರೆ-ಬೇರೆ ಆಗಿದೆ ಎಂಬುದು ಸಿದ್ಧವಾಗುತ್ತದೆ. ಅದಕ್ಕಾಗಿ ಶುಭಕರ್ಮಗಳು (ಪುಣ್ಯ) ಮತ್ತು ಅಶುಭ ಕರ್ಮಗಳು (ಪಾಪ) ಇವುಗಳು ಬೇರೆ-ಬೇರೆಯಾಗಿ ಸಂಗ್ರಹವಾಗುತ್ತವೆ. ಸ್ವಾಭಾವಿಕವಾಗಿ ಇವೆರಡೂ ಒಂದು-ಮತ್ತೊಂದರಿಂದ ನಾಶವಾಗುವುದಿಲ್ಲ ಅರ್ಥಾತ್-ಪಾಪಗಳಿಂದ ಪುಣ್ಯ ಮತ್ತು ಪುಣ್ಯಗಳಿಂದ ಪಾಪ ಕಳೆಯುವುದಿಲ್ಲ. ಮನುಷ್ಯನು ಕಳೆಯುವ ಉದ್ದೇಶದಿಂದ (ಪ್ರಾಯಶ್ಚಿತ್ತರೂಪವಾಗಿ) ಶುಭಕರ್ಮ ಮಾಡಿದರೆ ಅವನ ಪಾಪಗಳು ಕಳೆಯಬಲ್ಲದೆಂಬುದೇನೋ ಹೌದು!</p>
<p class="Text">ಪ್ರಪಂಚದಲ್ಲಿ ಓರ್ವ ಮನುಷ್ಯ ಪುಣ್ಯಾತ್ಮಾ, ಸದಾಚಾರಿಯಾಗಿದ್ದು ದುಃಖ ಪಡೆಯುತ್ತಿದ್ದಾನೆ ಹಾಗೂ ಇನ್ನೋರ್ವ ಪಾಪಾತ್ಮಾ, ದುರಾಚಾರಿಯಾಗಿದ್ದು ಸುಖ ಭೋಗಿಸುತ್ತಿದ್ದಾನೆ. ಈ ಮಾತಿನಿಂದ ಒಳ್ಳೊಳ್ಳೆ ಮನುಷ್ಯರಲ್ಲಿಯೂ ಕೂಡ ‘ಇದರಲ್ಲಿ ದೇವರ ನ್ಯಾಯ ಏಲ್ಲಿದೆ?’<span class="char-style-override-3">*</span> ಎಂಬ ಸಂದೇಹ ಉಂಟಾಗುತ್ತದೆ. ಇದರ ಸಮಾಧಾನ-ಪುಣ್ಯಾತ್ಮನು ಈಗ ಪಡುವ ದುಃಖವು ಹಿಂದಿನ ಯಾವುದೋ ಜನ್ಮದಲ್ಲಿ ಮಾಡಿದ ಪಾಪದ ಫಲವಾಗಿದೆ, ಈಗ ಮಾಡಿದ ಪುಣ್ಯದ ಫಲವಲ್ಲ. ಹೀಗೆಯೇ ಪಾಪತ್ಮನು ಈಗ ಅನುಭವಿಸುತ್ತಿರುವ ಸುಖವು ಇದೂ ಕೂಡ ಹಿಂದಿನ ಯಾವುದೋ ಜನ್ಮದಲ್ಲಿ ಮಾಡಿದ ಪುಣ್ಯದ ಫಲವಾಗಿದೆ, ಈಗ ಮಾಡಿದ ಪಾಪದ ಫಲವಲ್ಲ. </p>
<p class="Footnotes"><span class="char-style-override-4">*</span> ಮಹಾಭಾರತದ ವನಪರ್ವದಲ್ಲಿ ಒಂದು ಕಥೆ ಬರುತ್ತದೆ. ಒಂದು ದಿನ ದ್ರೌಪದಿಯು ಯುಧಿಷ್ಠಿರನ ಬಳಿ -ನೀವು ಧರ್ಮವನ್ನು ಬಿಟ್ಟು ಒಂದು ಹೆಜ್ಜೆಯೂ ಇಡುವುದಿಲ್ಲ, ಆದರೆ ನೀವು ವನವಾಸದಲ್ಲಿ ದುಃಖಪಡೆಯುತ್ತಿದ್ದೀರಿ. ದುರ್ಯೋಧನನು ಧರ್ಮದ ಪರಿವೆ ಕಿಂಚಿತ್ತಾದರೂ ಮಾಡದೆ, ಕೇವಲ ಸ್ವಾರ್ಥಪರಾಯಣನಾಗಿದ್ದಾನೆ, ಆದರೆ ಅವನು ರಾಜ್ಯವನ್ನು ಅನುಭವಿಸುತ್ತಾ ಸುಖ ಭೋಗಿಸುತ್ತಿದ್ದಾನಲ್ಲ? ಇಂತಹ ಪ್ರಶ್ನೆಯನ್ನು ಮುಂದಿಟ್ಟಾಗ-ಯುಧಿಷ್ಠಿರನು ಹೇಳಿದನು-ಯಾರು ಸುಖಪಡೆಯುವ ಇಚ್ಛೆಯಿಂದ ಧರ್ಮದ ಪಾಲನೆ ಮಾಡುತ್ತಾರೋ, ಅವರು ಧರ್ಮದ ತತ್ತ್ವವನ್ನು ತಿಳಿಯುವುದೇ ಇಲ್ಲ. ಅವರಾದರೋ ಪಶುಗಳಂತೆ ಸುಖ ಭೋಗಿಸಲು ಲೋಲುಪರು ಮತ್ತು ದುಃಖದಿಂದ ಭಯಭೀತರಾಗಿರುತ್ತಾರೆ. ಮತ್ತೆ ಆ ಬಡಪಾಯಿಗಳು ಧರ್ಮದ ತತ್ತ್ವವನ್ನು ಹೇಗೆ ಬಲ್ಲರು! ಅದಕ್ಕಾಗಿ ಅವರು ಅನುಕೂಲ ಮತ್ತು ಪ್ರತಿಕೂಲ ಪರಿಸ್ಥಿತಿಯ ಪರಿವೆಯಿಲ್ಲದೆ, ಶಾಸ್ತ್ರದ ಆಜ್ಞೆಗನುಸಾರ ಕೇವಲ ತಮ್ಮ ಧರ್ಮ (ಕರ್ತವ್ಯ) ವನ್ನು ಪಾಲಿಸುತ್ತಾ ಇರಬೇಕು. ಮನುಷ್ಯನ ಮನುಷ್ಯತ್ವ ಇದರಲ್ಲೇ ಇದೆ.</p>
<p class="Text">ಇದರಲ್ಲಿ ತಾತ್ತ್ವಿಕ ಮಾತು ಇನ್ನೊಂದಿಗೆ-ಕರ್ಮಗಳ ಫಲರೂಪದಲ್ಲಿ ಬರುವ ಅನುಕೂಲ ಪರಿಸ್ಥಿತಿಯಿಂದ ಸುಖವೇ ಆಗುತ್ತದೆ ಮತ್ತು ಬರುವ ಪ್ರತಿಕೂಲ ಪರಿಸ್ಥಿತಿಯಿಂದ ದುಃಖವೇ ಆಗುತ್ತದೆ ಎಂಬ ಮಾತಿಲ್ಲ. ಅನುಕೂಲ ಪರಿಸ್ಥಿತಿ ಬಂದಾಗ ಮನಸ್ಸಿನಲ್ಲಿ ಅಭಿಮಾನ ಉಂಟಾಗುತ್ತದೆ, ಕೆಳಗಿನವರಲ್ಲಿ ತಿರಸ್ಕಾರ ಉಂಟಾಗುತ್ತದೆ, ತನ್ನಿಂದ ಹೆಚ್ಚು ಶ್ರೀಮಂತನನ್ನು ಕಂಡಾಗ ಈರ್ಷ್ಯೆ ಉಂಟಾಗುತ್ತದೆ, ಅಸಹಿಷ್ಣುತೆ ಉಂಟಾಗುತ್ತದೆ, ಅಂತಃಕರಣದಲ್ಲಿ ಉರಿ ಉಂಟಾಗುತ್ತದೆ ಮತ್ತು ಇವನ ಸಂಪತ್ತು ಹೇಗೆ ನಾಶವಾದೀತು ಎಂಬ ದುರ್ಭಾವ ಉಂಟಾಗಿ, ಅವನನ್ನು ಕೀಳಾಗಿ ಮಾಡುವ ಪ್ರಯತ್ನವೂ ಮನಸ್ಸಿನಲ್ಲಿ ನಡೆಯುತ್ತದೆ. ಈ ರೀತಿ ಸುಖ-ಸಾಮಗ್ರಿ ಮತ್ತು ಧನ-ಸಂಪತ್ತು ಬಳಿಯಲ್ಲಿದ್ದರೂ ಅವನು ಸುಖಿಯಾಗಿರಲಾರನು. ಆದರೆ ಹೊರಗಿನ ಸಂಪತ್ತನ್ನು ನೋಡಿ ಬೇರೆ ಜನರಿಗೆ ಅವನು ತುಂಬಾ ಸುಖಿಯಾಗಿದ್ದಾನೆ ಎಂಬ ಭ್ರಮೆ ಉಂಟಾಗುತ್ತದೆ. ಹೀಗೆಯೇ-ಯಾರೋ ವಿರಕ್ತ ಹಾಗೂ ತ್ಯಾಗೀ ಮನುಷ್ಯನನ್ನು ನೋಡಿ ಭೋಗ ಸಾಮಗ್ರಿಯುಳ್ಳ ಮನುಷ್ಯರಿಗೆ- ಬಡಪಾಯಿಯ ಬಳಿ ಧನ-ಸಂಪತ್ತು ಇತ್ಯಾದಿ ಸಾಮಗ್ರಿ ಇಲ್ಲ, ತುಂಬಾ ದುಃಖಿಯಾಗಿದ್ದಾನೆ ಎಂದು ಅವನ ಮೇಲೆ ದಯೆ ಬರುತ್ತದೆ. ಆದರೆ ವಾಸ್ತವವಾಗಿ ವಿರಕ್ತನ ಮನಸ್ಸಿನಲ್ಲಿ ತುಂಬಾ ಶಾಂತಿ ಹಾಗೂ ತುಂಬಾ ಪ್ರಸನ್ನತೆ ಇರುತ್ತದೆ. ಆ ಶಾಂತಿ, ಪ್ರಸನ್ನತೆ ಧನದ ಕಾರಣದಿಂದ ಯಾರೇ ಶ್ರೀಮಂತನಲ್ಲಿ ಇರುವುದಿಲ್ಲ. ಅದಕ್ಕಾಗಿ ಧನವಿರುವುದು ಮಾತ್ರ ಸುಖವಲ್ಲ, ಧನದ ಅಭಾವ ಮಾತ್ರ ದುಃಖವಲ್ಲ. ಸುಖ ಎಂಬುದು ಹೃದಯದ ಶಾಂತಿ ಮತ್ತು ಪ್ರಸನ್ನತೆಯಾಗಿದೆ. ದುಃಖ ಎಂಬುದು ಹೃದಯದ ಉರಿ ಹಾಗೂ ಸಂತಾಪವಾಗಿವೆ. </p>
<p class="Text">ಪುಣ್ಯದ ಮತ್ತು ಪಾಪದ ಫಲವನ್ನು ಭೋಗಿಸುವುದರಲ್ಲಿ ಒಂದೇ ನಿಯಮವಿಲ್ಲ. ಪುಣ್ಯವಾದರೋ ನಿಷ್ಕಾಮಭಾವದಿಂದ ಭಗವಂತನಿಗೆ ಅರ್ಪಿಸಿ ಬಿಟ್ಟಾಗ ಮುಗಿದು ಹೋಗಬಲ್ಲುದು; ಆದರೆ ಪಾಪವು ಭಗವಂತನಿಗೆ ಅರ್ಪಿಸುವುದರಿಂದ ಮುಗಿದು ಹೋಗುವುದಿಲ್ಲ. ಪಾಪದ ಫಲವಾದರೋ ಭೋಗಿಸಲೇ ಬೇಕಾಗುತ್ತದೆ; ಏಕೆಂದರೆ, ಭಗವಂತನ ಆಜ್ಞೆಯ ವಿರುದ್ಧವಾಗಿ ಮಾಡಿರುವ ಕರ್ಮಗಳು ಭಗವಂತನಿಗೆ ಹೇಗೆ ಅರ್ಪಿತವಾಗಬಲ್ಲವು? ಅರ್ಪಿಸುವವನೂ ಕೂಡ ಭಗವಂತನಿಗೆ ವಿರುದ್ಧವಾದ ಕರ್ಮಗಳನ್ನು ಭಗವಂತನಲ್ಲಿ ಹೇಗೆ ಅರ್ಪಿಸಬಲ್ಲನು? ಭಗವಂತನ ಆಜ್ಞೆಗನುಸಾರ ಮಾಡಿರುವ ಕರ್ಮಗಳೇ ಭಗವಂತನಿಗೆ ಅರ್ಪಿತವಾಗುತ್ತವೆ. ಈ ವಿಷಯದಲ್ಲಿ ಒಂದು ಕಥೆ ಇದೆ-</p>
<p class="Text">ಓರ್ವ ರಾಜನು ತನ್ನ ಪ್ರಜೆಗಳ ಸಹಿತ ಹರಿದ್ವಾರಕ್ಕೆ ಹೋಗಿದ್ದನು. ಅವನೊಂದಿಗೆ ಎಲ್ಲ ರೀತಿಯ ಜನರಿದ್ದರು. ಅವರಲ್ಲಿ ಓರ್ವ ರೈತನು ಇದ್ದನು. ಆ ರೈತನು ಯೋಚಿಸಿದ ಈ ವ್ಯಾಪಾರೀ ಜನರು ತುಂಬಾ ಚತುರರಾಗಿರುತ್ತಾರೆ. ಇವರು ತಮ್ಮ ಬುದ್ಧಿವಂತಿಕೆಯಿಂದ ಶ್ರೀಮಂತರಾಗಿದ್ದಾರೆ. ನಾವೂ ಕೂಡ ಅವರ ಬುದ್ಧಿವಂತಿಕೆಯಂತೆ ನಡೆದರೆ ನಾವೂ ಶ್ರೀಮಂತರಾಗಬಹುದು. ಹೀಗೆ ವಿಚಾರ ಮಾಡಿ ಅವನು ಓರ್ವ ವ್ಯಾಪಾರಿಯ ಕಾರ್ಯಗಳನ್ನು ಗಮನಿಸುತ್ತಾ ಇದ್ದನು. ಹರಿದ್ವಾರದ ಬ್ರಹ್ಮಕುಂಡದಲ್ಲಿ ಪಂಡಾ (ಪುರೋಹಿತರು)ದಾನ-ಸಂಕಲ್ಪ ಮಾಡಿಸ ತೊಡಗಿದಾಗ ಆ ವ್ಯಾಪಾರಿಯು ಹೇಳಿದನು- ‘ನಾನು ಇಂತಹ ಬ್ರಾಹ್ಮಣರಿಗೆ ನೂರು ರೂಪಾಯಿ ಸಾಲ ಕೊಟ್ಟಿದ್ದೆ. ಇಂದು ಅದನ್ನು ನಾನು ದಾನವಾಗಿ ಶ್ರೀಕೃಷ್ಣಾರ್ಪಣ ಮಾಡುತ್ತೇನೆ’ ಪಂಡಾ ಸಂಕಲ್ಪ ಮಾಡಿಸಿದ. ರೈತನು ನೋಡಿದನು ಇವರು ಒಂದು ಕಾಸೂ ಕೊಡಲಿಲ್ಲ. ಇವನು ನೂರು ರೂಪಾಯಿ ದಾನ ಮಾಡಿದನೆಂದು ಜನರಲ್ಲಿ ಖ್ಯಾತಿ ಉಂಟಾಯಿತು.  ಎಷ್ಟು ಬುದ್ಧಿವಂತನಾಗಿದ್ದಾನೆ. ನಾನೇನು ಕಮ್ಮಿ! ಪಂಡಾ ರೈತನಿಂದ ಸಂಕಲ್ಪ ಮಾಡಿಸಿದಾಗ ರೈತ ಹೇಳಿದ- ‘ಇಂತಹ ವ್ಯಾಪಾರಿಯು ನನಗೆ ನೂರು ರೂಪಾಯಿ ಸಾಲ ಕೊಟ್ಟಿರುವನು, ಆ ನೂರು ರೂಪಾಯಿಗಳನ್ನು ನಾನು ಕೃಷ್ಣಾರ್ಪಣ ಮಾಡುತ್ತೇನೆ’. ಅವನ ಗ್ರಾಮೀಣ ಭಾಷೆ ಪಂಡಾಗೆ ಸರಿಯಾಗಿ ತಿಳಿಯದೆ ಸಂಕಲ್ಪ ಮಾಡಿಸಿ ಬಿಟ್ಟ. ಇದರಿಂದ ರೈತನು-ನಾನು ವ್ಯಾಪಾರಿಯಂತೆ ನೂರು ರೂಪಾಯಿ ದಾನ ಮಾಡಿದೆ ಎಂದು ಸಂತಸಗೊಂಡ.</p>
<p class="Text">ಎಲ್ಲರೂ ಊರು ಸೇರಿದರು. ಸರಿಯಾದ ಹೊತ್ತಿನಲ್ಲಿ ಪೈರು ಬೆಳೆಯಿತು. ಬ್ರಾಹ್ಮಣ ಮತ್ತು ರೈತನ ಹೊಲದಲ್ಲಿ ಒಳ್ಳೆಯ ಫಸಲು ಬಂತು. ಬ್ರಾಹ್ಮಣನು ವ್ಯಾಪಾರಿಯ ಬಳಿಯಲ್ಲಿ ಹೇಳಿದನು -ಸೇಠಜೀ! ನೀವು ಬಯಸುವಿಯಾದರೆ ನೂರು ರೂಪಾಯಿಯ ದವಸ ತೆಗೆದುಕೊಳ್ಳಿ. ಇದರಿಂದ ನಿಮಗೆ ಲಾಭ ವಾಗಬಹುದು. ನನಗಾದರೋ ನಿಮ್ಮ ಸಾಲ ತೀರಿಸ ಬೇಕಾಗಿದೆ. ವ್ಯಾಪಾರಿ ಹೇಳಿದನು. -ಸ್ವಾಮಿ! ನಾನು ಹರಿದ್ವಾರಕ್ಕೆ ಹೋಗಿದ್ದಾಗ ನಿಮಗೆ ಕೊಟ್ಟ ಸಾಲವನ್ನು ನಿಮಗೆ ದಾನಮಾಡಿ ಬಿಟ್ಟಿರುವೆನು. ಬ್ರಾಹ್ಮಣ ಹೇಳಿದ-ಸೇಠಜೀ! ನಾನು ನಿಮ್ಮಿಂದ ನೂರು ರೂಪಾಯಿ ಸಾಲ ಪಡೆದದ್ದೆ ದಾನವಲ್ಲ. ಅದಕ್ಕಾಗಿ ಈ ರೂಪಾಯಿಗಳನ್ನು ನಾನು ಇರಿಸಿಕೊಳ್ಳಲಾಗುವುದಿಲ್ಲ. ಬಡ್ಡಿ ಸಹಿತ ಪೂರ್ಣವಾಗಿ ತೀರಿಸುವೆನು. ವ್ಯಾಪಾರೀ ಹೇಳಿದನು- ನೀವು ಕೊಡಲೇ ಬೇಕಾದರೆ ನಿಮ್ಮ ತಂಗಿಗೋ, ಮಗಳಿಗೋ ಕೊಟ್ಟು ಬಿಡಿ. ನಾನು ನೂರು ರೂಪಾಯಿ ಭಗವಂತನಿಗೆ ಅರ್ಪಿಸಿ ಬಿಟ್ಟಿದ್ದೇನೆ. ಅದಕ್ಕಾಗಿ ನಾನು ತೆಗೆದುಕೊಳ್ಳಲಾರೆ. ಈಗ ಬ್ರಾಹ್ಮಣ ಏನು ಮಾಡಿಯಾನು? ಅವನು ಮನೆಗೆ ಹೊರಟು ಹೋದ. </p>
<p class="Text">ಈಗ ಯಾವ ವ್ಯಾಪಾರಿಯು ರೈತನಿಗೆ ಸಾಲ ಕೊಟ್ಟಿದ್ದನೋ ಅವನು ರೈತನ ಹೊಲಕ್ಕೆ ಬಂದು ಹೇಳಿದನು- ನನ್ನ ಹಣ ಕೊಡಯ್ಯ! ರೈತನು ಬ್ರಾಹ್ಮಣನು ಕೊಡಲು ಬಂದರೂ ವ್ಯಾಪಾರಿಯು ಅವನಿಂದ ಹಣ ಪಡೆಯಲಿಲ್ಲ ಎಂದು ಕೇಳಿದ್ದ. ಆದ್ದರಿಂದ ನಾನೂ ಸಂಕಲ್ಪ ಮಾಡಿದ್ದೇನೆಲ್ಲ, ನಾನು ಏಕೆ ರೂಪಾಯಿ ಕೊಡಬೇಕು ಎಂದು ಯೋಚಿಸಿ ರೈತ ವ್ಯಾಪಾರಿಗೆ ಹೇಳಿದನು- ನಾನು ಇಂತಹ ವ್ಯಾಪಾರಿಯಂತೆ ಗಂಗೆಯಲ್ಲಿ ನಿಂತು ಎಲ್ಲ ರೂಪಾಯಿಗಳನ್ನು ಶ್ರೀಕೃಷ್ಣಾರ್ಪಣ ಮಾಡಿರುವೆನು. ನಾನು ಏಕೆ ಹಣ ಕೊಡಬೇಕು? ವ್ಯಾಪಾರಿ ಹೇಳಿದ- ನೀನು ಅರ್ಪಿಸುವುದರಿಂದ ಸಾಲ ತೀರಿ ಹೋಗಲಾರದು; ಏಕೆಂದರೆ ನೀನು ನನ್ನಿಂದ ಸಾಲ ಪಡೆದಿದ್ದೆ, ನೀನು ಬಿಟ್ಟಾಕ್ಷಣ ಹೇಗೆ ತೀರಿ ಹೋದೀತು? ನಾನಾದರೋ ನನ್ನ ರೂಪಾಯಿಗಳನ್ನು ಬಡ್ಡಿ ಸಹಿತ ವಸೂಲು ಮಾಡಿಕೊಳ್ಳುವೆನು. ಕೊಡು ನನ್ನ ಹಣ ಎಂದು ಹೇಳಿ ಅವನು ರೈತನಿಂದ ತನ್ನ ಹಣಕ್ಕೆ ದವಸ ಕೊಂಡು ಹೋದನು.</p>
<p class="Text">ಈ ಕಥೆಯಿಂದ-ನಮ್ಮ ಮೇಲೆ ಇರುವ ಬೇರೆಯವರ ಸಾಲವನ್ನು ನಾವು ಬಿಡುವುದರಿಂದ ಬಿಟ್ಟುಹೋಗದು ಎಂಬುದು ಸಿದ್ಧವಾಗುತ್ತದೆ. ಹಾಗೆಯೇ ನಾವು ಭಗವದಾಜ್ಞಾನುಸಾರ ಶುಭಕರ್ಮಗಳನ್ನಾದರೋ ಭಗವಂತನಿಗೆ ಅರ್ಪಿಸಿ ಬಂಧನದಿಂದ ಬಿಡುಗಡೆ ಹೊಂದಬಲ್ಲೆವು, ಆದರೆ ಅಶುಭಕರ್ಮಗಳ ಫಲವನ್ನಾದರೋ ನಾವು ಭೋಗಿಸಲೇ ಬೇಕಾಗುವುದು. ಅದಕ್ಕಾಗಿ ಶುಭ ಮತ್ತು ಅಶುಭಕರ್ಮಗಳಲ್ಲಿ ಒಂದೇ ಕಾನೂನು ಇರುವುದಿಲ್ಲ. ಭಗವಂತನಿಗೆ ಅರ್ಪಿಸು ವುದರಿಂದ ಋಣ ಮತ್ತು ಪಾಪ-ಕರ್ಮ ಬಿಟ್ಟುಹೋಗುವ ನಿಯಮವಿದ್ದರೆ ಮತ್ತೆ ಎಲ್ಲ ಪ್ರಾಣಿಗಳು ಮುಕ್ತರಾಗಿ ಹೋದಾರು; ಆದರೆ ಹೀಗೆ ಸಂಭವಿಸಲಾರದು. ಇದರಲ್ಲಿ ಒಂದು ಮಾರ್ಮಿಕ ಮಾತಿದೆ! ತನ್ನನ್ನು ಸರ್ವಥಾ ಭಗವಂತನಿಗೆ ಅರ್ಪಿಸಿಕೊಂಡಾಗ ಅರ್ಥಾತ್- ಸರ್ವಥಾ ಭಗವಂತನಿಗೆ ಶರಣಾದಾಗ ಪಾಪ-ಪುಣ್ಯಗಳು ಪೂರ್ಣವಾಗಿ ನಷ್ಟವಾಗುವುದೆಂಬುದು ಹೌದು! (18/66).</p>
<p class="Text">ಧನ ಮತ್ತು ಭೋಗಗಳ ಪ್ರಾಪ್ತಿಯು ಪ್ರಾರಬ್ಧ ಕರ್ಮಕ್ಕನು ಸಾರವಾಗುತ್ತದೆ-ಇಂತಹ ಮಾತು ಅರಿವಿಗೆ ಬರುವುದಿಲ್ಲ; ಏಕೆಂದರೆ, ಇನ್ಕಂ ಟ್ಯಾಕ್ಸ್, ಸೇಲ್ಸಟ್ಯಾಕ್ಸ್ ಇವುಗಳ ಕಳ್ಳತನದಿಂದ ಹಣ ಬರುವುದು ಟಾಕ್ಯಕೊಡುವುದರಿಂದ ಹೋಗುವುದು ಪ್ರಾರಬದ್ಧಕ್ಕಧೀನ ಎಲ್ಲಾಯಿತು? ಇದಾದರೋ ಕಳ್ಳತನಕ್ಕೆ ಅಧೀನವಾಯಿತಲ್ಲ? ಎಂಬ ಇನ್ನೊಂದು ಪ್ರಶ್ನೆ ಉಂಟಾಗುತ್ತದೆ. </p>
<p class="Text">ಇದರ ಉತ್ತರ-ವಾಸ್ತವವಾಗಿ ಧನ ಪಡೆಯುವುದು ಮತ್ತು ಭೋಗ ಭೋಗಿಸುವುದು ಇವೆರಡರಲ್ಲಿಯೂ ಪ್ರಾರಬ್ಧದ ಪ್ರಾಧಾನ್ಯವಿದೆ. ಆದರೆ ಇವೆರಡರಲ್ಲಿಯೂ ಯಾರಿಗೋ ಧನ ಪ್ರಾಪ್ತಿಯ ಪ್ರಾರಬ್ಧವಿರುತ್ತದೆ, ಭೋಗದ್ದು ಇಲ್ಲ, ಬೇರೆ ಯಾರಿಗೋ ಭೋಗದ ಪ್ರಾರಬ್ಧವಿರುತ್ತದೆ, ಧನ ಪ್ರಾಪ್ತಿಯದಲ್ಲ ಹಾಗೂ ಯಾರಿಗೋ ಧನ ಮತ್ತು ಭೋಗ ಎರಡರ ಪ್ರಾರಬ್ಧವೂ ಇರುತ್ತದೆ. ಯಾರಿಗೆ ಧನ-ಪ್ರಾಪ್ತಿಯ ಪ್ರಾರಬ್ಧವೇನೋ ಇದೆ, ಆದರೆ ಭೋಗದ ಪ್ರಾರಬ್ಧವಿಲ್ಲವೋ, ಅವನ ಬಳಿ ಲಕ್ಷಾಂತರ ರೂಪಾಯಿಗಳಿದ್ದರೂ ಕೂಡ ಕಾಯಿಲೆಯ ಕಾರಣ ವೈದ್ಯ, ಡಾಕ್ಟರರು ತಡೆದ ಕಾರಣ ಅವನು ಭೋಗಗಳನ್ನು ಭೋಗಿಸಲಾರನು, ಅವನಿಗೆ ಊಟದಲ್ಲಿ ಸಾದಾ-ಒರಟು ಪದಾರ್ಥಗಳೇ ತಿನ್ನಬೇಕಾಗುತ್ತದೆ. ಯಾರಿಗೆ ಭೋಗದ ಪ್ರಾರಬ್ಧವೇನೋ ಇದೆ ಆದರೆ ಧನದ ಪ್ರಾರಬ್ಧವಿಲ್ಲವೋ, ಅವನ ಬಳಿ ಧನದ ಅಭಾವವಿದ್ದರೂ ಕೂಡ ಅವನ ಸುಖ ವಿಶ್ರಾಂತಿಯಲ್ಲಿ ಯವುದೇ ರೀತಿಯ ಕೊರತೆ ಇರುವುದಿಲ್ಲ.<span class="char-style-override-3">+</span> ಅವನಿಗೆ ಯಾರದೋ ದಯೆಯಿಂದ,  ಮಿತ್ರತೆಯಿಂದ ಕೆಲಸ-ಕಾರ್ಯ ಸಿಗುವುದರಿಂದ ಪ್ರಾರಬ್ಧಕ್ಕನುಸಾರ ಜೀವನ ನಿರ್ವಾಹದ ಸಾಮಗ್ರಿ ಸಿಗುತ್ತಾ ಇರುತ್ತದೆ. </p>
<p class="Footnotes"><span class="char-style-override-4">+ </span>ಸರ್ವಥಾ ತ್ಯಾಗಿಗೂ ಕೂಡ ಅನುಕೂಲ ವಸ್ತುಗಳು ತುಂಬಾ ಸಿಗುವುದನ್ನು ನೋಡಲಾಗುತ್ತದೆ. (ಅವನು ಸ್ವೀಕರಿಸಲಿ, ಸ್ವೀಕರಿಸದಿರಲೀ ಈ ಮಾತು ಬೇರೆ) ತ್ಯಾಗದಲ್ಲಾದರೋ ಇನ್ನೊಂದು ವಿಲಕ್ಷಣತೆ ಇದೆ. ಯಾವ ಮನುಷ್ಯನು ಧನದ ತ್ಯಾಗ ಮಾಡುತ್ತಾನೋ, ಯಾರ ಮನಸ್ಸಿನಲ್ಲಿ ಧನದ ಮಹತ್ವವಿಲ್ಲವೋ ಮತ್ತು ತನ್ನನ್ನು ಧನಕ್ಕೆ ಅಧೀನನೆಂದು ತಿಳಿಯುವುದಿಲ್ಲವೋ, ಅವನಿಗಾಗಿ ಧನದ ಒಂದು ಹೊಸ ಪ್ರಾರಬ್ಧ ಉಂಟಾಗುತ್ತದೆ. ಕಾರಣ-ತ್ಯಾಗವೂ ಕೂಡ ಭಾರೀ ದೊಡ್ಡ ಪುಣ್ಯವಾಗಿದೆ, ಅದರಿಂದ ತತ್ಕಾಲ ಒಂದು ಹೊಸ ಪ್ರಾರಬ್ಧ ಉಂಟಾಗುತ್ತದೆ.</p>
<p class="Text">ಧನದ ಪ್ರಾರಬ್ಧವಿಲ್ಲದಿದ್ದರೆ ಕಳ್ಳತನ ಮಾಡಿದರೂ ಕೂಡ ಧನ ಸಿಗಲಾರದು, ಕಳ್ಳತನವು ಯಾವುದೋ ಪ್ರಕಾರದಿಂದ ಪ್ರಕಟವಾಗಿ ಉಳಿದ ಧನವೂ ಹೊರಟು ಹೋದೀತು ಹಾಗೂ ಶಿಕ್ಷೆಯೂ ದೊರೆಯಬಹುದು. ಇಲ್ಲಿ ಶಿಕ್ಷೆ ಸಿಗಲೀ ಸಿಗದಿರಲಿ, ಆದರೆ ಪರಲೋಕದಲ್ಲಿ ಶಿಕ್ಷೆ ಖಂಡಿತವಾಗಿ ಸಿಗುವುದೇ. ಅದರಿಂದ ಅವನು ಬದುಕುಳಿಯಲಾರನು. ಪ್ರಾರಬ್ಧವಶ ಕಳ್ಳತನ ಮಾಡುವುದರಿಂದ ಧನವು ಸಿಕ್ಕಿದರೂ ಕೂಡ ಆ ಧನದ ಉಪಭೋಗ ಆಗಲಾರದು. ಆ ಧನವು ಕಾಯಿಲೆಯಲ್ಲಿ, ಕಳ್ಳತನದಲ್ಲಿ, ದರೋಡೆಯಲ್ಲಿ, ಕೋರ್ಟು ಖಟ್ಲೆಯಲ್ಲಿ, ಮೋಸದಿಂದ ಹೊರಟು ಹೋದೀತು. ತಾತ್ಪರ್ಯ-ಆ ಧನವು ಎಷ್ಟು ದಿನ ಉಳಿಯಬೇಕೋ ಅಷ್ಟೇ ದಿನ ಉಳಿದೀತು ಮತ್ತು ನಷ್ಟವಾಗಿ ಹೋದೀತು. ಇಷ್ಟೇ ಅಲ್ಲ, ಇನ್ಕಂಟ್ಯಾಕ್ಸ್ ಇತ್ಯಾದಿಗಳಿಂದ ಕಳ್ಳತನ ಮಾಡುವ ಸಂಸ್ಕಾರಗಳು ಬಿದ್ದಿರುವೆಯೋ ಆ ಸಂಸ್ಕಾರಗಳು ಜನ್ಮ-ಜನ್ಮಾಂತರದವರೆಗೆ ಅವನಿಗೆ ಕಳ್ಳತನ ಮಾಡಲು ಪ್ರೊತ್ಸಾಹಿಸುತ್ತಾ ಇರುವವು ಮತ್ತು ಅವನು ಅದರ ಶಿಕ್ಷೆ ಪಡೆಯುತ್ತಾ ಇರುವನು.</p>
<p class="Text">ಧನದ ಪ್ರಾರಬ್ಧವಿದ್ದರೆ ಯಾರಾದರು ದತ್ತು ತೆಗೆದುಕೊಳ್ಳಬಹುದು ಅಥವಾ ಸಾಯುವ ಯಾರೋ ವ್ಯಕ್ತಿಯು ಅವನ ಹೆಸರಿಗೆ ಉಯಿಲು ಬರೆದು ಕೊಡಬಹುದು ಅಥವಾ ಮನೆಕಟ್ಟಲು ಅಡಿಪಾಯ ತೋಡುವಾಗ ನೆಲದಲ್ಲಿ ಹುದುಗಿದ ಧನ ಸಿಕ್ಕಿ ಬಿಡಬಹುದು ಇತ್ಯಾದಿ-ಇತ್ಯಾದಿ. ಈ ಪ್ರಕಾರ ಪ್ರಾರದ್ಧಕ್ಕನುಸಾರ ಯಾವ ಧನ ಸಿಗುವುದಿದೆಯೋ ಅದು ಯಾವುದಾದರೂ ಕಾರಣದಿಂದ ಸಿಕ್ಕಿಯೇ ಸಿಗುವುದು.<span class="char-style-override-3">*</span> ಆದರೆ ಮನುಷ್ಯನು ಪ್ರಾರಬ್ಧದ ಮೇಲಾದರೋ ವಿಶ್ವಾಸ ವಿಡುವುದಿಲ್ಲ, ಕನಿಷ್ಟ ತನ್ನ ಪುರಷಾರ್ಥದಮೇಲಾದರೂ ವಿಶ್ವಾಸವಿಟ್ಟು ಪರಿಶ್ರಮದಿಂದಗಳಿಸಿ ತಿನ್ನುವೆವು ಇದನ್ನು ಮಾಡುವುದಿಲ್ಲ. ಇದೇ ಕಾರಣದಿಂದ ಅವನಿಗೆ ಕಳ್ಳತನವೇ ಆದಿ ದುಷ್ಕರ್ಮಗಳಲ್ಲಿ ಪ್ರವೃತ್ತಿ ಉಂಟಾಗುತ್ತದೆ. ಅದರಿಂದ ಹೃದಯದಲ್ಲಿ ಉರಿ ಇರುತ್ತದೆ, ಬೇರೆಯವರಿಂದ ಅಡಗಿರಬೇಕಾಗುತ್ತದೆ, ಹಿಡಿಯಲ್ಪಟ್ಟಾಗ ಶಿಕ್ಷೆ ಅನುಭವಿಸ ಬೇಕಾಗುತ್ತದೆ ಇತ್ಯಾದಿ-ಇತ್ಯಾದಿ. ಮನುಷ್ಯನು ವಿಶ್ವಾಸ ಮತ್ತು ಸಂತೋಷವಿರಿಸಿದರೆ ಹೃದಯದಲ್ಲಿ ಮಹಾನ್ ಶಾಂತಿ, ಆನಂದ, ಸಂತೋಷ ಇರುತ್ತದೆ ಹಾಗೂ ಬರುವಂತಹ ಧನವೂ ಬಂದು ಬಿಡುತ್ತದೆ. ಎಷ್ಟು ಬದುಕುವ ಪ್ರಾರಬ್ಧವಿದೆಯೋ ಅಷ್ಟು ಜೀವನ-ನಿರ್ವಾಹದ ಸಾಮಗ್ರಿಯೂ ಯಾವುದಾದರೂ ರೀತಿಯಿಂದ ಸಿಗುತ್ತಲೇ ಇರುತ್ತದೆ.</p>
<p class="Footnote-Shloka">* ಪ್ರಾಪ್ತವ್ಯಮರ್ಥಂ ಲಭತೇ ಮನುಷ್ಯೋ ದೈವೋಪಿ ತಂ ಲಂಘಯಿತುಂ ನ ಶಕ್ತಃ ।</p>
<p class="Footnote-Shloka">   ತಸ್ಮಾನ್ನ ಶೋಚಾಮಿ ನ ವಿಸ್ಮಯೋ ಮೇ ಯದಸ್ಮದೀಯಂ ನ ಹಿ ತತ್ಪರೇಷಾಮ್ ॥ </p>
<p class="Footnotes-Right">					     (ಪಂಚ ತಂತ್ರ-ಮಿತ್ರಸಂಪ್ರಾಪ್ತಿ 112)</p>
<p class="Footnotes">ಪ್ರಾಪ್ತವಾಗುವಂತಹ ಧನವು ಮನುಷ್ಯನಿಗೆ ಸಿಕ್ಕಿಯೇ ಸಿಗುವುದು. ದೈವವೂ ಕೂಡ ಅದನ್ನು ಉಲ್ಲಂಘಿಸಲಾರದು. ಅದಕ್ಕಾಗಿ ನಾನು ಶೋಕಿಸುವುದಿಲ್ಲ ಮತ್ತು ನನಗೆ ವಿಸ್ಮಯವೂ ಆಗುವುದಿಲ್ಲ; ಏಕೆಂದರೆ, ಯಾವುದು ನಮ್ಮದಿದೆಯೋ ಅದು ಬೇರೆಯವರದು ಆಗಲಾರದು. </p>
<p class="Text">ಹೇಗೆ ವ್ಯಾಪಾರದಲ್ಲಿ ನಷ್ಟವಾಗುವುದು, ಮನೆಯಲ್ಲಿ ಯಾರಾದರ ಸಾವು ಆಗುವುದು, ಕಾರಣವಿಲ್ಲದೆ ಅಪಯಶ ಮತ್ತು ಅಪಮಾನವಾಗುವುದು ಇತ್ಯಾದಿ ಪ್ರತಿಕೂಲ ಪರಿಸ್ಥಿತಿಯನ್ನು ಯಾರೂ ಬಯಸುವುದಿಲ್ಲ, ಆದರೂ ಅದು ಬಂದೇ ಬರುತ್ತದೆ. ಹಾಗೆಯೇ ಅನುಕೂಲ ಪರಿಸ್ಥಿತಿಯೂ ಬರುತ್ತದೆ ಅದನ್ನು ಯಾರೂ ತಡೆಯಲಾರರು. ಭಾಗವತದಲ್ಲಿ ಬಂದಿದೆ-</p>
<p class="Shlok">ಸುಖಮೈಂದ್ರಿಯಕಂ ರಾಜನ್ ಸ್ವರ್ಗೇ ನರಕ ಏವ ಚ ।</p>
<p class="Shlok">ದೇಹಿನಾಂ ಯದ್ ಯಥಾ ದುಃಖಂ ತಸ್ಮಾನ್ನೇಚ್ಛೇತ ತದ್ ಬುಧಃ ॥                                                </p>
<p class="TXT-Right">(11/8/1)</p>
<p class="Text">ರಾಜನೇ! ಪ್ರಾಣಿಗಳಿಗೆ ಇಚ್ಛೆಯಿಲ್ಲದೆ ಪ್ರಾರಬ್ಧಾನುಸಾರ ದುಃಖ ಪ್ರಾಪ್ತವಾಗುತ್ತವೋ ಹಾಗೆಯೇ ಇಂದ್ರಿಯಜನ್ಯ ಸುಖಗಳು ಸ್ವರ್ಗದಲ್ಲಿ ಮತ್ತು ನರಕದಲ್ಲಿಯೂ ಕೂಡ ಪ್ರಾಪ್ತವಾಗುತ್ತವೆ. ಆದ್ದರಿಂದ ಬುದ್ಧಿವಂತ ಮನುಷ್ಯನು ಆ ಸುಖಗಳನ್ನು ಇಚ್ಛಿಸಬಾರದು.</p>
<p class="Text">ಹೇಗೆ ಧನದ ಮತ್ತು ಭೋಗದ ಪ್ರಾರಬ್ಧವು ಬೇರೆ-ಬೇರೆಯಾಗಿರುತ್ತವೋ, ಅರ್ಥಾತ್- ಕೆಲವರಿಗೆ ಧನದ ಪ್ರಾರಬ್ಧವಿರುತ್ತದೆ ಮತ್ತು ಕೆಲವರಿಗೆ ಭೋಗದ ಪ್ರಾರಬ್ಧವಿರುವಂತೇಯೇ ಧರ್ಮ ಮತ್ತು ಮೋಕ್ಷದ ಪುರುಷಾರ್ಥವೂ ಬೇರೆ-ಬೇರೆಯಾಗಿರುತ್ತವೆ, ಅರ್ಥಾತ್- ಯಾರೋ ಧರ್ಮಕ್ಕಾಗಿ ಪುರುಷಾರ್ಥ ಮಾಡುತ್ತಾನೆ ಹಾಗೂ ಯಾರೋ ಮೋಕ್ಷಕ್ಕಾಗಿ ಪುರುಷಾರ್ಥ ಮಾಡುತ್ತಾನೆ. ಧರ್ಮದ ಅನುಷ್ಠಾನದಲ್ಲಿ ಶರೀರ, ಧನ ಇತ್ಯಾದಿ ವಸ್ತುಗಳು ಪ್ರಾಮುಖ್ಯವಾಗಿರುತ್ತವೆ ಮತ್ತು ಮೋಕ್ಷದ ಪ್ರಾಪ್ತಿಯಲ್ಲಿ ಭಾವ ಹಾಗೂ ವಿಚಾರದ ಪ್ರಾಮುಖ್ಯತೆ ಇರುತ್ತದೆ.</p>
<p class="Text">ಒಂದು ಮಾಡುವುದಾಗಿದೆ ಮತ್ತೊಂದು ಆಗುವುದಾಗಿದೆ. ಎರಡೂ ವಿಭಾಗಗಳು ಬೇರೆ-ಬೇರೆಯಾಗಿವೆ. ಮಾಡುವ ವಸ್ತು ಕರ್ತವ್ಯ ಮತ್ತು ಆಗುವ ವಸ್ತು ಫಲವಾಗಿದೆ. ಮನುಷ್ಯನಿಗೆ ಕರ್ಮ ಮಾಡುವ ಅಧಿಕಾರ ವಿದೆ, ಫಲದಲ್ಲಿ ಇಲ್ಲ- <span class="char-style-override-5">‘ಕರ್ಮಣ್ಯೇವಾಧಿಕಾರಸ್ತೇ ಮಾ ಫಲೇಷು ಕದಾಚನ’ </span>(2/47). ತಾತ್ಪರ್ಯ-ಆಗುವುದರ ಪೂರ್ಣತೆ ಪ್ರಾರಬ್ಧಕ್ಕನುಸಾರ ಅವಶ್ಯವಾಗಿ ಆಗುತ್ತದೆ, ಅದಕ್ಕಾಗಿ ‘ಇದು ಆಗಬೇಕು, ಇದು ಆಗಬಾರದು’ ಇಂತಹ ಇಚ್ಛೆಯನ್ನು ಮಾಡಬಾರದು. ಮಾಡುವುದರಲ್ಲಿ ಶಾಸ್ತ್ರ ಮತ್ತು ಲೋಕ-ಮರ್ಯಾದೆಗನುಸಾರ ಕರ್ತವ್ಯ-ಕರ್ಮ ಮಾಡಬೇಕು. ’ಮಾಡುವುದು’ ಪುರುಷಾರ್ಥಕ್ಕೆ ಅಧೀನವಾಗಿದೆ ಮತ್ತು ‘ಆಗುವುದು ಪ್ರಾರಬ್ಧಕ್ಕೆ ಅಧೀನವಾಗಿದೆ. ಅದಕ್ಕಾಗಿ ಮಾಡುವುದರಲ್ಲಿ ಮನುಷ್ಯನು ಸ್ವಾಧೀನನಾಗಿದ್ದಾನೆ ಮತ್ತು ಆಗುವುದರಲ್ಲಿ ಪರಾಧೀನನಾಗಿದ್ದಾನೆ. ಮನುಷ್ಯನ ಉನ್ನತಿಯಲ್ಲಿ-‘ಮಾಡುವುದರಲ್ಲಿ ಎಚ್ಚರವಾಗಿರಬೇಕು ಹಾಗೂ ಆಗುವುದರಲ್ಲಿ ಸಂತೋಷವಾಗಿರುವುದೇ ಮುಖ್ಯವಾದ ಮಾತಾಗಿದೆ.</p>
<p class="Text">ಕ್ರಿಯಮಾಣ, ಸಂಚಿತ ಮತ್ತು ಪ್ರಾರಬ್ಧ ಮೂರೂ ಕರ್ಮಗಳಿಂದ ಮುಕ್ತನಾಗಲು ಯಾವ ಉಪಾಯವಿದೆ?</p>
<p class="Text">ಪ್ರಕೃತಿ ಮತ್ತು ಪುರುಷ ಇವು ಎರಡಿವೆ. ಪ್ರಕೃತಿಯು ಸದಾಕಾಲ ಕ್ರಿಯಾಶೀಲವಾಗಿದೆ, ಆದರೆ ಪುರುಷನಲ್ಲಿ ಎಂದೂ ಪರಿವರ್ತನರೂಪೀ ಕ್ರಿಯೆಯು ಆಗುವುದಿಲ್ಲ. ಪ್ರಕೃತಿಯೊಂದಿಗೆ ತನ್ನ ಸಂಬಂಧವನ್ನು ಒಪ್ಪಿರುವ ಪ್ರಕೃತಿಸ್ಥ ಪುರುಷನೇ ಕರ್ತಾ-ಭೋಕ್ತಾ ಆಗುತ್ತಾನೆ. ಯಾವಾಗ ಅವನು ಪ್ರಕೃತಿಯೊಂದಿಗೆ ಸಂಬಂಧ-ವಿಚ್ಛೇದ ಮಾಡಿಕೊಳ್ಳತ್ತಾನೋ, ಅರ್ಥಾತ್-ತನ್ನ ಸ್ವರೂಪದಲ್ಲಿ ಸ್ಥಿತನಾಗುತ್ತಾನೋ ಆಗ ಅವನಿಗೆ  ಯಾವುದೇ ಕರ್ಮ ಅನ್ವಯಿಸುವುದಿಲ್ಲ. </p>
<p class="Text">ಪ್ರಾರಬ್ಧ ಸಂಬಂಧೀ ಬೇರೆ ಮಾತುಗಳು ಈ ಪ್ರಕಾರವಿವೆ-</p>
<p class="Text">(1) ಬೋಧ ಉಂಟಾದಮೆಲೂ ಕೂಡ ಜ್ಞಾನಿಯ ಪ್ರಾರಬ್ಧ ಉಳಿಯುತ್ತದೆ- ಹೀಗೆ ಹೇಳುವುದು ಕೇವಲ ಅಜ್ಞಾನಿಗಳಿಗೆ ತಿಳಿಸಲಿಕ್ಕಾಗಿ ಮಾತ್ರವಿದೆ. ಕಾರಣ-ಅನುಕೂಲ ಅಥವಾ ಪ್ರತಿಕೂಲ ಘಟನೆಯು ಘಟಿಸುವುದು ಪ್ರಾರಬ್ಧವೇ ಆಗಿದೆ. ಪ್ರಾಣಿಗಳಿಗೆ ಸುಖ ಅಥವಾ ದುಃಖ ಕೊಡುವುದು ಪ್ರಾರಬ್ಧದ ಕೆಲಸವಾಗಿರದೆ ಅಜ್ಞಾನದ ಕೇಲಸವಾಗಿದೆ. ಅಜ್ಞಾನವು ಅಳಿದು ಹೋದಾಗ ಮನುಷ್ಯನು ಸುಖೀ-ದುಃಖೀ ಆಗುವುದಿಲ್ಲ. ಅವನಿಗೆ ಕೇವಲ ಅನುಕೂಲತೆಯ ಪ್ರತಿಕೂಲತೆಯ ಜ್ಞಾನವಾಗುತ್ತದೆ. ಜ್ಞಾನ ದೋಷಿಯಾಗಿರದೆ ಸುಖ-ದುಃಖರೂಪೀ ವಿಕಾರ ಉಂಟಾಗುವುದು ದೋಷವಾಗಿದೆ. ಅದಕ್ಕಾಗಿ ವಾಸ್ತವವಾಗಿ ಜ್ಞಾನಿಗೆ ಪ್ರಾರಬ್ಧ ಇರುವುದಿಲ್ಲ. </p>
<p class="Text">(2) ಪ್ರಾರಬ್ಧವಿದ್ದಂತೆ ಬುದ್ಧಿ ಉಂಟಾಗುತ್ತದೆ. ಹೇಗೆ ಒಂದೇ ಪೇಟೆಯಲ್ಲಿ ಓರ್ವವ್ಯಾಪಾರಿಯು ಮಾಲನ್ನು ಮಾರುತ್ತಾನೆ, ಮತ್ತೋರ್ವನು ಕೊಂಡು ಕೊಳ್ಳುತ್ತಾನೆ. ನಂತರ ಪೇಟೆ ತೇಜಿಯಾದಾಗ ಮಾರಿದ ವ್ಯಾಪಾರಿಗೆ ನಷ್ಟದಾಗುತ್ತದೆ, ಕೊಂಡುಕೊಂಡ ವ್ಯಾಪಾರಿಗೆ ಲಾಭವಾಗುತ್ತದೆ; ಹಾಗೆಯೇ ಪೇಟೆಯು ಮಂದಿಯಾದಾಗ ಮಾರಿದ ವ್ಯಾಪಾರಿಗೆ ಲಾಭವಾಗುತ್ತದೆ, ಕೊಂಡುಕೊಂಡ ವ್ಯಾಪಾರಿಗೆ ನಷ್ಟವಾಗುತ್ತದೆ. ಆದ್ದರಿಂದ ಕೊಂಡುಕೊಳ್ಳುವ ಮತ್ತು ಮಾರುವ ಬುದ್ಧಿಯು ಪ್ರಾರಬ್ಧದಿಂದ ಉಂಟಾಗುತ್ತದೆ, ಅರ್ಥಾತ್-ಲಾಭ-ನಷ್ಟದ ಪ್ರಾರಬ್ಧ ಹೇಗಿರುತ್ತದೋ ಅದಕ್ಕನುಸಾರ ಮೊದಲಿಗೆ ಬುದ್ದಿ ಉಂಟಾಗುತ್ತದೆ, ಅದರಿಂದ ಪ್ರಾರಬ್ಧಕ್ಕನುಸಾರ ಫಲ ಭೋಗಿಸಲಾಗುವುದು. ಆದರೆ ಕೊಂಡುಕೊಳ್ಳುವ ಮತ್ತು ಮಾರುವ ಕ್ರಿಯೆ ನ್ಯಾಯಯುಕ್ತ ಮಾಡುವುದು ಅಥವಾ ಅನ್ಯಾಯಯುಕ್ತ ಮಾಡುವುದು ಇದರಲ್ಲಿ ಮನುಷ್ಯನು ಸ್ವತಂತ್ರನಾಗಿದ್ದಾನೆ; ಏಕೆಂದರೆ ಇದು ಕ್ರಿಯಮಾಣ (ಹೊಸ ಕರ್ಮ) ವಾಗಿದೆ, ಪ್ರಾರಬ್ಧವಲ್ಲ. </p>
<p class="Text">(3) ಓರ್ವ ವ್ಯಕ್ತಿಯ ಕೈಯಿಂದ ಗಾಜಿನ ಪಾತ್ರೆ ಬಿದ್ದು ಒಡೆದು ಹೋದರೆ ಇದು ಎಚ್ಚರವಿಲ್ಲದಿರುವುದೋ, ಪ್ರಾರಬ್ಧವೋ?</p>
<p class="Text">ಕರ್ಮ ಮಾಡುವಾಗಲಾದರೋ ಎಚ್ಚರವಾಗಿರಬೇಕು, ಆದರೆ ಯಾವುದು (ಒಳ್ಳೆಯ ಅಥವಾ ಕೆಟ್ಟ) ಆಗಿ ಹೋಯಿತೋ, ಅದನ್ನು ಪೂರ್ಣವಾಗಿ ಪ್ರಾರಬ್ಧ-ಭವಿತವ್ಯವೇಂದೇ ತಿಳಿಯಬೇಕು. ಆಗ ನೀನು ಎಚ್ಚರವಾಗಿರುತ್ತಿದ್ದರೆ ಗ್ಲಾಸು ಒಡೆಯುತ್ತಿರಲಿಲ್ಲ ಎಂದು ಹೇಳುತ್ತಾರೆ. ಇದರಿಂದ ಇನ್ನು ಮುಂದೆ ನಾನು ಎಚ್ಚರಿಕೆಯನ್ನಿಡಬೇಕು, ಇನ್ನೊಮ್ಮೆ ಇಂತಹ ತಪ್ಪು ಆಗಬಾರದು ಎಂದು ತಿಳಿಯಬೇಕು. ವಾಸ್ತವವಾಗಿ ಏನು ಆಗಿಹೋಯಿತೋ ಅದನ್ನು ಮರೆವು ಎಂದು ತಿಳಿಯದೆ ಭವಿತವ್ಯವೆಂದೇ ತಿಳಿಯಬೇಕು. ಅದಕ್ಕಾಗಿ ಮಾಡುವುದರಲ್ಲಿ ಎಚ್ಚರಿಕೆ ಮತ್ತು ಆಗುವುದರಲ್ಲಿ ಸಂತೋಷವಾಗಿರಬೇಕು. </p>
<p class="Text">(4) ಪ್ರಾರಬ್ಧದಿಂದ ಉಂಟಾಗುವ ರೋಗ ಮತ್ತು ಕುಪಥ್ಯದಿಂದ ಉಂಟಾಗುವ ರೋಗದಲ್ಲಿ ವ್ಯಾತ್ಯಾಸವೇನಿದೆ?</p>
<p class="Text">ಕುಪಥ್ಯದಿಂದ ಉಂಟಾದ ರೋಗವು ಔಷಧಿಗಳಿಂದ  ವಾಸಿಯಾಗಬಲ್ಲದು. ಆದರೆ ಪ್ರಾರಬ್ಧ ಜನ್ಯ ರೋಗವು ಔಷಧಿಗಳಿಂದ ವಾಸಿಯಾಗುವುದಿಲ್ಲ. ಮಹಾಮೃತ್ಯುಂಜಯ ಇತ್ಯಾದಿ ಜಪ ಮತ್ತು ಯಜ್ಞ-ಯಾಗಾದಿ ಅನುಷ್ಠಾನಗಳಿಂದ ಅನುಷ್ಠಾನ ಪ್ರಬಲವಾಗಿದ್ದರೆ ಪ್ರಾರಬ್ಧ ಜನ್ಯ ರೋಗಗಳೂ ವಾಸಿಯಾಗಬಲ್ಲವು. </p>
<p class="Text">ರೋಗದ ಆಧಿ (ಮಾನಸಿಕ ರೋಗ) ವ್ಯಾಧಿ (ಶಾರೀರಿಕ ರೋಗ) ಎಂಬ ಎರಡು ಪ್ರಕಾರ ಇವೆ. ಆಧಿಯದ್ದು ಒಂದು ಶೋಕ, ಚಿಂತೆ ಇತ್ಯಾದಿ, ಮತ್ತೊಂದು ಹುಚ್ಚುತನ ಎಂಬ ಎರಡು ಭೇದಗಳಿವೆ. ಚಿಂತಾ, ಶೋಕ ಇವುಗಳು ಅಜ್ಞಾನದಿಂದ ಆಗುತ್ತವೆ ಮತ್ತು ಹುಚ್ಚುತನ ಪ್ರಾರಬ್ಧದಿಂದ ಆಗುತ್ತದೆ. ಆದ್ದರಿಂದ ಜ್ಞಾನ ಉಂಟಾದಾಗ ಚಿಂತಾ-ಶೋಕಗಳು ಇಲ್ಲವಾಗುತ್ತವೆ, ಆದರೆ ಪ್ರಾರಬ್ಧಕ್ಕನುಸಾರ ಹುಚ್ಚುತನ ಇರಬಲ್ಲದು. ಹುಚ್ಚು ಇದ್ದರೂ ಕೂಡ ಜ್ಞಾನಿಯ ಮೂಲಕ ಯಾವುದೇ ಅನುಚಿತ, ಶಾಸ್ತ್ರನಿಷಿದ್ಧ ಕ್ರಿಯೆ ಆಗುವುದಿಲ್ಲ.</p>
<p class="Text">(5) ಆಕಸ್ಮಿಕ ಮೃತ್ಯು ಮತ್ತು ಅಕಾಲಮೃತ್ಯು ಇದರಲ್ಲಿ ಏನು ವ್ಯತ್ಯಾಸವಿದೆ? ಯಾರಾದರು ವ್ಯಕ್ತಿ ಹಾವು ಕಡಿದು ಸತ್ತುಹೋದರೆ, ಅಕಸ್ಮಾತ್ ಮೇಲಿಂದ ಬಿದ್ದು ಸತ್ತುಹೋದರೆ, ನೀರಿನಲ್ಲಿ ಮುಳುಗಿ ಸತ್ತುಹೋದರೆ, ಹಾರ್ಟಫೈಲ್ ಆಗಿ ಸತ್ತು ಹೋದರೆ, ಯಾವುದಾದರು ದುರ್ಘಟನೆಯಿಂದ ಸತ್ತುಹೋದರೆ ಇದು ಅವನ ಆಕಸ್ಮಿಕ ಮೃತ್ಯುವಾಗಿದೆ. ಸ್ವಾಭಾವಿಕ ಮೃತ್ಯುವಿನಂತೆ ಆಕಸ್ಮಿಕ ಮೃತ್ಯುವೂ ಕೂಡ ಪ್ರಾರಬ್ಧಕ್ಕನುಸಾರ (ಆಯುಸ್ಸು ಮುಗಿದಾಗ) ಆಗುತ್ತದೆ. </p>
<p class="Text">ಯಾರಾದರು ತಿಳಿದು ಆತ್ಮಹತ್ಮೆ ಮಾಡಿಕೊಂಡರೆ, ಅರ್ಥಾತ್-ಹಗ್ಗ ಬಿಗಿದುಕೊಂಡು, ಬಾವಿಗೆ ಹಾರಿ, ರೈಲಿನ ಅಡಿಗೆ ಬಿದ್ದು, ಮಾಡಿನಿಂದ ಧುಮುಕಿ, ವಿಷ ತಿಂದು, ಶರೀರಕ್ಕೆ ಬೆಂಕಿ ಹಚ್ಚಿಕೊಂಡು ಸತ್ತು ಹೋದರೆ ಇದು ಅವನ ‘ಅಕಾಲಮೃತ್ಯು’ ಆಗಿದೆ. ಈ ಸಾವು ಆಯುಸ್ಸು ಬಾಕಿ ಇರುವಾಗಲೂ ಆಗಬಲ್ಲದು. ಆದ್ದರಿಂದ ಇದು ಹೊಸ ಪಾಪ ಕರ್ಮವಾಗಿದೆ, ಪ್ರಾರಬ್ಧವಲ್ಲ. ಮನುಷ್ಯ ಶರೀರವು ಪರಮಾತ್ಮನ ಪ್ರಾಪ್ತಿಗಾಗಿಯೇ ಸಿಕ್ಕಿರುವುದು; ಆದ್ದರಿಂದ ಅದನ್ನು ಆತ್ಮಹತ್ಯೆಗೈದು ನಾಶಮಾಡುವುದು ಮಹಾಪಾಪವಾಗಿದೆ.</p>
<p class="Text">ಅನೇಕ ಬಾರಿ ಆತ್ಮಹತ್ಯೆ ಮಾಡಲು ಪ್ರಯತ್ನಿಸಿದರು ಮನುಷ್ಯನು ಬದುಕಿರುತ್ತಾನೆ, ಸಾಯುವುದಿಲ್ಲ. ಇದರ ಕಾರಣ-ಬೇರೆ ಮನುಷ್ಯರ ಪ್ರಾರಬ್ಧದೊಂದಿಗೆ ಅವನ ಸಂಬಂಧ ಸೇರಿರುತ್ತದೆ; ಆದ್ದರಿಂದ ಅವರ ಪ್ರಾರಬ್ಧದಿಂದ ಬದುಕಿ ಉಳಿಯುತ್ತಾನೆ. ಹೇಗೆಂದರೆ, ಯಾರಿಗೋ ಭವಿಷ್ಯದಲ್ಲಿ ಮಗ ಹುಟ್ಟುವುದಿರುತ್ತದೆ ಮತ್ತೆ ಅವನು ಆತ್ಮಹತ್ಯೆಯನ್ನು ಮಾಡಲು ಪ್ರಯತ್ನಿಸಿದರೆ ಆ (ಮುಂದೆ ಹುಟ್ಟಲಿರುವ) ಹುಡುಗನ ಪ್ರಾರಬ್ಧ ಅವನನ್ನು ಸಾಯಗೊಡುವುದಿಲ್ಲ. ಒಂದೊಮ್ಮೆ ಆ ವ್ಯಕ್ತಿಯಿಂದ ಭವಿಷ್ಯದಲ್ಲಿ ಯಾವುದಾದರೂ ವಿಶೇಷವಾದ ಒಳ್ಳೆಯ ಕೆಲಸ ಆಗುವುದಿದ್ದರೆ, ಜನರ ಉಪಕಾರವಾಗುವುದಿದ್ದರೆ ಅಥವಾ ಇದೇ ಜನ್ಮದಲ್ಲಿ, ಇದೇ ಶರೀರದಲ್ಲಿ ಪ್ರಾರಬ್ಧದ ಯಾವುದೋ ಉತ್ಕಟ ಭೋಗ (ಸುಖ-ದುಃಖ) ಬರುವುದಿದ್ದರೆ, ಆತ್ಮಹತ್ಯೆಯ ಪ್ರಯತ್ನ ಮಾಡಿದರೂ ಕೂಡ ಅವನು ಸಾಯಲಾರನು. </p>
<p class="Text">(6) ಓರ್ವ ಮನುಷ್ಯನು ಇನ್ನೊರ್ವ ಮನುಷ್ಯನನ್ನು ಕೊಂದುಬಿಟ್ಟರೆ ಇದು ಅವನು ಹಿಂದಿನ ಜನ್ಮದ ಸೇಡು ತೀರಿಸಿಕೊಂಡ ಮತ್ತು ಸಾಯುವವನು ಹಿಂದಿನ ಕರ್ಮಗಳ ಫಲವನ್ನು ಪಡೆದನು, ಮತ್ತೆ ಕೊಲ್ಲುವವನ ದೋಷವೇನು?</p>
<p class="Text">ಕೊಲ್ಲುವವನ ದೋಷವಿದೆ. ಶಿಕ್ಷೆ ಕೊಡುವುದು ಶಾಸಕನ ಕೆಲಸವಾಗಿದೆ, ಸರ್ವಸಾಧಾರಣರ ಅಲ್ಲ. ಒಬ್ಬ ಮನುಷ್ಯನಿಗೆ ಹತ್ತು ಗಂಟೆಗೆ ಫಾಸಿಯಾಗುವುದಿದೆ. ಮತ್ತೊಬ್ಬ ಮನುಷ್ಯನು ಆ (ಫಾಸಿಯಾಗುವ ವ್ಯಕ್ತಿಯನ್ನು) ಮನುಷ್ಯನನ್ನು ಕೊಲೆಗಡುಕರಿಂದ ಬಿಡಿಸಿ ಸರಿಯಾಗಿ ಹತ್ತು ಗಂಟೆಗೆ ಕೊಲೆ ಮಾಡಿದನು. ಇಂತಹ ಸ್ಥಿತಿಯಲ್ಲಿ ಆ ಕೊಲೆ ಮಾಡುವ ಮನುಷ್ಯನಿಗೂ ಫಾಸಿ ಆಗುವುದು. ಈ ಆಜ್ಞೆ ರಾಜನು ಕೊಲೆಗಡುಕರಿಗೆ ಕೊಟ್ಟಿದ್ದನು, ಆದರೆ ಇವನಿಗೆ ಯಾರು ಆಜ್ಞೆಕೊಟ್ಟಿದ್ದರು?</p>
<p class="Text">ಕೊಲ್ಲುವವನಿಗೆ ನಾನು ಹಿಂದಿನ ಜನ್ಮದ ಸೇಡು ತೀರಿಸುತ್ತಿದ್ದೇನೆ ಇದು ನೆನಪಿಲ್ಲದಿದ್ದರೂ ಕೊಲ್ಲುತ್ತಾನಾದರೆ ಇದು ಅವನ ದೋಷವಾಗಿದೆ. ಬೇರೆಯವರನ್ನು ಕೊಲ್ಲುವ ಅಧಿಕಾರ ಯಾರಿಗೂ ಇಲ್ಲ. ಸಾಯಲು ಯಾರೂ ಬಯಸುವುದಿಲ್ಲ. ಬೇರೆಯವರನ್ನು ಕೊಲ್ಲುವುದು ತನ್ನ ವಿವೇಕದ ಅನಾದರವಾಗಿದೆ. ಎಲ್ಲ ಮನುಷ್ಯರಿಗೆ ವಿವೇಕ ಶಕ್ತಿ ಪ್ರಾಪ್ತವಾಗಿದೆ ಮತ್ತು ಆ ವಿವೇಕಕ್ಕನುಸಾರ ಒಳ್ಳೆಯ ಅಥವಾ ಕೆಟ್ಟ ಕಾರ್ಯ ಮಾಡುವುದರಲ್ಲಿ ಅವನು ಸ್ವತಂತ್ರನಾಗಿದ್ದಾನೆ. ಆದ್ದರಿಂದ ವಿವೇಕದ ಅನಾದರ ಮಾಡಿ ಬೇರೆಯವರನ್ನು ಕೊಲ್ಲುವುದು ಅಥವಾ ಕೊಲ್ಲುವ ನಿಯತ್ತು ಇರಿಸುವುದು ದೋಷವಾಗಿದೆ. </p>
<p class="Text">ಹಿಂದಿನ ಜನ್ಮದ ಸೇಡು ಒಬ್ಬರು ಮತ್ತೊಬ್ಬರು ತೀರಿಸುತ್ತಿದ್ದರೆ ಈ ಸರಪಳಿ ಎಂದೂ ಮುಗಿಯಲಾರದು ಮತ್ತು ಮನುಷ್ಯನು ಎಂದೂ ಮುಕ್ತನಾಗಲಾರನು.</p>
<p class="Text">ಹಿಂದಿನ ಜನ್ಮದ ಸೇಡು ಬೇರೆ (ಹಾವು ಇತ್ಯಾದಿ) ಯೋನಿಗಳಲ್ಲಿ ತೆಗೆದುಕೊಳ್ಳಲಾಗುತ್ತದೆ. ಮನುಷ್ಯ ಯೋನಿಯು ಸೇಡು ತೀರಿಸಲು ಇರುವುದಲ್ಲ. ಹೌದು ಹೀಗಾಗಬಲ್ಲದು! ಹಿಂದಿನ ಜನ್ಮದ ಕೊಲೆಗಡುಕ ವ್ಯಕ್ತಿ ಸ್ವಾಭಾವಿಕವಾಗಿ ಒಳ್ಳೆಯವನಾಗಿ ಕಾಣಲಾರನು, ಕೆಟ್ಟವನಾಗಿ ಕಂಡಿತು. ಆದರೆ ಕೆಟ್ಟವನೆಂದು ಕಾಣುವ ವ್ಯಕ್ತಿಯನ್ನು ದ್ವೇಷಿಸುವುದು ಅಥವಾ ಅವನಿಗೆ ಕಷ್ಟಕೊಡುವುದು ದೋಷವಾಗಿದೆ; ಏಕೆಂದರೆ ಇದು ಹೊಸ ಕರ್ಮವಾಗಿದೆ. </p>
<p class="Text">ಹೇಗೆ ಪ್ರಾರಬ್ಧವಿತ್ತೋ ಅದಕ್ಕನುಸಾರ ಅವನ ಬುದ್ದಿ ಉಂಟಾಯಿತು, ಮತ್ತೆ ದೋಷ ಯಾವ ಮಾತಿನದು?</p>
<p class="Text">ಬುದ್ಧಿಯಲ್ಲಿದ್ದ ದೋಷಕ್ಕೆ ವಶನಾದನು-ಇದೇ ದೋಷವಾಗಿದೆ. ಅವನು ಅದಕ್ಕೆ ವಶನಾಗದೆ ವಿವೇಕವನ್ನು ಆದರಿಸಬೇಕು. ಗೀತೆಯು ಹೇಳುತ್ತದೆ-ಬುದ್ಧಿಯಲ್ಲಿ ರಾಗ-ದ್ವೇಷಗಳು ಇರುತ್ತವೆ (3/40), ಅವುಗಳ ವಶನಾಗಬಾರದು-<span class="char-style-override-5"> ‘ತಯೋರ್ನ ವಶಮಾಗಚ್ಛೇತ್’</span>(3/34).</p>
<p class="Text">(7) ಪ್ರಾರಬ್ದ ಮತ್ತು ಭಗವತ್ಕೃಪೆಯಲ್ಲಿ ಏನು ವ್ಯತ್ಯಾಸವಿದೆ?</p>
<p class="Text">ಈ ಜೀವಿಗೆ ಏನೆಲ್ಲ ಸಿಗುತ್ತದೋ ಅದು ಪ್ರಾರಬ್ಧಕ್ಕನುಸಾರ ಸಿಗುತ್ತದೆ, ಆದರೆ ಪ್ರಾರಬ್ಧ ವಿಧಾನದ ವಿಧಾತಾ ಸ್ವಯಂ ಭಗವಂತನಾಗಿದ್ದಾನೆ. ಕಾರಣ-ಕರ್ಮಗಳು ಜಡವಾದ್ದರಿಂದ ಸ್ವತಂತ್ರವಾಗಿ ಫಲವನ್ನು ಕೊಡಲಾರವು, ಅವುಗಳಾದರೋ ಭಗವಂತನ ವಿಧಾನದಿಂದಲೇ ಫಲಕೊಡುತ್ತವೆ. ಓರ್ವ ಮನುಷ್ಯನು ಯಾರದೋ ಹೊಲದಲ್ಲಿ ದಿನವಿಡೀ ಕೆಲಸ ಮಾಡಿದರೆ ಅವನಿಗೆ ಸಂಜೆ ಕೆಲಸಕ್ಕನುಸಾರ ಹಣ ಸಿಗುತ್ತದೆ, ಆದರೆ ಸಿಗುತ್ತದೆ ಹೊಲದ ಒಡೆಯನಿಂದ.</p>
<p class="Text">ಹಣವಾದರೋ ಕೆಲಸಮಾಡುವುದರಿಂದಲೇ ಸಿಗುತ್ತದೆ, ಕೆಲಸ ಮಾಡದೆ ಸಿಗುತ್ತದೇನು?</p>
<p class="Text">ಹಣವಾದರೋ ಕೆಲಸ ಮಾಡುವುದರಿಂದಲೇ ಸಿಗುತ್ತದೆ; ಆದರೆ ಒಡೆಯನಿಲ್ಲದೆ ಯಾರು ಹಣ ಕೊಡುವರು? ಯಾರಾದರು ಅಡವಿಗೆ ಹೋಗಿ ದಿನವಿಡೀ ಕೆಲಸ ಮಾಡಿದರೆ ಅವನಿಗೆ ಹಣ ಸಿಗಬಹುದೇ? ಸಿಗಲಾರದು. ಅದರಲ್ಲಿ ಯಾರು ಹೇಳುವುದರಿಂದ ಕೆಲಸ ಮಾಡಿದನು ಮತ್ತು ಯಾರ ಜವಾಬ್ದಾರಿ ಇತ್ತು ಇದನ್ನು ನೋಡಬೇಕಾದೀತು. </p>
<p class="Text">ಯಾರಾದರೂ ಆಳು ಕೆಲಸವನ್ನು ತುಂಬಾ ತತ್ಪರತೆಯಿಂದ, ಚಾತುರ್ಯದಿಂದ, ಉತ್ಸಾಹದಿಂದ ಮಾಡುತ್ತಾನಾದರೆ, ಮಾಡುತ್ತಾನೆ ಒಡೆಯನ ಸಂತೋಷಕ್ಕಾಗಿ; ಎಂದಾಗ ಒಡೆಯನು ಅವನಿಗೆ ಸಂಬಳಕ್ಕಿಂತ ಹೆಚ್ಚು ಹಣವನ್ನು ಕೊಡುತ್ತಾನೆ ಮತ್ತು ತತ್ಪರತೆ ಇತ್ಯಾದಿ ಗುಣಗಳನ್ನು ನೋಡಿ ಅವನನ್ನು ತನ್ನ ಹೊಲದ ಪಾಲುದಾರನ್ನಾಗಿಸಿಬಿಡುತ್ತಾನೆ. ಹೀಗೆಯೇ ಭಗವಂತನು ಮನುಷ್ಯನಿಗೆ ಅವನ ಕರ್ಮಕ್ಕನುಸಾರ ಫಲವನ್ನು ಕೊಡುತ್ತಾನೆ. ಒಂದು ವೇಳೆ ಯಾರಾದರು ಮನುಷ್ಯನು ಭಗವಂತನ ಆಜ್ಞೆಗನುಸಾರ, ಅವನ ಪ್ರಸನ್ನತೆಗಾಗಿ ಎಲ್ಲ ಕಾರ್ಯವನ್ನು ಮಾಡಿದರೆ, ಭಗವಂತನು ಅವನಿಗೆ ಬೇರೆಯವರಿಗಿಂತ ಹೆಚ್ಚುವರಿ ಕೊಡುತ್ತಾನೆ; ಆದರೆ ಯಾರು ಭಗವಂತನಿಗೆ ಸರ್ವಥಾ ಸಮರ್ಪಿತನಾಗಿ ಎಲ್ಲ ಕಾರ್ಯವನ್ನು ಮಾಡಿದರೆ ಆ ಭಕ್ತನಿಗೆ ಭಗವಂತನೂ ಕೂಡ ಭಕ್ತನಾಗುತ್ತಾನೆ.<span class="char-style-override-3">*</span> ಪ್ರಪಂಚದಲ್ಲಿ ಯಾರೂ ಕೂಡ ಆಳನ್ನು ತನ್ನ ಒಡೆಯನನ್ನಾಗಿಸುವುದಿಲ್ಲ; ಆದರೆ ಭಗವಂತನು ಶರಣಾಗತ ಭಕ್ತನನ್ನು ತನ್ನ ಒಡೆಯನ್ನಾಗಿಸುತ್ತಾನೆ. ಇಂತಹ ಉದಾರತೆ ಕೇವಲ ಪ್ರಭುವಿನಲ್ಲೆ ಇದೆ. ಇಂತಹ ಪ್ರಭುವಿನ ಚರಣಗಳಲ್ಲಿ ಶರಣಾಗದೆ ಯಾವ ಮನುಷ್ಯನು ಪ್ರಾಕೃತ-ಉತ್ಪತ್ತಿವಿನಾಶಶೀಲ ಪದಾರ್ಥಗಳಿಗೆ ಪರಾಧೀನನಾಗಿರುವವನ, ಬುದ್ಧಿಯು ಸರ್ವಥಾ ಭ್ರಷ್ಟವಾಗಿ ಹೋಗಿದೆ. ನಮ್ಮ ಮುಂದೆ ಪ್ರತ್ಯಕ್ಷವಾಗಿ ಉತ್ಪನ್ನ ಮತ್ತು ನಷ್ಟವಾಗುವಂತಹ ಪದಾರ್ಥಗಳು ನಮಗೆ ಎಲ್ಲಿಯವರೆಗೆ ಆಸರೆ ಕೊಡಬಲ್ಲವು, ಈ ಮಾತನ್ನು ಅವರು ತಿಳಿಯಲಾರರು. </p>
<p class="Footnote-Shloka">* ಏವಂ ಸ್ವಭಕ್ತಯೋ ರಾಜನ್ ಭಗವಾನ್ ಭಕ್ತಭಕ್ತಿಮಾನ್ ।</p>
<p class="Footnotes-Right"><span> 				(ಶ್ರೀಮದ್ಭಾಗವತ 10/86/59)</span></p>
<p class="TXT-Right"> </p>
<p class="TXT-Right">ಗೀತಾ-ಸಾಧಕ ಸಂಜೀವನಿ 18/12 ರ ವ್ಯಾಖ್ಯೆಯಿಂದ</p>
<p class="Text para-style-override-2"><span> </span></p>


<p class="Page-Break"> </p>
<p class="Chapter-Heading" id="toc_marker-4">ವರ್ಣ ವ್ಯವಸ್ಥೆಯ ತಾತ್ಪರ್ಯ</p>
<p class="Sub-Heading">(1)</p>
<p class="Text">(1) ಜನ್ಮಾರಂಭಕ ಕರ್ಮ ಮತ್ತು (2) ಭೋಗದಾಯಕ ಕರ್ಮ-ಎಂಬ ಎರಡು ರೀತಿಯ ಕರ್ಮಗಳಿರುತ್ತವೆ. ಯಾವ ಕರ್ಮಗಳಿಂದ ಉಚ್ಚ-ನೀಚ ಯೋನಿಗಳಲ್ಲಿ ಜನ್ಮವಾಗುತ್ತದೋ ಅವು ‘ಜನ್ಮಾರಂಭಕ ಕರ್ಮ’ಗಳಾಗಿವೆ ಮತ್ತು ಯಾವ ಕರ್ಮಗಳಿಂದ ಸುಖ-ದುಃಖಗಳ ಭೋಗಗಳು ಉಂಟಾಗುತ್ತವೋ ಅವು ‘ಭೋಗದಾಯಕ ಕರ್ಮ’ಗಳಾಗಿವೆ. ಭೋಗದಾಯಕ ಕರ್ಮಗಳು ಅನುಕೂಲ-ಪ್ರತಿಕೂಲ ಪರಿಸ್ಥಿತಿಗಳನ್ನು ಉಂಟು ಮಾಡುತ್ತವೆ. ಇದನ್ನು ಗೀತೆಯಲ್ಲಿ ಇಷ್ಟ, ಅನಿಷ್ಟ, ಮಿಶ್ರ ಎಂಬ ಹೆಸರಿನಿಂದ ಹೇಳಲಾಗಿದೆ (18/12).</p>
<p class="Text">ಆಳವಾದ ದೃಷ್ಟಿಯಿಂದ ನೋಡಿದರೆ ಎಲ್ಲ ಕರ್ಮಗಳು ಭೋಗದಾಯಕವೇ ಆಗಿವೆ. ಅರ್ಥಾತ್-ಜನ್ಮಾರಂಭಕ ಕರ್ಮಗಳಿಂದಲೂ ಭೋಗವಾಗುತ್ತದೆ ಮತ್ತು ಭೋಗದಾಯಕ ಕರ್ಮಗಳಿಂದಲೂ ಭೋಗವಾಗುತ್ತದೆ. ಉಚ್ಚ ಕುಲದಲ್ಲಿ ಹುಟ್ಟಿದವನ ಆದರ-ಸತ್ಕಾರವಾಗುತ್ತದೆ ಹಾಗೂ ನೀಚ ಕುಲದಲ್ಲಿ ಹುಟ್ಟಿದವನ ಅನಾದರ, ತಿರಸ್ಕಾರವಾಗುತ್ತದೆ. ಹೀಗೆಯೇ ಅನುಕೂಲ ಪರಿಸ್ಥಿತಿಯುಳ್ಳವರ ಆದರವಾಗುತ್ತದೆ, ಪ್ರತಿಕೂಲ ಪರಿಸ್ಥಿತಿಯುಳ್ಳವರ ಅನಾದರವಾಗುತ್ತದೆ. ತಾತ್ಪರ್ಯ-ಆದರ-ಅನಾದರರೂಪದಿಂದ ಭೋಗವಾದರೋ ಜನ್ಮಾರಂಭಕ ಮತ್ತು ಭೋದಾಯಕ ಎರಡೂ ಕರ್ಮಗಳಿಂದ ಆಗುತ್ತದೆ. ಆದರೆ ಜನ್ಮಾರಂಭಕ ಕರ್ಮಗಳಿಂದಾಗುವ ಜನ್ಮದಲ್ಲಿ ಆದರ-ಅನಾದರ ರೂಪೀ ಭೋಗವು ಗೌಣವಾಗಿರುತ್ತದೆ; ಏಕೆಂದರೆ, ಆದರ-ಅನಾದರ ಎಂದಾದರು ಆಗುತ್ತಿರುತ್ತದೆ, ಯಾವಾಗಲೂ ಆಗುವುದಿಲ್ಲ; ಭೋಗದಾಯಕ ಕರ್ಮಗಳಿಂದ ಬರುವ ಅನುಕೂಲ-ಪ್ರತಿಕೂಲಗಳಲ್ಲಿ ಪರಿಸ್ಥಿತಿಯ ಭೋಗ ಮುಖ್ಯವಾಗಿದೆ; ಏಕೆಂದರೆ, ಪರಿಸ್ಥಿತಿಗಳು ಯಾವಾಗಲೂ ಬರುತ್ತಾ ಇರುತ್ತವೆ. </p>
<p class="Text">ಭೋಗದಾಯಕ ಕರ್ಮಗಳನ್ನು ಸದುಪಯೋಗ-ದುರುಪಯೋಗ ಮಾಡಿಕೊಳ್ಳವುದರಲ್ಲಿ ಮನುಷ್ಯ ಮಾತ್ರರು ಸ್ವತಂತ್ರರಾಗಿದ್ದಾರೆ, ಅರ್ಥಾತ್- ಆ ಅನುಕೂಲ-ಪ್ರತಿಕೂಲ ಪರಿಸ್ಥಿತಿಯಿಂದ ಸುಖೀ-ದುಃಖಿಯೂ ಆಗಬಲ್ಲರು ಮತ್ತು ಅದನ್ನು ಸಾಧನ ಸಾಮಗ್ರಿಯನ್ನಾಗಿಯೂ ಮಾಡಿಕೊಳ್ಳಬಲ್ಲರು. ಅನುಕೂಲ-ಪ್ರತಿಕೂಲ ಪರಿಸ್ಥಿತಿಯಿಂದ ಸುಖೀ-ದುಃಖಿಯಾಗುವವರು ಮೂರ್ಖರಾಗುತ್ತಾರೆ; ಅವನ್ನು ಸಾಧನ ಸಾಮಗ್ರಿಯನ್ನಾಗಿಸಿ ಕೊಳ್ಳುವವರು ಬುದ್ದಿವಂತ ಸಾಧಕರಾಗುತ್ತಾರೆ. ಕಾರಣ-ಮನುಷ್ಯ ಜನ್ಮವು ಪರಮಾತ್ಮನ ಪ್ರಾಪ್ತಿಗಾಗಿಯೇ ದೊರಕಿದೆ; ಆದ್ದರಿಂದ ಇದರಲ್ಲಿ ಬರುವ ಅನುಕೂಲ-ಪ್ರತಿಕೂಲ ಪರಿಸ್ಥಿತಿಗಳೆಲ್ಲ ಸಾಧನ ಸಾಮಗ್ರಿಯೇ ಆಗಿದೆ. </p>
<p class="Text">ಅನುಕೂಲ-ಪ್ರತಿಕೂಲ ಪರಿಸ್ಥಿತಿಯನ್ನು ಸಾಧನ-ಸಾಮಗ್ರಿಯನ್ನಾಗಿಸುವುದೆಂದರೇನು? ಅನುಕೂಲ ಪರಿಸ್ಥಿತಿ ಬಂದರೆ ಅದನ್ನು ಬೇರೆಯವರ ಸೇವೆಯಲ್ಲಿ, ಬೇರೆಯವರ ಸುಖದಲ್ಲಿ ತೊಡಗಿಸುವುದು ಮತ್ತು ಪ್ರತಿಕೂಲ ಪರಿಸ್ಥಿತಿ ಬಂದರೆ ಸುಖದ ಇಚ್ಛೆಯನ್ನು ತ್ಯಾಗ ಮಾಡಿ ಬಿಡಬೇಕು. ಬೇರೆಯವರ ಸೇವೆ ಮಾಡುವುದು ಹಾಗೂ ಸುಖೇಚ್ಛೇಯ ತ್ಯಾಗಮಾಡುವುದು ಇವೆರಡೂ ಸಾಧನೆಗಳಾಗಿವೆ. </p>
<p class="Sub-Heading">(2)</p>
<p class="Text">ಪುಣ್ಯಗಳು ಹೆಚ್ಚಾದಾಗ ಜೀವಿಯು ಸ್ವರ್ಗಕ್ಕೆ ಹೋಗುತ್ತಾನೆ, ಪಾಪಗಳ ಹೆಚ್ಚಳದಿಂದ ನರಕಕ್ಕೆ ಹೋಗುತ್ತಾನೆ ಹಾಗೂ ಪಾಪ-ಪುಣ್ಯಗಳು ಸಮಾನವಾದಾಗ ಮನುಷ್ಯನಾಗುತ್ತಾನೆ ಎಂದು ಶಾಸ್ತ್ರಗಳಲ್ಲಿ ಬಂದಿದೆ. ಈ ದೃಷ್ಟಿಯಿಂದ ಯಾವುದೇ ವರ್ಣ, ಆಶ್ರಮ, ದೇಶ, ವೇಶ, ಮುಂತಾದ ಯಾರೇ ಮನುಷ್ಯರು ಸರ್ವಥಾ ಪುಣ್ಯಾತ್ಮಾ ಅಥವಾ ಪಾಪಾತ್ಮಾ ಆಗಲಾರನು.</p>
<p class="Text">ಪಾಪ-ಪುಣ್ಯಗಳು ಸಮಾನವಾಗಿ ಹುಟ್ಟಿದ ಮನುಷ್ಯನಲ್ಲಿ ನೋಡಿದರೂ ಪುಣ್ಯ-ಪಾಪಗಳ ತಾರತಮ್ಯವಿರುತ್ತದೆ. ಅರ್ಥಾತ್-ಕೆಲವರಲ್ಲಿ ಪುಣ್ಯ ಹೆಚ್ಚಾಗಿರುತ್ತದೆ, ಕೆಲವರಲ್ಲಿ ಪಾಪ ಹೆಚ್ಚಾಗಿರುತ್ತದೆ.<span class="char-style-override-3">*</span> ಹೀಗೆಯೇ ಗುಣಗಳ ವಿಭಾಗವೂ ಇದೆ. ಒಟ್ಟಿಗೆ ಸೇರಿ ಸತ್ತ್ವಗುಣದ ಪ್ರಧಾನತೆಯುಳ್ಳವರು ಊರ್ಧ್ವಲೋಕಕ್ಕೆ ಹೋಗುತ್ತಾರೆ. ರಜೋಗುಣದ ಪ್ರಧಾನತೆಯುಳ್ಳವರು ಮಧ್ಯಲೇಕದಲ್ಲಿ ಅರ್ಥಾತ್-ಮನುಷ್ಯ ಲೋಕಕ್ಕೆ ಬರುತ್ತಾರೆ. ತಮೋಗುಣದ ಪ್ರಧಾನತೆಯುಳ್ಳವರು ಅಧೋಗತಿಗೆ ಹೋಗುತ್ತಾರೆ. ಈ ಮೂವರಲ್ಲಿಯೂ ಗುಣಗಳ ತಾರತಮ್ಯದಿಂದ ಅನೇಕ ರೀತಿಯ ಭೇದಗಳಾಗುತ್ತವೆ.</p>
<p class="Footnotes"><span class="char-style-override-4">*</span> ಪರೀಕ್ಷೆಯಲ್ಲಿ ಅನೇಕ ವಿಷಯಗಳಿದ್ದು, ಆ ವಿಷಯಗಳಲ್ಲಿ ಕೆಲ ವಿಷಯಕ್ಕೆ ಕಡಿಮೆ, ಕೆಲವಿಷಯಕ್ಕೆ ಹೆಚ್ಚು ಅಂಕಗಳು ಸಿಗುತ್ತವೆ. ಆ ಎಲ್ಲ ವಿಷಯಗಳ ಅಂಕಗಳನ್ನು ಕೂಡಿಸಿ ಒಟ್ಟಿಗೆ ಎಷ್ಟು ಅಂಕಗಳು ಬರುತ್ತವೋ ಅದರಿಂದ ಪರೀಕ್ಷಾ ಫಲಿತಾಂಶ ಸಿದ್ಧವಾಗುತ್ತದೆ. ಹೀಗೆಯೇ ಪ್ರತಿಯೋರ್ವ ಮನುಷ್ಯನ ಯಾವುದೋ ವಿಷಯದಲ್ಲಿ ಪುಣ್ಯ ಹೆಚ್ಚಿರುತ್ತದೆ, ಯಾವುದೋ ವಿಷಯದಲ್ಲಿ ಪಾಪ ಹೆಚ್ಚಿರುತ್ತದೆ ಒಟ್ಟಿಗೆ ಸೇರಿ ಎಷ್ಟು ಪಾಪ-ಪುಣ್ಯಗಳಾಗುತ್ತವೋ ಅದಕ್ಕನುಸಾರ ಅವನಿಗೆ ಜನ್ಮ ಸಿಗುತ್ತದೆ. ಬೇರೆ-ಬೇರೆ ವಿಷಯಗಳಲ್ಲಿ ಎಲ್ಲರ ಪಾಪ-ಪುಣ್ಯಗಳು ಸಮಾನವಾಗಿದ್ದರೆ. ಎಲ್ಲರಿಗೆ ಒಂದೇ ರೀತಿಯ ಅನುಕೂಲ-ಪ್ರತಿಕೂಲ ಪರಿಸ್ಥಿತಿಗಳು ಸಿಗುತ್ತಿದ್ದುವು, ಆದರೆ ಹೀಗೆ ಆಗುವುದಿಲ್ಲ. ಅದಕ್ಕಾಗಿ ಎಲ್ಲರ ಪಾಪ-ಪುಣ್ಯಗಳಲ್ಲಿ ಅನೇಕ ಪ್ರಕಾರದ ತಾರತಮ್ಯವಿರುತ್ತದೆ. ಇದೇ ಮಾತು ಸತ್ವಾದಿ ಗುಣಗಳ ವಿಷಯದಲ್ಲಿಯೂ ತಿಳಿಯಬೇಕು.</p>
<p class="Text">ಸತ್ತ್ವಗುಣದ ಪ್ರಧಾನತೆಯಿಂದ ಬ್ರಾಹ್ಮಣ, ರಜೋಗುಣದ ಪ್ರಧಾನತೆ ಮತ್ತು ಸತ್ತ್ವಗುಣದ ಗೌಣತೆಯಿಂದ ಕ್ಷತ್ರಿಯ, ರಜೋಗುಣದ ಪ್ರಧಾನತೆ ಹಾಗೂ ತಮೋಗುಣದ ಗೌಣತೆಯಿಂದ ವೈಶ್ಯ ಮತ್ತು ತಮೋಗುಣದ ಪ್ರಧಾನತೆಯಿಂದ ಶೂದ್ರರು ಹುಟ್ಟುತ್ತಾರೆ. ಇದಾದರೋ ಸಾಮಾನ್ಯವಾಗಿ ಗುಣಗಳ ಮಾತು ಹೇಳಲಾಯಿತು. ಈಗ ಇವುಗಳ ಅವಾಂತರ ತಾರತಮ್ಯದ ವಿಚಾರ ಮಾಡುತ್ತೇವೆ. ರಜೋಗುಣ-ಪ್ರಧಾನ ಮನುಷ್ಯರಲ್ಲಿ ಸತ್ತ್ವಗುಣದ ಪ್ರಧಾನತೆಯುಳ್ಳವರು ಬ್ರಾಹ್ಮಣರಾದರು. ಈ ಬ್ರಾಹ್ಮಣರಲ್ಲಿಯೂ ಜನ್ಮದ ಭೇದದಿಂದ ಉಚ್ಚ-ನೀಚ-ಬ್ರಾಹ್ಮಣರೆಂದು ತಿಳಿಯಲಾಗುತ್ತದೆ. ಪರಿಸ್ಥಿತಿ ರೂಪದಿಂದ ಕರ್ಮಗಳ ಫಲವೂ ಕೂಡ ಅನೇಕ ರೀತಿಯಿಂದ ಬರುತ್ತದೆ, ಅರ್ಥಾತ್- ಎಲ್ಲ ಬ್ರಾಹ್ಮಣರಿಗೆ ಒಂದೇ ರೀತಿಯ ಅನುಕೂಲ-ಪ್ರತಿಕೂಲ ಪರಿಸ್ಥಿತಿ ಬರುವುದಿಲ್ಲ. ಈ ದೃಷ್ಟಿಯಿಂದ ಬ್ರಾಹ್ಮಣ ಯೋನಿಯಲ್ಲಿಯೂ ಮೂರೂ ಗುಣಗಳನ್ನು ಒಪ್ಪಬೇಕಾದೀತು. ಹೀಗೆಯೇ ಕ್ಷತ್ರಿಯ, ವೈಶ್ಯ, ಶೂದ್ರರೂ ಕೂಡ ಜನ್ಮದಿಂದ ಉಚ್ಚ-ನೀಚರೆಂದು ತಿಳಿಯಲಾಗುತ್ತದೆ ಮತ್ತು ಅನುಕೂಲ-ಪ್ರತಿಕೂಲ ಪರಿಸ್ಥಿತಿಗಳೂ ಅನೇಕ ರೀತಿಯಿಂದ ಬರುತ್ತವೆ. ಅದಕ್ಕಾಗಿ ಗೀತೆಯಲ್ಲಿ-ಮೂರೂ ಲೋಕಗಳಲ್ಲಿ ತ್ರಿಗುಣಗಳಿಂದ ರಹಿತವಾದ ಯಾವುದೇ ವಸ್ತು ಇಲ್ಲ ಎಂದು ಹೇಳಲಾಗಿದೆ (18/40).</p>
<p class="Text">ಮನುಷ್ಯೇತರ ಯೋನಿವುಳ್ಳ ಪಶು-ಪಕ್ಷಿ ಇವುಗಳಲ್ಲಿಯೂ ಉಚ್ಚ-ನೀಚ-ತಿಳಿಯಲಾಗುತ್ತದೆ; ಹಸು ಮುಂತಾದವು ಶೇಷ್ಠವೆಂದು ತಿಳಿಯುತ್ತೇವೆ ಮತ್ತು ನಾಯಿ, ಹಂದಿ, ಕತ್ತೆ ಮುಂತಾದವುಗಳನ್ನು ನೀಚವೆಂದು ತಿಳಿಯುತ್ತೇವೆ. ಪಾರಿವಾಳ ಮುಂತಾದುವನ್ನು ಶ್ರೇಷ್ಠವೆಂದು ತಿಳಿಯುತ್ತೇವೆ ಮತ್ತು ಕಾಗೆ, ಗೂಬೆ ಮುಂತಾದವು ನೀಚವೆಂದು ತಿಳಿಯುತ್ತೇವೆ. ಇವೆಲ್ಲವುಗಳಿಗೆ ಅನುಕೂಲ-ಪ್ರತಿಕೂಲ ಪರಿಸ್ಥಿತಿಯೂ ಒಂದೇ ರೀತಿಯಾಗಿ ಸಿಗುವುದಿಲ್ಲ. ತಾತ್ಪರ್ಯ-ಊರ್ಧ್ವಗತಿ, ಮಧ್ಯಗತಿ, ಅಧೋಗತಿಯುಳ್ಳವರಲ್ಲಿಯೂ ಕೂಡ ಅನೇಕ ರೀತಿಯ ಜಾತಿಭೇದ ಹಾಗೂ ಪರಿಸ್ಥಿತಿ ಭೇದಗಳಿರುತ್ತವೆ. </p>
<p class="Text">ನಾಲ್ಕನೇ ಅಧ್ಯಾಯದಲ್ಲಿ-ನಾಲ್ಕೂ ವರ್ಣಗಳ ರಚನೆಯನ್ನು ನಾನು ಗುಣಗಳ ಮತ್ತು ಕರ್ಮಗಳ ವಿಭಾಗ ಪೂರ್ವಕ ಮಾಡಿರುವೆನು ಎಂದು ಭಗವಂತನು ಹೇಳಿರುವನು-<span class="char-style-override-5">‘ಗುಣಕರ್ಮವಿಭಾಗಶಃ’ (4/13).</span> ಇಲ್ಲಿ ನಾಲ್ಲೂ ವರ್ಣಗಳ ಕರ್ಮಗಳು ಸ್ವಭಾವದಿಂದ ಉತ್ಪನ್ನವಾದ ತ್ರಿಗುಣಗಳ ಮೂಲಕ ವಿಭಕ್ತಮಾಡಲಾಗಿದೆ ಎಂದು ಹೇಳಿರುವನು- <span class="char-style-override-5">‘ಸ್ವಭಾವಪ್ರಭವೈರ್ಗುಣೈಃ’. </span>4ನೇ ಅಧ್ಯಾಯದಲ್ಲಿ ನಾಲ್ಕು ವರ್ಣಗಳು ಹುಟ್ಟುವಮಾತು ಇದೆ ಮತ್ತು ನಾಲ್ಕೂ ವರ್ಣಗಳ ಕರ್ಮಗಳ ಮಾತು ಇದೆ. ತಾತ್ಪರ್ಯ-4ನೇ ಅಧ್ಯಾಯದಲ್ಲಿ ಭಗವಂತನು-ನಾಲ್ಕೂ ವರ್ಣಗಳ ಹುಟ್ಟು ಪೂರ್ವಜನ್ಮದ ಗುಣಕರ್ಮಗಳನುಸಾರ ಆಗಿದೆ ಎಂದು ಹೇಳಿದನು. ಇಲ್ಲಿ-ಹುಟ್ಟಿದ ಬಳಿಕ ನಾಲ್ಕೂ ವರ್ಣಗಳ ಕರ್ಮಗಳು ಇಂತಿಂತಹವು ಆಗಿರಬೇಕು, ಅದಕ್ಕನುಸಾರ ಅವರ ಮುಂದಿನ ಗತಿಯಾದೀತು ಎಂದು ಹೇಳುತ್ತಾನೆ. </p>
<p class="TXT-Right">ಗೀತಾ-ಸಾಧಕ ಸಂಜೀವನಿ 18/41 ರ ವ್ಯಾಖ್ಯೆಯಿಂದ</p>
<p class="Text para-style-override-2"><span> </span></p>


<p class="Page-Break"> </p>
<p class="Chapter-Heading" id="toc_marker-5">ಜಾತಿಯನ್ನು ಕರ್ಮದಿಂದ ಅಥವಾ ವರ್ಣದಿಂದ ಪರಿಗಣಿಸಬೇಕೆ?</p>
<p class="Text">ಉಚ್ಚ-ನೀಚ-ಯೋನಿಯಲ್ಲಿ ಸಿಗುವ ಶರೀರಗಳೆಲ್ಲ ಗುಣ ಮತ್ತು ಕರ್ಮಕ್ಕನುಸಾರವೇ ಸಿಗುತ್ತವೆ.<span class="char-style-override-3">*</span> ಗುಣ ಹಾಗೂ ಕರ್ಮಕ್ಕನುಸಾರವೇ ಮನುಷ್ಯನ ಜನ್ಮವಾಗುತ್ತದೆ; ಅದಕ್ಕಾಗಿ ಮನುಷ್ಯನ ಜಾತಿಯನ್ನು ಜನ್ಮದಿಂದಲೇ ತಿಳಿಯಲಾಗುತ್ತದೆ. ಆದ್ದರಿಂದ ಸ್ಥೂಲಶರೀರದ ದೃಷ್ಟಿಯಿಂದ ವಿವಾಹ, ಭೋಜನಾದಿ ಕರ್ಮಗಳನ್ನು ಜನ್ಮದ ಪ್ರಧಾನತೆಯಿಂದಲೇ ಮಾಡಬೇಕು, ಅರ್ಥಾತ್- ತಮ್ಮ ಜಾತಿ ಅಥವಾ ವರ್ಣಕ್ಕನು ಸಾರವೇ ಭೋಜನ, ವಿವಾಹಾದಿ ಕರ್ಮಗಳಿರಬೇಕು.</p>
<p class="Footnote-Shloka">* ಕಾರಣಂ ಗುಣಸಂಗೋಸ್ಯ ಸದಸದ್ಯೋನಿಜನ್ಮಸು ॥ (ಗೀತಾ 13/21)</p>
<p class="Footnote-Shloka"> ಕರ್ಮಣಃ ಸುಕೃತಸ್ಯಾಹುಃ ಸಾತ್ತ್ವಿಕಂ ನಿರ್ಮಲಂ ಫಲಮ್ । </p>
<p class="Footnote-Shloka"> ರಜಸಸ್ತು ಫಲಂ ದುಃಖಮಜ್ಞಾನಂ ತಮಸಃ ಫಲಮ್ ॥ (ಗೀತಾ 14/16)</p>
<p class="Footnote-Shloka"> ಊರ್ಧ್ವಂ ಗಚ್ಛಂತಿ ಸತ್ತ್ವಸ್ಥಾ ಮಧ್ಯೇ ತಿಷ್ಠಂತಿ ರಾಜಸಾಃ </p>
<p class="Footnote-Shloka"> ಜಘನ್ಯಗುಣವೃತ್ತಿಸ್ಥಾ ಅಧೋ ಗಚ್ಛಂತಿ ತಾಮಸಾಃ ॥ (ಗೀತಾ 14/18)</p>
<p class="Text">ಇನ್ನೊಂದು ಮಾತು-ಯಾವ ಪ್ರಾಣಿಗೆ ಪ್ರಾಪಂಚಿಕ ಭೋಗ, ಧನ, ಮಾನ, ಸುಖ, ಸೌಲಭ್ಯ ಇತ್ಯಾದಿ ಉದ್ದೇಶವಿರುತ್ತದೋ ಅವನಿಗಾಗಿ ವರ್ಣಕ್ಕನುಸಾರ ಕರ್ತವ್ಯ- ಕರ್ಮ ಮಾಡುವುದು ಮತ್ತು ವರ್ಣದ ಮರ್ಯಾದೆಯಲ್ಲಿ ನಡಯುವುದು ಆವಶ್ಯಕವಾಗುತ್ತದೆ. ಅವನು ವರ್ಣದ ಮರ್ಯಾದೆಯಲ್ಲಿ ನಡೆಯದಿದ್ದರೆ ಅವನ ಪತನವಾಗುತ್ತದೆ.<span class="char-style-override-3">*</span> ಆದರೆ ಯಾರ ಉದ್ದೇಶ ಕೇವಲ ಪರಮಾತ್ಮನೇ ಆಗಿದ್ದಾನೋ, ಪ್ರಾಪಂಚಿಕ ಭೋಗಾದಿಗಳಿರುವುದಿಲ್ಲವೋ ಅವನಿಗೆ ಸತ್ಸಂಗ, ಸ್ವಾಧ್ಯಾಯ, ಜಪ, ಧ್ಯಾನ, ಕಥಾ-ಕೀರ್ತನ, ಪರಸ್ಪರ ವಿಚಾರ-ವಿನಿಮಯ ಇತ್ಯಾದಿ ಭಗತ್ಸಂಬಂಧೀ ಕೆಲಸಗಳು ಮುಖ್ಯವಾಗಿರುತ್ತವೆ. ತಾತ್ಪರ್ಯ-ಪರಮಾತ್ಮನ ಪ್ರಾಪ್ತಿಯಲ್ಲಿ ಪ್ರಾಣಿಯ ಪಾರಮಾರ್ಥಿಕ ಭಾವ, ಆಚರಣೆಗಳ ಮುಖ್ಯತೆ ಇರುತ್ತದೆ, ಜಾತಿ ಅಥವಾ ವರ್ಣದ್ದಲ್ಲ. </p>
<p class="Footnote-Shloka">* ಆಚಾರ ಹೀನಂ ನ ಪುನಂತಿ ವೇದಾ ಯದ್ಯಪ್ಯಧೀತಾಃ ಸಹ ಷಡ್ಭಿರಂಗೈಃ ।<br/>ಛಂದಾಂಸ್ಯೇನಂ ಮೃತ್ಯು ಕಾಲೇ ತ್ಯಜಂತಿ ನೀಡಂ ಶಕುಂತಾ ಇವ ಜಾತಪಕ್ಷಾಃ ॥</p>
<p class="Footnotes-Right">(ವಸಿಷ್ಠಿಸ್ಮೃತಿ 6/3)</p>
<p class="Footnotes">ಶಿಕ್ಷಾ, ಕಲ್ಪ, ನಿರುಕ್ತ, ಛಂದ, ವ್ಯಾಕರಣ, ಜ್ಯೋತಿಷ್ಯ- ಈ ಆರು ಅಂಗಗಳೊಂದಿಗೆ ಅಧ್ಯಯನ ಮಾಡಿರುವ ವೇದವೂ ಕೂಡ ಆಚಾರಹೀನ ಪುರುಷನನ್ನು ಪವಿತ್ರವಾಗಿಸಲಾರನು. ರೆಕ್ಕೆ ಮೂಡಿದ ಪಕ್ಷಿಯು ತನ್ನ ಗೂಡನ್ನು ಬಿಡುವಂತೆಯೇ ಮೃತ್ಯುಸಮಯದಲ್ಲಿ ಆಚಾರ ಹೀನ ಪುರುಷನನ್ನು ವೇದಗಳು ಬಿಟ್ಟು ಬಿಡುತ್ತವೆ. </p>
<p class="Text">ಮೂರನೆಯ ಮಾತು-ಪರಮಾತ್ಮ ಪ್ರಾಪ್ತಿಯ ಉದ್ದೇಶವಿರುವವರು ಭಗವತ್ಸಂಬಂಧೀ ಕಾರ್ಯಗಳನ್ನು ಮುಖ್ಯವಾಗಿ ಮಾಡುವಾಗಲೂ ಕೂಡ ವರ್ಣ, ಆಶ್ರಮಕ್ಕನುಸಾರ ತಮ್ಮ ಕರ್ತವ್ಯ-ಕರ್ಮಗಳನ್ನು ಪೂಜಾ-ಬುದ್ಧಿಯಿಂದ ಕೇವಲ ಭವತ್ಪ್ರೀತ್ಯರ್ಥ ಮಾಡುತ್ತಾರೆ. </p>
<p class="Text">ಮುಂದೆ 46ನೇ ಶ್ಲೋಕದಲ್ಲಿ ಭಗವಂತನು ಯಾರಿಂದ ಸಮಸ್ತ ಪ್ರಪಂಚವು ಉಂಟಾಗಿದೆಯೋ, ಯಾರಿಂದ ಸಮಸ್ತ ಪ್ರಪಂಚ ವ್ಯಾಪ್ತವಾಗಿದೆಯೋ, ಆ ಪರಮಾತ್ಮನನ್ನೇ ಲಕ್ಷ್ಯವಾಗಿಟ್ಟುಕೊಂಡು, ಅವನ ಪ್ರೀತ್ಯರ್ಥವೇ ಪೂಜಾರೂಪದಿಂದ ತಮ್ಮ-ತಮ್ಮ ವರ್ಣಕ್ಕನುಸಾರ ಕರ್ಮಮಾಡಬೇಕೆಂಬ ಮೌಲಿಕ ಮಾತನ್ನು ಹೇಳಿರುವನು. ಇದರಲ್ಲಿ ಎಲ್ಲ ಮನುಷ್ಯರಿಗೆ ಅಧಿಕಾರವಿದೆ. ದೇವತಾ, ಅಸುರ, ಪಶು, ಪಕ್ಷಿ ಇವುಗಳಿಗೆ ಸ್ವತಃ ಅಧಿಕಾರವಿಲ್ಲದಿದ್ದರೂ ಅವರಿಗಾಗಿಯೂ ಪರಮಾತ್ಮನ ಕಡೆಯಿಂದ ನಿಷೇಧವಿಲ್ಲ. ಕಾರಣ ಎಲ್ಲರೂ ಪರಮಾತ್ಮನ  ಅಂಶರಾದ್ದರಿಂದ ಪರಮಾತ್ಮನ ಪ್ರಾಪ್ತಿಗೆ ಎಲ್ಲರಿಗೂ ಅಧಿಕಾರವಿದೆ. ಇದರಿಂದ ಪರಸ್ಪರ ವ್ಯವಹಾರದಲ್ಲಿ ಅರ್ಥಾತ್-ವಿವಾಹ, ಭೋಜನ ಮತ್ತು ಶರೀರಾದಿಗಳೊಂದಿಗೆ ವರ್ತಿಸುವುದರಲ್ಲಿ ‘ಜನ್ಮ’ ಪ್ರಧಾನತೆ ಇರುತ್ತದೆ ಹಾಗೂ ಪರಮಾತ್ಮನ ಪ್ರಾಪ್ತಿಯಲ್ಲಿ ಭಾವ, ವಿವೇಕ, ಕರ್ಮ ಪ್ರಧಾನವಾಗಿರುತ್ತದೆ ಎಂಬುದು ಸಿದ್ಧವಾಗುತ್ತದೆ. ಇದೇ ಅಭಿಪ್ರಾಯದಿಂದ ಭಾಗವತಕಾರರು-ಯಾವ ಮನುಷ್ಯನ ವರ್ಣವನ್ನು ತಿಳಿಸುವಂತಹ ಯಾವ ಲಕ್ಷಣ ಹೇಳಿರುವರೋ, ಅದು ಬೇರೆ ವರ್ಣದವರಲ್ಲಿ ಕಂಡು ಬಂದರೆ ಅವನನ್ನು ಅದೇ ವರ್ಣದವನೆಂದು ತಿಳಿಯಬೇಕು.<span class="char-style-override-3">+ </span>ಅಭಿಪ್ರಾಯ-ಬ್ರಾಹ್ಮಣನಲ್ಲಿರುವ ಶಮ-ದಮಾದಿ ಲಕ್ಷಣಗಳು ಅಥವಾ ಗುಣಗಳು ಸ್ವಾಭಾವಿಕವಾಗಿಯೇ ಯಾರಲ್ಲಾದರೂ ಇದ್ದರೆ ಜನ್ಮಮಾತ್ರದಿಂದ ಕೆಳಗಿನವನಾಗಿದ್ದರೂ ಅವನನ್ನು ಕೀಳಾಗಿ ತಿಳಿಯಬಾರದು. ಹೀಗೆಯೇ ಮಹಾಭಾರತದಲ್ಲಿ ಯುಧಿಷ್ಠಿರ ಮತ್ತು ನಹುಷನ ಸಂವಾದದಲ್ಲಿ- ಆಚರಣೆಗಳಲ್ಲಿ ಶ್ರೇಷ್ಠನಾದ ಶೂದ್ರನನ್ನು ಶೂದ್ರನೆಂದು ತಿಳಿಯಬಾರದು ಮತ್ತು ಬ್ರಾಹ್ಮಣೋಚಿತ ಕರ್ಮಗಳಿಂದ ರಹಿತನಾದ ಬ್ರಾಹ್ಮಣನನ್ನು ಬ್ರಾಹ್ಮಣನೆಂದು ತಿಳಿಯಬಾರದು.<span class="char-style-override-3">*</span> ಅರ್ಥಾತ್ ಅಲ್ಲಿ ಕರ್ಮಗಳದ್ದೇ ಪ್ರಧಾನತೆ ಪರಿಗಣಿಸಲಾಗಿದೆ, ಜನ್ಮದ್ದಲ್ಲ.</p>
<p class="Footnote-Shloka"><span class="char-style-override-4">+ </span> ಯಸ್ಯ ಯಲ್ಲಕ್ಷಣಂ ಪ್ರೋಕ್ತಂ ಪುಂಸೋ ವರ್ಣಾಭಿವ್ಯಂಜಕಮ್ ।</p>
<p class="Footnote-Shloka">ಯದನ್ಯತ್ರಾಪಿ ದೃಶ್ಯೇತ ತತ್ ತೇನೈವ ವಿನಿರ್ದಿಶೇತ್ ॥ </p>
<p class="Footnotes-Right">(ಶ್ರೀಮದ್ಭಾಗ-7/11/35)</p>
<p class="Footnote-Shloka"><span class="char-style-override-4">*</span> ಶುದ್ರೇ ತು ಯದ್ ಭವೇಲ್ಲಕ್ಷ್ಮ ದ್ವಿಜೇ ತಚ್ಚ ನ ವಿದ್ಯತೇ । ನ ವೈ ಶೂದ್ರೋ ಭವೇಚ್ಛೂದ್ರೋ ಬ್ರಾಹ್ಮಣೋ ನ ಚ ಬ್ರಾಹ್ಮಣಃ ॥</p>
<p class="Footnote-Shloka">ಯತ್ರೈತಲ್ಲಕ್ಷ್ಯತೇ ಸರ್ಪ ವೃತ್ತಂ ಸ ಬ್ರಾಹ್ಮಣಃ ಸ್ಮೃತಃ । ಯತ್ರೈತನ್ನ ಭವೇತ್ ಸರ್ಪ ತಂ ಶೂದ್ರಮಿತಿ ನಿರ್ದಿಶೇತ್॥ </p>
<p class="Text">ಶಾಸ್ತ್ರಗಳಲ್ಲಿ  ಬಂದಿರುವ ಎಲ್ಲ ವಚನಗಳ ತಾತ್ಪರ್ಯ-ಯಾವುದೇ ಕೀಳು ವರ್ಣದ ಅತಿ ಸಾಧಾರಣ ಮನುಷ್ಯನು ತನ್ನ ಪಾರಮಾರ್ಥಿಕ ಉನ್ನತಿ ಮಾಡಿಕೊಳ್ಳಬಲ್ಲನು, ಇದರಲ್ಲಿ ಸಂದೇಹದ ಯಾವುದೇ ಮಾತಿಲ್ಲ. ಇಷ್ಟೇ ಅಲ್ಲ, ಅವನು ಅದೇ ವರ್ಣದಲ್ಲಿ ಇರುತ್ತಿದ್ದು ಶಮ, ದಮಾದಿ ಯಾವ ಸಾಮಾನ್ಯ ಧರ್ಮವಿದೆಯೋ, ಅದನ್ನು ಸಾಂಗೋಪಾಂಗವಾಗಿ ಪಾಲಿಸುತ್ತಾ ತನ್ನ ಶ್ರೇಷ್ಠತೆಯನ್ನು ಪ್ರಕಟಿಸಬಲ್ಲನು. ಜನ್ಮವಾದರೋ ಹಿಂದಿನಕರ್ಮಗಳನುಸಾರವಾಗಿದೆ, ಇದರಲ್ಲಿ ಬಡಪಾಯಿ ಏನು ಮಾಡಬಲ್ಲನು? ಆದರೆ ಅಲ್ಲೇ (ಕೀಳು ವರ್ಣದಲ್ಲಿ) ಇದ್ದರೂ ಕೂಡ ಅವನು ತನ್ನ ಹೊಸ ಉನ್ನತಿಯನ್ನು ಮಾಡಿಕೊಳ್ಳಬಲ್ಲನು. ಆ ಹೊಸ ಉನ್ನತಿಯನ್ನು ಪ್ರೋತ್ಸಾಹಿಸಲೆಂದೇ ಕೀಳು ವರ್ಣವುಳ್ಳವನೂ ಕೂಡ ಹೊಸ ಉನ್ನತಿಯನ್ನು ಮಾಡಿಕೊಳ್ಳುವುದರಲ್ಲಿ ಧೈರ್ಯಗೆಡಬಾರದು ಎಂಬುದು ಶಾಸ್ತ್ರವಚನಗಳ ಅಭಿಪ್ರಾಯ ತಿಳಿದು ಬರುತ್ತದೆ. ಮೇಲಿನ ವರ್ಣವುಳ್ಳವರಾಗಿದ್ದರೂ ಕೂಡ ವರ್ಣೋಚಿತ ಕೆಲಸ ಮಾಡದಿರುವವರಿಗೂ ಕೂಡ ತಮ್ಮ ವರ್ಣೋಚಿತ ಕೆಲಸ ಮಾಡಲು ಶಾಸ್ತ್ರಗಳಲ್ಲಿ ಪ್ರೋತ್ಸಾಹಿಸಿದೆ; ಹೇಗೆಂದರೆ-</p>
<p class="Shlok">‘ಬ್ರಾಹ್ಮಣಸ್ಯ ಹಿ ದೇಹೋಽಯಂ ಕ್ಷುದ್ರಕಾಮಾಯ ನೇಷ್ಯತೇ’ </p>
<p class="TXT-Right">(ಶ್ರೀಮದ್ಭಾ-11/17/42)</p>
<p class="Text">ಊಟ-ತಿಂಡಿ, ಆಚರಣೆ ಸರ್ವಥಾ ಭ್ರಷ್ಟ್ಟರಾದ ಬ್ರಾಹ್ಮಣರನ್ನು ಬಾಯಿಮಾತಿಗಾಗಿಯೂ ಆದರಿಸಬಾರದು- ಹೀಗೆ ಸ್ಮೃತಿಯಲ್ಲಿ ಬಂದಿದೆ.<span class="char-style-override-3">*</span> ಆದರೂ ಯಾರ ಆಚರಣೆ ಶ್ರೇಷ್ಠವಾಗಿದೆಯೋ ಯಾರು ಭಗವಂತನ ಭಕ್ತರಾಗಿದ್ದಾರೋ, ಆ ಬ್ರಾಹ್ಮಣರ ಮಹಿಮೆಯನ್ನು ಭಾಗವತಾದಿ ಪುರಾಣಗಳಲ್ಲಿ, ಮಹಾಭಾರತ, ರಾಮಾಯಣಾದಿ ಇತಿಹಾಸ ಗ್ರಂಥಗಳಲ್ಲಿ ತುಂಬಾ ಹಾಡಲಾಗಿದೆ.</p>
<p class="Footnote-Shloka">* ಪಾಷಂಡಿನೋ ವಿಕರ್ಮಸ್ಥಾನ್ ಬೈಡಾಲ ವ್ರತಿಕಾನ್ ಛಠಾನ್ । ಹೈತುಕಾನ್ ಬಕವೃತ್ತೀಂಶ್ಚ ವಾಙ್ಮಾತ್ರೇಣಾಪಿನಾರ್ಚಯೇತ್॥</p>
<p class="Footnotes-Right">(ಮನುಸ್ಮೃತಿ 4/30) </p>
<p class="Footnotes">ಪಾಖಂಡೀ, ವಿರುದ್ಧ ಕರ್ಮ ಮಾಡುವವರು, ಬೈಡಾಲವ್ರತಿ (ಬೆಕ್ಕಿನಂತೆ), ಶಠ, ಹೇತುವಾದೀ, ಬಕವೃತ್ತಿ ಬ್ರಾಹ್ಮಣರನ್ನು ಬಾಯಿಮಾತಿನಿಂದಲೂ ಕೂಡ ಆದರ ಮಾಡಬಾರದು.</p>
<p class="Footnote-Shloka">   ನ ವಾರ್ಯಪಿ ಪ್ರಯಚ್ಛೇತ್ತು ಬೈಡಾಲವ್ರತಿಕೇ ದ್ವಿಜೆ । ನ ಬಕವ್ರತಿಕೆ ವಿಪ್ರೇ ನಾವೇದವಿದಿ ಧರ್ಮವಿತ್ ॥ </p>
<p class="Footnotes-Right">(ಮನುಸ್ಮೃತಿ 4/192)</p>
<p class="Footnotes">ಧರ್ಮಜ್ಞಗೃಹಾಶ್ರಮೀಯು ಬೈಡಾಲವ್ರತೀ, ಬಕವ್ರತೀ ಮತ್ತು ವೇದಗಳನ್ನು ತಿಳಿಯದಿರುವ ಬ್ರಾಹ್ಮಣನಿಗೆ ನೀರೂ ಕೂಡ ಕೊಡಬಾರದು. </p>
<p class="Text">ಭಗವಂತನ ಭಕ್ತನು ಬೇಕಾದರೆ ಎಷ್ಟೇ ಕೀಳು ಜಾತಿಯವನಾಗಿದ್ದರೂ ಅವನು ಭಕ್ತಿಹೀನ ವಿದ್ವಾನ್ ಬ್ರಾಹ್ಮಣನಿಗಿಂತ ಶ್ರೇಷ್ಠನಾಗಿದ್ದಾನೆ.+ </p>
<p class="Footnote-Shloka">+  (1) ಅಹೋ ಬತ ಶ್ವಪಚೋತೋ ಗರೀಯಾನ್ ಯಜ್ಜಿಹ್ವಾಗ್ರೇ ವರ್ತತೇ ನಾಮ ತುಭ್ಯಮ್ ।</p>
<p class="Footnote-Shloka">ತೇಪುಸ್ತಪಸ್ತೇ ಜಹುವುಃ ಸಸ್ನುರಾರ್ಯಾ ಬ್ರಹ್ಮಾನೂಚುರ್ನಾಮ ಗೃಣಂತಿ ಯೇ ತೇ ॥</p>
<p class="Footnotes-Right">(ಶ್ರೀಮದ್ಭಾ 3/33/7)</p>
<p class="Footnotes">ಆಹಾ! ಯಾರ ನಾಲಿಗೆಯಲ್ಲಿ ನಿನ್ನ (ಭಗವಂತನ) ನಾಮ ವಿರಾಜಿಸುತ್ತದೋ ಆ ಚಾಂಚಾಲನೂ ಸರ್ವಶ್ರೇಷ್ಠನಾಗಿದ್ದಾನೆ. ಯಾವ ಶ್ರೇಷ್ಠ ಪುರುಷನು ನಿನ್ನ ನಾಮವನ್ನು ಉಚ್ಚರಿಸುತ್ತಾನೋ, ಅವನು ತಪ, ಹವನ, ತೀರ್ಥಸ್ನಾನ, ಸದಾಚಾರ ಇವುಗಳ ಪಾಲನೆ ಮತ್ತು ವೇದಾಧ್ಯಯನ-ಎಲ್ಲವನ್ನು ಮಾಡಿಕೊಂಡಿರುವನು. </p>
<p class="Footnote-Shloka">(2) ವಿಪ್ರಾದ್ ದ್ವಿಷಡ್ಗುಣಯುತಾದರವಿಂದ ನಾಭ ಪಾದಾರವಿಂದ ವಿಮುಖಾತ್ ಶ್ವಪಚಂ ವರಿಷ್ಠಮ್ ।</p>
<p class="Footnote-Shloka">ಮನ್ಯೇ ತದರ್ಪಿತಮನೋವಚನೇಹಿತಾರ್ಥ- ಪ್ರಾಣಂ ಪುನಾತಿ ಸ ಕುಲಂ ನ ತು ಭೂರಿಮಾನಃ ॥</p>
<p class="Footnotes-Right">(ಶ್ರೀಮದ್ಭಾ 7/9/10)</p>
<p class="Footnotes">ನನ್ನ ತಿಳಿವಳಿಕೆಯಲ್ಲಿ ಹನ್ನೆರಡು ಗುಣಗಳಿಂದ ಕೂಡಿದ ಬ್ರಾಹ್ಮಣನೂ ಕೂಡ ಭಗವಾನ್ ಕಮಲನಾಭನ ಚರಣ-ಕಮಲಗಳಿಂದ ವಿಮುಖನಾದರೆ,  ತನ್ನ ಮನ, ವಚನ, ಕರ್ಮ, ಧನ, ಪ್ರಾಣಗಳನ್ನು ಭಗವಂತನಿಗೆ ಅರ್ಪಿಸಿರುವ ಆ ಚಾಂಡಾಲನು ಶ್ರೇಷ್ಠನಾಗಿದ್ದಾನೆ; ಏಕೆಂದರೆ ಆ ಚಾಂಡಾಲನಾದರೋ ತನ್ನ ಕುಲವನ್ನು ಪವಿತ್ರವಾಗಿಸುತ್ತಾನೆ; ಆದರೆ ದೊಡ್ಡಸ್ತಿಕೆಯ ಅಭಿಮಾನವಿರಿಸಿಕೊಂಡ ಭಗವದ್ವಿಮುಖ ಬ್ರಾಹ್ಮಣನು ತನ್ನನ್ನು ಕೂಡ ಪವಿತ್ರನಾಗಿಸಿಕೊಳ್ಳಲಾರನು.</p>
<p class="Footnote-Shloka">(3) ಚಾಂಡಾಲೋಽಪಿ ಮುನೇಃ ಶ್ರೇಷ್ಠೋ ವಿಷ್ಣು ಭಕ್ತಿಪರಾಯಣಃ । ವಿಷ್ಣು ಭಕ್ತಿವಿಹೀನಸ್ತು ದ್ವಿಜೋಽಪಿ ಶ್ವಪಚೋಽಧಮಃ ॥</p>
<p class="Footnotes-Right">(ಪದ್ಮಪುರಾಣ)</p>
<p class="Footnotes">ಹರಿ ಭಕ್ತಿಯಲ್ಲಿ ತಲ್ಲೀನನಾದ ಚಾಂಡಾಲನೂ ಕೂಡ ಮುನಿಗಿಂತ ಶ್ರೇಷ್ಠನಾಗಿದ್ದಾನೆ ಮತ್ತು ಹರಿಭಕ್ತಿಯಿಂದ ರಹಿತ ಬ್ರಾಹ್ಮಣನು ಚಾಂಡಾಲನಿಂದಲೂ ಅಧಮನಾಗಿದ್ದಾನೆ. </p>
<p class="Footnote-Shloka">(4) ಅವೈಷ್ಣವಾದ್ ದ್ವಿಜಾದ್ ವಿಪ್ರ ಚಾಂಡಾಲೋ ವೈಷ್ಣವೋ ವರಃ । ಸಗಣಃ ಶ್ಚಪಚೋ ಮುಕ್ತೋ ಬ್ರಾಹ್ಮಣೋ ನರಕಂ ವ್ರಜೇತ್ ॥ </p>
<p class="Footnotes-Right">(ಬ್ರಹ್ಮವೈವರ್ತ-ಬ್ರಹ್ಮ 11/39)</p>
<p class="Footnotes">ಅವೈಷ್ಣವ ಬ್ರಾಹ್ಮಣನಿಗಿಂತ ವೈಷ್ಣವ ಚಾಂಡಾಲನೇ ಶ್ರೇಷ್ಠನಾಗಿದ್ದಾನೆ; ಏಕೆಂದರೆ, ಆ ವೈಷ್ಣವ ಚಾಂಡಾಲನು ತನ್ನ ಬಂಧುಗಳೊಂದಿಗೆ ಭವ ಬಂಧನದಿಂದ ಮುಕ್ತನಾಗಿ ಹೋಗುತ್ತಾನೆ ಮತ್ತು ಆ ಅವೈಷ್ಣವ ಬ್ರಾಹ್ಮಣನು ನರಕದಲ್ಲಿ ಬೀಳುತ್ತಾನೆ. </p>
<p class="Footnote-Shloka">(5) ನ ಶೂದ್ರಾ ಭಗವದ್ಭಕ್ತಾ ವಿಪ್ರಾ ಭಾಗವತಾಃ ಸ್ಮೃತಾಃ । ಸರ್ವ ವರ್ಣೇಷು ತೇ ಶೂದ್ರಾಯೆ ಹ್ಯಭಕ್ತಾ ಜನಾರ್ದನೇ ॥ </p>
<p class="Footnotes-Right">(ಮಹಾಭಾರತ)</p>
<p class="Footnotes">ಭಗವದ್ಭಕ್ತನು ಶೂದ್ರನಾಗಿದ್ದರೂ ಅವನು ಶೂದ್ರನಲ್ಲ. ಪರಮಶ್ರೇಷ್ಠ ಬ್ರಾಹ್ಮಣನಾಗಿದ್ದಾನೆ. ವಾಸ್ತವವಾಗಿ ಭಗವಂತನ ಭಕ್ತಿಯಿಂದ ರಹಿತನಾದವನು ಎಲ್ಲ ವರ್ಣಗಳಲ್ಲಿ ಶೂದ್ರನಾಗಿದ್ದಾನೆ.</p>
<p class="Text">ಬ್ರಾಹ್ಮಣರನ್ನು ವಿರಾಟ್ರೂಪೀ ಭಗವಂತನ ಮುಖವೆಂದೂ, ಕ್ಷತ್ರಿಯರನ್ನು ಕೈ ಎಂದೂ, ವೈಶ್ಯರನ್ನು ಊರು (ಮಧ್ಯಭಾಗ), ಶೂದ್ರರನ್ನು ಕಾಲುಗಳೆಂದು ಹೇಳಲಾಗಿದೆ. ಬ್ರಾಹ್ಮಣರನ್ನು ಮುಖವೆಂದು ಹೇಳಿರುವ ತಾತ್ಪರ್ಯ-ಅವರ ಬಳಿ ಜ್ಞಾನದ ಭಂಡಾರವಿದೆ, ಅದಕ್ಕಾಗಿ ನಾಲ್ಕೂ ವರ್ಣದವರಿಗೆ ಕಲಿಸುವುದು, ಒಳ್ಳೆಯ ಶಿಕ್ಷಣ ಕೊಡುವುದು, ಉಪದೇಶ ಮಾಡುವುದು- ಇವುಗಳು ಮುಖದ (ಬಾಯಿ) ಕೆಲಸವಾಗಿದೆ. ಈ ದೃಷ್ಟಿಯಿಂದ ಬ್ರಾಹ್ಮಣರು ಶ್ರೇಷ್ಠರೆಂದು ತಿಳಿಯಲಾಗಿದೆ. </p>
<p class="Text">ಕ್ಷತ್ರಿಯರನ್ನು ಕೈ (ಬಾಹು)ಯೆಂದು ಹೇಳಿದ ತಾತ್ಪರ್ಯ- ಅವರು ನಾಲ್ಕೂ ವರ್ಣದವರನ್ನು ಶತ್ರುಗಳಿಂದ ರಕ್ಷಿಸುತ್ತಾರೆ. ರಕ್ಷಿಸುವುದು ಮುಖ್ಯವಾಗಿ ಕೈಗಳದ್ದೇ ಕೆಲಸವಾಗಿದೆ; ಶರೀರದಲ್ಲಿ ಗಾಯವೇನಾದರೂ ಆದರೆ ಕೈಯಿಂದಲೇ ರಕ್ಷಿಸಲಾಗುತ್ತದೆ; ಶರೀರಕ್ಕೆ ಏಟು ಬೀಳುವಾಗ ಕೈಯೇ ತಡೆಯುತ್ತದೆ, ತನ್ನ ರಕ್ಷಣೆಗಾಗಿ ಬೇರೆಯವರಿಗೆ ಹೊಡೆಯುವುದಿದ್ದರೆ ಕೈಯಿಂದಲೇ ಹೊಡೆಯಲಾಗುತ್ತದೆ; ಮನುಷ್ಯನು ಎಲ್ಲಾದರು ಬಿದ್ದರೆ ಮೊದಲು ಕೈಯನ್ನೇ ಊರುತ್ತಾನೆ. ಅದಕ್ಕಾಗಿ ಕ್ಷತ್ರಿಯರನ್ನು ಕೈಗಳೆಂದು ಹೇಳಲಾಗಿದೆ. ಅರಾಜಕತೆ ಉಂಟಾದಾಗ ಜನ-ಧನ ಇತ್ಯಾದಿಗಳನ್ನು ರಕ್ಷಿಸುವುದು ನಾಲ್ಕೂ ವರ್ಣದವರ ಧರ್ಮವಾಗಿದೆ. </p>
<p class="Text">ವೈಶ್ಯರನ್ನು ಮಧ್ಯಭಾಗವೆಂದು ಹೇಳುವ ತಾತ್ಪರ್ಯ-ಹೊಟ್ಟೆಯಲ್ಲಿ ಅನ್ನ, ಜಲ, ಔಷಧ ಇತ್ಯಾದಿಗಳನ್ನು ಹಾಕಲಾಗುತ್ತದೆ. ಅದರಿಂದ ಶರೀರದ ಎಲ್ಲ ಅವಯವಗಳಿಗೆ ಆಹಾರ ಸಿಗುತ್ತದೆ ಮತ್ತು ಎಲ್ಲ ಅವಯವಗಳು ಪುಷ್ಟವಾಗುತ್ತವೆ. ಹೀಗೆಯೇ ವಸ್ತುಗಳನ್ನು ಸಂಗ್ರಹಿಸುವುದು, ಅವುಗಳನ್ನು ಸಾಗಾಟ ಮಾಡುವುದು, ಎಲ್ಲಿ ಯಾವ ವಸ್ತುವಿನ ಕೊರತೆ ಇದೆಯೇ ಅಲ್ಲಿಗೆ ಆ ವಸ್ತುಗಳನ್ನು ತಲುಪಿಸುವುದು, ಪ್ರಜೆಗಳಿಗೆ ಯಾವುದೇ ವಸ್ತುವಿನ ಅಭಾವವಾಗದಂತೆ ನೋಡುವುದು ವೈಶ್ಯರ ಕೆಲಸವಾಗಿದೆ. ಹೊಟ್ಟೆಯ ಅನ್ನ-ನೀರಿನ ಸಂಗ್ರಹ ಇಡೀ ಶರೀರಕ್ಕಾಗಿ ಇರುತ್ತದೆ ಹಾಗೂ ಜೊತೆಗೆ ಹೊಟ್ಟೆಯ ಪುಷ್ಟಿಯೂ ಆಗುತ್ತದೆ; ಏಕೆಂದರೆ ಮನುಷ್ಯನು ಕೇವಲ ಹೊಟ್ಟೆಗಾಗಿ ಹೊಟ್ಟೆ ತುಂಬಿಸುವುದಿಲ್ಲ. ಹೀಗೆಯೇ ವೈಶ್ಯರು ಕೇವಲ ಬೇರೆಯವರಿಗಾಗಿಯೇ ಸಂಗ್ರಹಿಸಲೀ, ಕೇವಲ ತನಗಾಗಿ ಅಲ್ಲ. ಅವನು ಬ್ರಾಹ್ಮಣಾದಿಗಳಿಗೆ ದಾನ ಕೊಡುತ್ತಾನೆ, ಕ್ಷತ್ರಿಯರಿಗೆ ಕರವನ್ನು ಕೊಡುತ್ತಾನೆ, ತನ್ನನ್ನು ಸಾಕಿಕೊಳ್ಳುತ್ತಾನೆ, ಶೂದ್ರರಿಗೆ ಸಂಬಳ ಕೊಡುತ್ತಾನೆ. ಈ ಪ್ರಕಾರ ಅವನು ಎಲ್ಲರನ್ನು ಪಾಲಿಸುತ್ತಾನೆ.  ಅವನು ಸಂಗ್ರಹಿಸದೆ ಕೃಷಿ, ಗೋರಕ್ಷಣೆ ವ್ಯಾಪಾರ ಮಾಡದಿದ್ದರೆ ಏನು ಕೊಟ್ಟಾನು?</p>
<p class="Text">ಶೂದ್ರರನ್ನು ಚರಣವೆಂದು ಹೇಳುವ ತಾತ್ಪರ್ಯ- ಕಾಲುಗಳು ಇಡೀ ಶರೀರವನ್ನು ಹೊತ್ತು ತಿರುಗುತ್ತವೆ ಮತ್ತು ಇಡೀ ಶರೀರದ ಸೇವೆ ಕಾಲನಿಂದಲೇ ಆಗುತ್ತದೆ. ಹೀಗೆಯೇ ಸೇವೆಯ ಆಧಾರದಿಂದಲೇ ನಾಲ್ಕೂ ವರ್ಣಗಳು ನಡೆಯುತ್ತವೆ. ಶೂದ್ರರು ತಮ್ಮ ಸೇವಾ ಕರ್ಮದಿಂದ ಎಲ್ಲರ ಆವಶ್ಯಕ ಕಾರ್ಯಗಳನ್ನು ಪೂರೈಸುತ್ತಾರೆ. </p>
<p class="Text">ಮೇಲೆ ಹೇಳಿದ ವಿವೇಚನೆಯಿಂದ ಲಕ್ಷ್ಯಕೊಡುವಂತಹ ಒಂದು ಮಾತಿದೆ-ಗೀತೆಯಲ್ಲಿ ನಾಲ್ಕೂ ವರ್ಣಗಳ ಯಾವ ಕರ್ಮ ಸ್ವತಃ ಆಗುತ್ತವೋ ಆ ಸ್ವಾಭಾವಿಕ ಕರ್ಮಗಳ ವರ್ಣನೆ ಇದೆ, ಅರ್ಥಾತ್ ಅವನ್ನು ಮಾಡುವುದರಲ್ಲಿ ಹೆಚ್ಚು ಪರಿಶ್ರಮವಾಗುವುದಿಲ್ಲ. ನಾಲ್ಕೂ ವರ್ಣದವರಿಗೆ ಇನ್ನು ಕೂಡ ಬೇರೆ ಕರ್ಮಗಳ ವಿಧಾನವಿದೆ. ಅವನ್ನು ಸ್ಮೃತಿ ಗ್ರಂಥಗಳಲ್ಲಿ ನೋಡಬೇಕು ಮತ್ತು ಅವುಗಳಿಗನುಸಾರ ತಮ್ಮ ಆಚರಣೆಗಳನ್ನು ರೂಪಿಸಿಕೊಳ್ಳಬೇಕು (16/24).</p>
<p class="Text">ವರ್ತಮಾನಕಾಲದಲ್ಲಿ ನಾಲ್ಕೂ ವರ್ಣಗಳಲ್ಲಿ ಗೊಂದಲ ಉಂಟಾದರೂ ನಾಲ್ಕೂ ವರ್ಣದ ಸಮುದಾಯಗಳನ್ನು ಒಂದೆಡೆ ಸೇರಿಸಿ ಬೇರೆ-ಬೇರೆಯಾಗಿ ಸಮುದಾಯದಲ್ಲಿ ನೋಡಿದರೆ ಬ್ರಾಹ್ಮಣ ಸಮುದಾಯದಲ್ಲಿ ಶಮ, ದಮಾದಿ ಗುಣಗಳು ಕಂಡು ಬರುವಷ್ಟು ಕ್ಷತ್ರಿಯ, ವೈಶ, ಶೂದ್ರಾದಿ ಸಮುದಾಯಗಳಲ್ಲಿ ಕಾಣಸಿಗಲಾರವು. ಕ್ಷತ್ರಿಯ ಸಮುದಾಯದಲ್ಲಿ ಶೌರ್ಯ, ತೇಜ ಇತ್ಯಾದಿ ಗುಣಗಳು ಕಂಡು ಬರುವಷ್ಟು ಬ್ರಾಹ್ಮಣ, ವೈಶ್ಯ, ಶೂದ್ರಾದಿ ಸಮುದಾಯಗಳಲ್ಲಿ ಕಾಣಲು ಸಿಗಲಾರವು. ವೈಶ್ಯಸಮುದಾಯದಲ್ಲಿ ವ್ಯಾಪಾರ ಮಾಡುವುದು, ಧನಗಳಿಸುವುದು, ಧನವನ್ನು ಜೀರ್ಣಿಸಿ ಕೊಳ್ಳುವುದು ಇತ್ಯಾದಿ ಗುಣಗಳು ಕಂಡು ಬರುವಷ್ಟು ಬ್ರಾಹ್ಮಣ, ಕ್ಷತ್ರಿಯ, ಶೂದ್ರಾದಿ ಸಮುದಾಯಗಳಲ್ಲಿ ಕಾಣಲು ಸಿಗಲಾರವು. ಶೂದ್ರಸಮುದಾಯದಲ್ಲಿ ಸೇವೆ ಮಾಡುವ ಪ್ರವೃತ್ತಿ ಎಷ್ಟು ಹೆಚ್ಚಾಗಿ ಕಂಡು ಬಂದೀತೋ ಅಷ್ಟು ಬ್ರಾಹ್ಮಣ, ಕ್ಷತ್ರಿಯ, ವೈಶ್ಯಾದಿ ಸಮುದಾಯಗಳಲ್ಲಿ ಕಾಣಲು ಸಿಗಲಾರದು. ತಾತ್ಪರ್ಯ-ಇಂದು ಎಲ್ಲ ವರ್ಣಗಳು ಮರ್ಯಾದೆ ರಹಿತ ಮತ್ತು ಉಚ್ಛ್ರಂಖಲವಾಗಿದ್ದರೂ ಕೂಡ ಅವುಗಳ ಸ್ವಭಾವಜ ಕರ್ಮಗಳು ಅವುಗಳ ಸಮುದಾಯಗಳಲ್ಲಿ ವಿಶೇಷವಾಗಿ ಕಂಡುಬರುತ್ತದೆ, ಅರ್ಥಾತ್-ಈ ವಸ್ತು ವ್ಯಕ್ತಿಗತ ಕಾಣದೆ ಸಮುದಾಯಗತವಾಗಿ ನೋಡಲು ಸಿಗುತ್ತದೆ. </p>
<p class="Text">ಶಾಸ್ತ್ರವನ್ನು ಆಳವಾಗಿ ತಿಳಿಯದಿರುವವರು ಹೇಳುತ್ತಾರೆ- ಬ್ರಾಹ್ಮಣರ ಕೈಯಲ್ಲಿ ಲೇಕ್ಕಣಿಗೆ ಇತ್ತು, ಅದಕ್ಕಾಗಿ ಅವರು ‘ಬ್ರಾಹ್ಮಣರು ಎಲ್ಲರಿಗಿಂತ ಶ್ರೇಷ್ಠರಾಗಿದ್ದಾರೆ’ ಎಂದು ಬರೆದಿಟ್ಟು ತಮ್ಮನ್ನು  ಸರ್ವೋಚ್ಚವೆಂದು ಹೇಳಿಕೊಂಡರು. ರಾಜ್ಯವಾಳುವವರು ಬ್ರಾಹ್ಮಣರನ್ನು ಕೇಳಿದರು-ಏನು ಸ್ವಾಮಿ! ನಾವು ಏನೂ ಅಲ್ಲವೋ? ಬ್ರಾಹ್ಮಣರು ಹೇಳಿದರು-ಹಾಗೆನಿಲ್ಲ! ನೀವೂ ಮುಖ್ಯವಾಗಿಯೇ ಇದ್ದೀರಿ,  ಆದರೆ ಎರಡನೆಯವರಾಗಿದ್ದೀರಿ. ವೈಶ್ಯರು ಕೇಳಿದರು-ಸ್ವಾಮಿ! ನಾವಿಲ್ಲದಿದ್ದರೆ ನಿಮ್ಮ ಜೀವನ ನಿರ್ವಾಹ ಹೇಗೆ ನಡೆದೀತು? ಬ್ರಹ್ಮಾಣರು ಹೇಳಿದರು-ಹೌದು! ಹೌದು! ನೀವು ಮೂರನೇಯವರಾಗಿದ್ದೀರಿ. ಯಾರ ಬಳಿಯಲ್ಲಿ ರಾಜ್ಯವಿರಲಿಲ್ಲ, ಧನವಿರಲಿಲ್ಲ, ಅವರು ಮೇಲಕ್ಕೆದ್ದರು ಆಗ ಬ್ರಾಹ್ಮಣರು ಹೇಳಿದರು-ನಿಮ್ಮ ಭಾಗ್ಯದಲ್ಲಿ ರಾಜ್ಯ ಮತ್ತು ಧನ ಬರೆದಿಲ್ಲ ನೀವಾದರೋ ಈ ಬ್ರಾಹ್ಮಣರ, ಕ್ಷತ್ರಿಯರ, ವೈಶ್ಯರ ಸೇವೆಮಾಡಿರಿ, ಅದಕ್ಕಾಗಿ ನಾಲ್ಕನೇಯವ ರಾಗಿದ್ದೀರಿ, ಈ ರೀತಿ ಎಲ್ಲರರನ್ನು ಮರುಳು ಮಾಡಿ ವಿದ್ಯೆ, ರಾಜ್ಯ ಮತ್ತು ಧನದ ಪ್ರಭಾವದಿಂದ ತಮ್ಮನ್ನು ಒಂದಾಗಿಸಿಕೊಂಡು ನಾಲ್ಕನೇ ವರ್ಣವನ್ನು ಪದದಲಿತರನ್ನಾಗಿಸಿದರು-ಇದು ಬರೆಯುವವರ ತಮ್ಮ ಸ್ವಾರ್ಥ ಮತ್ತು ಅಭಿಮಾನವೇ ಆಗಿದೆ. </p>
<p class="Text">ಇದರ ಸಮಾಧಾನ - ಬ್ರಾಹ್ಮಣರು ಎಲ್ಲಿಯೂ ತಮ್ಮ ಬ್ರಾಹ್ಮಣ-ಧರ್ಮಕ್ಕಾಗಿ-ಬ್ರಾಹ್ಮಣರು ಸರ್ವೋಪರಿಯಾಗಿದ್ದಾರೆ, ಅದಕ್ಕಾಗಿ ಅವರು ತುಂಬಾ ಸುಖವಾಗಿ ಇದ್ದು, ಧನ ಸಂಪತ್ತಿನಿಂದ ಕೂಡಿ ವೈಭವದಿಂದ ಇರಬೇಕು ಎಂದು ಬರೆದಿಟ್ಟಿಲ್ಲ. ಬದಲಿಗೆ ಬ್ರಾಹ್ಮಣರು ತ್ಯಾಗಮಾಡಬೇಕು, ಕಷ್ಟ ಸಹಿಸಬೇಕು, ತಪಸ್ಸು ಮಾಡಬೇಕು ಎಂದು ಬರೆದಿಟ್ಟಿದ್ದಾರೆ. ಗೃಹಸ್ಥಾಶ್ರಮದಲ್ಲಿದ್ದರೂ ಕೂಡ ಅವರು ಧನದ ಸಂಗ್ರಹ ಮಾಡಬಾರದು, ಧಾನ್ಯದ ಸಂಗ್ರಹವೂ ಸ್ವಲ್ಪವೇ ಇರಬೇಕು. ಕುಂಭೀಧಾನ್ಯ ಅರ್ಥಾತ್-ಒಂದು ಗಡಿಗೆಯಷ್ಟು ಧಾನ್ಯವಿರಬೇಕು, ಲೌಕಿಕ ಭೋಗಗಳಲ್ಲಿ ಆಸಕ್ತಿ ಇರಬಾರದು ಮತ್ತು ಜೀವನ ನಿರ್ವಾಹಕ್ಕಾಗಿ ಯಾರಿಂದಲಾದರು ದಾನವನ್ನು ಪಡೆದರೆ ಅವರ ಕೆಲಸ ಮಾಡಿ, ಅರ್ಥಾತ್-ಯಜ್ಞ, ಹೋಮ, ಜಪ, ಪಾರಾಯಣಾದಿಗಳನ್ನು ಮಾಡಿಯೇ ಪಡೆಯಬೇಕು. ಗೋದಾನ ಇತ್ಯಾದಿಗಳನ್ನು ತೆಗೆದುಕೊಂಡರೆ ಅದರ ಪ್ರಾಯಶ್ಚಿತ್ತವನ್ನು ಮಾಡಿಕೊಳ್ಳಬೇಕು.</p>
<p class="Text">ಬ್ರಾಹ್ಮಣರಿಗೆ ಶ್ರಾದ್ಧಕ್ಕಾಗಿ ನಿಮಂತ್ರಣ ಕೊಡಬೇಕಿದ್ದರೆ ಹಿಂದಿನ ದಿನವೇ ಕೊಡಬೇಕು. ಅದರಿಂದ ಬ್ರಾಹ್ಮಣನು ಅವರ ಪಿತೃಗಳನ್ನು ತನ್ನಲ್ಲಿ ಆವಾಹಿಸಿಕೊಂಡು ರಾತ್ರಿಯಲ್ಲಿ ಬ್ರಹ್ಮಚರ್ಯದಲ್ಲಿದ್ದು, ಸಂಯಮವಾಗಿ ಇರಬಲ್ಲನು. ಮರುದಿನ ಅವರು ಯಜಮಾನನ ಪಿತೃಗಳಿಗೆ ಪಿಂಡದಾನ-ತರ್ಪಣಗಳನ್ನು ಸರಿಯಾಗಿ ವಿಧಿ-ವಿಧಾನದಿಂದ ಮಾಡಿಸಿ, ನಂತರ ಅಲ್ಲಿ ಊಟಮಾಡಬೇಕು. ಒಂದೇ ಯಜಮಾನನ ನಿಮಂತ್ರಣವನ್ನು ಸ್ವೀಕರಿಸಿ, ಊಟವನ್ನು ಒಂದೇ ಮನೆಯಲ್ಲಿ ಮಾಡಬೇಕು. ಶ್ರಾದ್ಧದ ಊಟ ಮಾಡಿದ ಬಳಿಕ ಗಾಯತ್ರಿ ಜಪಾದಿಗಳನ್ನು ಮಾಡಿ ಶುದ್ಧವಾಗಬೇಕು. ದಾನ ಪಡೆಯುವುದು, ಶ್ರಾದ್ಧದ ಊಟ ಮಾಡುವುದು ಬ್ರಾಹ್ಮಣರಿಗೆ ಮ್ಮೆಲ್ದರ್ಜೆಯದಲ್ಲ. ಬ್ರಾಹ್ಮಣನ ಮೇಲ್ದರ್ಜೆ ತ್ಯಾಗದಲ್ಲಿದೆ. ಅವರು ಯಜಮಾನನ ಪಿೃತೃಗಳ ಶ್ರೇಯಸ್ಸಿನ ಭಾವನೆಯಿಂದಲೇ ಶ್ರಾದ್ಧದ ಭೋಜನ-ದಕ್ಷಿಣೆಯನ್ನು ಸ್ವೀಕರಿಸುತ್ತಾರೆ, ಸ್ವಾರ್ಥದ ಭಾವನೆಯಿಂದಲ್ಲ; ಅದಕ್ಕಾಗಿ ಇದೂ ಕೂಡ ಅವರ ತ್ಯಾಗವೇ ಆಗಿದೆ.</p>
<p class="Text">ಬ್ರಾಹ್ಮಣರ ತಮ್ಮ ಜೀವನ ನಿರ್ವಾಹಕ್ಕಾಗಿ ಋತ, ಅಮೃತ, ಮೃತ, ಸತ್ಯಾನೃತ ಮತ್ತು ಪ್ರಮೃತ ಈ ಐದು ವೃತ್ತಿಗಳನ್ನು ಹೇಳಲಾಗಿವೆ.<span class="char-style-override-3">*</span></p>
<p class="Footnote-Shloka"><span class="char-style-override-4">*</span> ಋತಾಮೃತಾಭ್ಯಾಂ ಜೀವೆತ್ತು ಮೃತೇನ ಪ್ರಮೃತೇನ ವಾ । ಸತ್ಯಾ ನೃತಾಭ್ಯಾಮಪಿ ವಾ ನ ಶ್ವವೃತ್ತ್ಯಾ ಕದಾಚನ ॥ </p>
<p class="Footnotes-Right">(ಮನುಸ್ಮೃತಿ 4/4).</p>
<p class="Footnotes">ಋತ, ಅಮೃತ, ಮೃತ, ಪ್ರಮೃತ ಮತ್ತು ಸತ್ಯಾನೃತ- ಇವುಗಳಲ್ಲಿ ಯಾವುದೇ ವೃತ್ತಿಯಿಂದ ಜೀವನ ನಿರ್ವಾಹ ಮಾಡಬೇಕು; ಆದರೆ ವೃತ್ತಿ ಅರ್ಥಾತ್-ಸೇವಾವೃತ್ತಿಯಿಂದ ಬ್ರಾಹ್ಮಣರು  ಎಂದೂ ಜೀವನ ನಿರ್ವಾಹಮಾಡಬಾರದು.</p>
<p class="Text">(1) ಋತ-ವೃತ್ತಿಯು ಸರ್ವೋಚ್ಚ ವೃತ್ತಿ ಎಂದು ತಿಳಿಯಲಾಗಿದೆ. ಇದನ್ನು ಶೀಲೋಂಛ ಅಥವಾ ಕಪೋತವೃತ್ತಿ ಎಂದೂ ಹೇಳುತ್ತಾರೆ. ಹೊಲದಲ್ಲಿ ಧಾನ್ಯವನ್ನು ಕಟಾವುಮಾಡಿ ಕೊಂಡು ಹೋದಮೇಲೆ ಅಲ್ಲಿ ಬಿದ್ದಿರುವ ಧಾನ್ಯದ ತೆನೆಗಳು ಬ್ರಾಹ್ಮಣರ ಭಾಗವಾಗಿರುತ್ತದೆ; ಆದ್ದರಿಂದ ಅವುಗಳನ್ನು ಹೆಕ್ಕಿ ತಂದು ತಮ್ಮ ನಿರ್ವಾಹವನ್ನು ಮಾಡಿಕೊಳ್ಳವುದು ‘ಶೀಲೊಂಛ ವೃತ್ತಿ’ ಯಾಗಿದೆ; ಅಥವಾ ಧಾನ್ಯದ ಮಂಡಿಯಲ್ಲಿ ಧಾನ್ಯವನ್ನು ಅಳೆಯುವಲ್ಲಿ ಭೂಮಿಯಲ್ಲಿ ಬಿದ್ದಿರುವ ಕಾಳುಗಳು ಬ್ರಾಹ್ಮಣರದ್ದಾಗಿದೆ; ಆದ್ದರಿಂದ ಅವನ್ನು ಹೆಕ್ಕಿತಂದು ಜೀವನ ನಿರ್ವಾಹಮಾಡುವುದು<span class="char-style-override-5"> ‘ಕಪೋತವೃತ್ತಿ’ </span>ಯಾಗಿದೆ. </p>
<p class="Text">(2)ಬೇಡದೆ, ಸಂಕೇತಮಾಡದೆ ಯಾರಾದರು ಯಜಮಾನ ಬಂದು ಏನಾದರು ಕೊಟ್ಟರೆ, ನಿರ್ವಾಹಕ್ಕಷ್ಟು ವಸ್ತುಗಳನ್ನು ಪಡೆಯುವುದು<span class="char-style-override-5"> ‘ಅಮೃತ ವೃತ್ತಿ’ </span>ಯಾಗಿದೆ. ಇದನ್ನು ಅಯಾಚಿತವೃತ್ತಿ ಎಂದೂ ಹೇಳುತ್ತಾರೆ. </p>
<p class="Text">(3) ಬೆಳಿಗ್ಗೆ ಭಿಕ್ಷೆಗಾಗಿ ಊರೊಳಗೆ ಹೋಗಿ, ಜನರಿಗೆ ತಿಥಿ, ವಾರ, ಮೂಹೂರ್ತ ಇವುಗಳನ್ನು ಹೇಳಿ (ಈ ರೀತಿಯಾಗಿ  ಕೆಲಸ ಮಾಡಿ) ಭಿಕ್ಷೆಯಲ್ಲಿ ದೊರೆತುದರಲ್ಲಿ ತನ್ನ ಜೀವನ ನಿರ್ವಾಹಮಾಡುವುದು<span class="char-style-override-5"> ‘ಮೃತ ವೃತ್ತಿ’ </span>ಯಾಗಿದೆ. </p>
<p class="Text">(4) ವ್ಯಾಪಾರ ಮಾಡಿ ಜೀವನ ನಿರ್ವಾಹ ಮಾಡುವುದು<span class="char-style-override-5"> ‘ಸತ್ಯಾನೃತವೃತ್ತಿ’</span> ಯಾಗಿದೆ.</p>
<p class="Text">(5) ಮೇಲೆ ಹೇಳಿದ ನಾಲ್ಕೂ ವೃತ್ತಿಗಳಿಂದ ಜೀವನ ನಿರ್ವಾಹವಾಗದಿದ್ದರೆ ಕೃಷಿ ಮಾಡಬೇಕು. ಆದರೆ  ಅದನ್ನು ಕಠೋರ ವಿಧಿ-ವಿಧಾನದಿಂದ ಮಾಡಬಾರದು; ಒಂದೇ ಎತ್ತಿನಿಂದ, ಬಿಸಿಲಲ್ಲಿ ಊಳಬಾರದು. </p>
<p class="Text">ಮೇಲೆ ಹೇಳಿದ ಯಾವುದೇ ವೃತ್ತಿಯಿಂದ ಜೀವನ-ನಿರ್ವಾಹಮಾಡಬಹುದು, ಅದರಲ್ಲಿಯೂ ಪಂಚಮಹಾ ಯಜ್ಞ, ಅತಿಥಿಸೇವೆ ಮಾಡಿ ಯಜ್ಞ ಶೇಷವನ್ನು ಊಟಮಾಡಬೇಕು.<span class="char-style-override-3">+</span></p>
<p class="Footnotes"><span class="char-style-override-4">+ </span>ಈ ಬ್ರಾಹ್ಮಣ ಮತ್ತು ಕ್ಷತ್ರಿಯರು ಶ್ವವೃತ್ತಿ ಅರ್ಥಾತ್-ಸೇವಾವೃತ್ತಿ ಎಂದೂ ಮಾಡಬಾರದು ಇದರ ನಿಷೇಧವಿದೆ- <span class="char-style-override-5">‘ನ ಶ್ವವೃತ್ತ್ಯಾ ಕದಾಚನ’</span> (ಮನು 4/4),<span class="char-style-override-5"> ‘ಸೇವಾ ಶ್ವವೃತ್ತಿರಾಖ್ಯಾತಾ ತಸ್ಮಾತ್ತಾಂ ಪರಿವರ್ಜಯೇತ್’</span> (ಮನು-4-6) ವಾಸ್ತವವಾಗಿ ಸೇವಾ ವೃತ್ತಿಯನ್ನೇ  ನಿಷೇಧ ಮಾಡಲಾಗಿದೆ, ಸೇವೆಯನ್ನಲ್ಲ. ತಂದೆ-ತಾಯಿಗಳಂತೆ ಅವರು ಅತಿಕೆಳಗಿನ ವರ್ಣದ ಕೂಡ ಅತಿ ಕನಿಷ್ಠ ಸೇವೆ ಮಾಡಬಲ್ಲರು. ಕೆಳವರ್ಣದ ಸೇವೆ ಮಾಡುವುದರಲ್ಲಿ ಅವರ ಮಹತ್ತ್ವವೇ ಇದೆ. ಅದಕ್ಕಾಗಿ ವೃತ್ತಿಯನ್ನೇ ನಿಂದಿಸಲಾಗಿದೆ, ಮಾನ, ದೊಡ್ಡಸ್ತಿಕೆ, ಗಳಿಕೆ ಇತ್ಯಾದಿ ಸ್ವಾರ್ಥಕ್ಕಾಗಿ ಮಾಡುವ ಸೇವೆಯನ್ನು ನಿಂದಿಸಲಾಗಿದೆ, ಸ್ವಾರ್ಥತ್ಯಾಗಮಾಡಿ ಸೇವೆ ಮಾಡುವುದನ್ನು ನಿಂದಿಸಲಿಲ್ಲ. </p>
<p class="Text">ಶ್ರೀಭಗವದ್ಗೀತೆಯ ಕುರಿತು ವಿಚಾರ ಮಾಡಿದರೆ ಬ್ರಾಹ್ಮಣರಿಗಾಗಿ ಪಾಲಿಸಲು ಹೇಳಿರುವ ಒಂಭತ್ತು ಸ್ವಾಭಾವಿಕ ಧರ್ಮಗಳಲ್ಲಿ ಜೀವನ ನಿರ್ವಾಹ ಮಾಡುವಂತಹ ಒಂದು ಧರ್ಮವೂ ಇಲ್ಲ. ಕ್ಷತ್ರಿಯರಿಗಾಗಿ ಹೇಳಿರುವ ಏಳು ಸ್ವಾಭಾವಿಕ ಧರ್ಮಗಳಲ್ಲಿ ಯುದ್ಧಮಾಡುವುದು, ಶಾಸನಮಾಡುವುದು ಇವೆರಡು ಧರ್ಮಗಳು ಸ್ವಲ್ಪ ಮಟ್ಟಿಗೆ ಜೀವನನಿರ್ವಾಹ ಮಾಡುವಂತಹವುಗಳು. ವೈಶ್ಯರಿಗೆ ಹೇಳಿರುವ ಕೃಷಿ, ಗೋರಕ್ಷಣೆ, ವ್ಯಾಪಾರ ಈ ಮೂರೂ ಜೀವನ ನಿರ್ವಾಹ ಮಾಡುವಂತಹವುಗಳು. ಶೂದ್ರರಿಗೆ ಒಂದೇ ಸೇವಾ ಧರ್ಮ ಹೇಳಲಾಗಿದೆ, ಅದರಲ್ಲಿ ಉತ್ಪನವೇ-ಉತ್ಪನ್ನವಿದೆ. ಶೂದ್ರರಿಗೆ ಊಟ ತಿಂಡಿಗಳ ಬಗ್ಗೆಯೂ ತುಂಬಾ ಸವಲತ್ತು ನೀಡಲಾಗಿದೆ. </p>
<p class="Text">ಭಗವಂತನು- <span class="char-style-override-5">‘ಸ್ವೇ ಸ್ವೇ ಕರ್ಮಣ್ಯಭಿರತಃ ಸಂಸಿದ್ಧಿಂ ಲಭತೇ ನರಃ’</span> (18/45) ಎಂಬ ಪದಗಳಿಂದ ಎಂತಹ ವಿಚಿತ್ರ ಮಾತನ್ನು ಹೇಳಿರುವನು-ಶಮ, ದಮಾದಿ ಒಂಭತ್ತು ಧರ್ಮಗಳ ಪಾಲನೆಯಿಂದ ಆಗುವ ಶ್ರೇಯಸ್ಸೇ, ಶೌರ್ಯ, ತೇಜ ಇತ್ಯಾದಿ ಏಳು ಧರ್ಮಗಳ ಪಾಲನೆಯಿಂದ ಕ್ಷತ್ರಿಯರ ಶ್ರೇಯಸ್ಸಾಗುತ್ತದೆ. ಅದೇ ಶ್ರೇಯಸ್ಸು ಕೃಷಿ, ಗೋರಕ್ಷಣೆ, ವ್ಯಾಪಾರ ಇವುಗಳ ಪಾಲನೆಯಿಂದ ವೈಶ್ಯರಿಗೆ ಉಂಟಾಗುತ್ತದೆ. ಅದೇ ಶ್ರೇಯಸ್ಸು ಕೇವಲ ಸೇವೆ ಮಾಡುವುದುರಿಂದ ಶೂದ್ರರಿಗೆ ಆಗುತ್ತದೆ. </p>
<p class="Text">ಮುಂದೆ ಭಗವಂತನು ಇನ್ನೊಂದು ವಿಲಕ್ಷಣ ಮಾತನ್ನು ಹೇಳಿರುವನು- ಬ್ರಾಹ್ಮಣ, ಕ್ಷತ್ರಿಯ, ವೈಶ್ಯ, ಶೂದ್ರ ಇವರುಗಳು ತಮ್ಮ-ತಮ್ಮ ವರ್ಣೋಚಿತ ಕರ್ಮಗಳ ಮೂಲಕ ಆ ಪರಮಾತ್ಮನ ಪೂಜೆಗೈದು ಪರಮಸಿದ್ಧಿಯನ್ನು ಪಡೆಯುತ್ತಾರೆ- <span class="char-style-override-5">‘ಸ್ವಕರ್ಮಣಾ ತಮಭ್ಯರ್ಚ್ಯ ಸಿದ್ಧಿಂ ವಿಂದತಿ ಮಾನವಃ’</span> (18/46). ವಾಸ್ತವವಾಗಿ ಶ್ರೇಯಸ್ಸು ವರ್ಣೋಚಿತ ಕರ್ಮಗಳಿಂದ ಆಗದೆ ನಿಷ್ಕಾಮಭಾವ ಪೂರ್ವಕ ಪೂಜನದಿಂದಲೇ ಆಗುತ್ತದೆ. ಶೂದ್ರನಿಗಾದರೋ ಸ್ವಾಭಾವಿಕ ಕರ್ಮವೇ ಪರಿಚರ್ಯಾತ್ಮಕ ಅರ್ಥಾತ್- ಪೂಜನರೂಪವೇ ಆಗಿದೆ; ಆದ್ದರಿಂದ ಅವರ ಪೂಜೆಯ ಮೂಲಕ ಪೂಜೆಯಾಗುತ್ತದೆ ಅರ್ಥಾತ್-ಅವರಿಂದ ಇಮ್ಮಡಿ ಪೂಜೆಯಾಗುತ್ತದೆ. ಅದಕ್ಕಾಗಿ ಅವರ ಶ್ರೇಯಸ್ಸು ಬೇಗ ಆದಷ್ಟು ಬ್ರಾಹಣಾದಿಗಳದ್ದು ಆಗುವುದಿಲ್ಲ. </p>
<p class="Text">ಶಾಸ್ತ್ರಕಾರರು ಉದ್ಧಾರಮಾಡಿಕೊಳ್ಳುವುದರಲ್ಲಿ ಕಿರಿಯವರನ್ನು ಹೆಚ್ಚು ಪ್ರೀತಿಸಿದ್ದಾರೆ; ಏಕೆಂದರೆ, ಕಿರಿಯರು ಪ್ರೇಮಕ್ಕೆ ಪ್ರಾತ್ರರಾಗಿರುತ್ತಾರೆ, ಹಿರಿಯರು ಅಧಿಕಾರಕ್ಕೆ ಪಾತ್ರರಾಗುತ್ತಾರೆ. ಹಿರಿಯರ ಮೇಲೆ ಚಿಂತೆ-ಹೊಣೆಗಾರಿಕೆ ಹೆಚ್ಚಿರುತ್ತದೆ, ಕಿರಿಯವನ ಮೇಲೆ ಯಾವುದೇ ಭಾರವಿರುವುದಿಲ್ಲ. ಶೂದ್ರನನ್ನು ಭಾರರಹಿತನಾಗಿಸಿ ಅವನ ಜೀವಿಕೆಯನ್ನು ಹೇಳಲಾಗಿದೆ ಮತ್ತು ಪ್ರೇಮವನ್ನು ಕೊಡಲಾಗಿದೆ. </p>
<p class="Text">ವಾಸ್ತವವಾಗಿ ನೋಡಿದರೆ ವರ್ಣ-ಆಶ್ರಮದಲ್ಲಿ ಮೇಲಿದ್ದಷ್ಟು ಅವರಿಗೆ ಶಾಸ್ತ್ರಗಳನುಸಾರ ಅಷ್ಟೇ ಕಠಿಣ ನಿಯಮಗಳಿರುತ್ತವೆ. ಆ ನಿಯಮಗಳನ್ನು ಸಾಂಗೋಪಾಂಗ ಪಾಲಿಸುವುದರಲ್ಲಿ ಹೆಚ್ಚಿನ ಕಷ್ಟಗಳು ಕಂಡುಬರುತ್ತವೆ. ಆದರೆ ಕೆಳಗೆ ಇರುವ ವರ್ಣ-ಆಶ್ರಮದ ಶ್ರೇಯಸ್ಸು ಸುಲಭವಾಗಿ ಆಗುತ್ತದೆ. ಈ ವಿಷಯದಲ್ಲಿ ವಿಷ್ಣುಪುರಾಣದಲ್ಲಿ ಒಂದು ಕಥೆ ಬರುತ್ತದೆ- ಒಮ್ಮೆ ಅನೇಕ ಋಷಿಗಳು ಸೇರಿ ಶ್ರೇಷ್ಠತೆಯನ್ನು ನಿರ್ಣಯಿಸಲು ಭಗವಾನ್ ವೇದವ್ಯಾಸರ ಬಳಿಗೆ ಹೋದರು. ವೇದವ್ಯಾಸರು ಎಲ್ಲರನ್ನು ಆದರದಿಂದ ಕುಳ್ಳಿರಿಸಿ, ತಾವು ಗಂಗಾಸ್ನಾನಕ್ಕಾಗಿ ಹೊರಟು ಹೋದರು. ಗಂಗೆಯಲ್ಲಿ ಸ್ನಾನಮಾಡುವಾಗ ಅವರು ಹೇಳಿದರು- ಕಲಿಯುಗವೇ ನೀನು ಧನ್ಯವಾಗಿರುವೆ! ಸ್ತ್ರೀಯರೇ ನೀವು ಧನ್ಯರು! ಶೂದ್ರರೇ ನೀವು ಧನ್ಯರಾಗಿದ್ದೀರಿ! ವೇದವ್ಯಾಸರು ಸ್ನಾನಮಾಡಿ ಮರಳಿ ಬಂದಾಗ ಋಷಿಗಳು ಕೇಳಿದರು -ವೇದವ್ಯಾಸರೇ! ನೀವು ಕಲಿಯುಗ, ಸ್ತ್ರೀಯರು, ಶೂದ್ರರಿಗೆ ಧನ್ಯವಾದ ಏಕೆ ಕೊಟ್ಟಿರಿ! ಆಗ ಅವರು ಕಲಿಯುಗದಲ್ಲಿ ತಮ್ಮ ಧರ್ಮದ ಪಾಲನೆ ಮಾಡುವುದರಿಂದ ಸ್ತ್ರೀಯರ ಮತ್ತು ಶೂದ್ರರ ಶ್ರೇಯಸ್ಸು ಬೇಗ ಮತ್ತು ಸುಲಭವಾಗಿ ಆಗುತ್ತದೆ ಎಂದು ಹೇಳಿದರು. </p>
<p class="Text">ಇಲ್ಲಿ ಇನ್ನೊಂದು ವಿಚಾರಣೀಯ ಮಾತಿದೆ- ತನ್ನ ಸ್ವಾರ್ಥಕ್ಕಾಗಿ ಕೆಲಸ ಮಾಡುವವನು ಸಮಾಜದಲ್ಲಿ, ಜಗತ್ತಿನಲ್ಲಿ ಆದರಕ್ಕೆ ಪಾತ್ರನಾಗುವುದಿಲ್ಲ. ಸಮಾಜದಲ್ಲೇ ಅಲ್ಲ, ಮನೆಯಲ್ಲಿಯೂ ಹೊಟ್ಟೆಬಾಕ, ಚಂಚಲ ವ್ಯಕ್ತಿಯನ್ನು ಬೇರೆಯವರು ನಿಂದಿಸುತ್ತಾರೆ. ಬ್ರಾಹ್ಮಣರು ಸ್ವಾರ್ಥ ದೃಷ್ಟಿಯಿಂದ ತಮ್ಮ ಮುಖದಿಂದಲೇ ತಮ್ಮ (ಬ್ರಾಹ್ಮಣರ) ಪ್ರಶಂಸೆ, ಶ್ರೇಷ್ಠತೆಯ ಮಾತನ್ನು ಹೇಳಲಿಲ್ಲ. ಅವರು ಬ್ರಾಹ್ಮಣರಿಗಾಗಿ ತ್ಯಾಗವನ್ನು ಹೇಳಿದರು. ಸಾತ್ತ್ವಿಕ ಮನುಷ್ಯನು ತಮ್ಮನ್ನು ಪ್ರಶಂಸಿಕೊಳ್ಳದೆ ಬೇರೆಯವರನ್ನು ಪ್ರಶಂಸಿಸುತ್ತಾರೆ, ಬೇರೆಯವರನ್ನು ಆದರಿಸುತ್ತಾರೆ. ತಾತ್ಪರ್ಯ-ಬ್ರಾಹ್ಮಣರು ಎಂದೂ ತಮ್ಮ ಸ್ವಾರ್ಥ, ಅಭಿಮಾನದ ಮಾತನ್ನು ಹೇಳಲಿಲ್ಲ. ಅವರು ಸ್ವಾರ್ಥ, ಅಭಿಮಾನದ ಮಾತನ್ನು ಹೇಳುತ್ತಿದ್ದರೆ ಇಷ್ಟು ಆದರಣೀಯರಾಗುತ್ತಿರಲಿಲ್ಲ, ಜಗತ್ತಿನಲ್ಲಿ, ಶಾಸ್ತ್ರಗಳಲ್ಲಿ ಆದರ ಪಡೆಯುತ್ತಿರಲಿಲ್ಲ. ಅವರು ತ್ಯಾಗದಿಂದಲೇ ಆದರ ಪಡೆಯುತ್ತಾರೆ. </p>
<p class="Text">ಈ ಪ್ರಕಾರ ಮನುಷ್ಯನು ಶಾಸ್ತ್ರಗಳನ್ನು ಆಳವಾಗಿ ಅಧ್ಯಯನಮಾಡಿ ಮೇಲೆ ಹೇಳಿದ ಎಲ್ಲ ಮಾತುಗಳನ್ನು ಸರಿಯಾಗಿ ತಿಳಿದುಕೊಳ್ಳಬೇಕು. ಋಷಿ-ಮುನಿಗಳ ಮೇಲೆ, ಶಾಸ್ತ್ರಕಾರರ ಮೇಲೆ ಸುಳ್ಳು ಆಕ್ಷೇಪ ಮಾಡಬಾರದು.</p>
<p class="Text">ಉಚ್ಚ-ನೀಚ ವರ್ಣಗಳಲ್ಲಿ ಪ್ರಾಣಿಗಳ ಜನ್ಮವು ಮುಖ್ಯವಾಗಿ ಗುಣಗಳ ಮತ್ತು ಕರ್ಮಗಳನುಸಾರವಾಗುತ್ತದೆ- <span class="char-style-override-5">‘ಚಾತುರ್ವಣ್ಯಂ ಮಯಾ ಸೃಷ್ಟಂ ಗುಣಕರ್ಮ ವಿಭಾಗಶಃ’</span> (4/13); ಆದರೂ ಋಣಾನುಬಂಧ, ಶಾಪ, ವರದಾನ, ಸಂಗ ಇತ್ಯಾದಿ ಯವುದೇ ಕಾರಣ ವಿಶೇಷದಿಂದಲೂ ಉಚ್ಚ-ನೀಚ ವರ್ಣಗಳಲ್ಲಿ ಜನ್ಮವಾಗುತ್ತದೆ. ಆ ವರ್ಣಗಳಲ್ಲಿ ಹುಟ್ಟಿದರೂ ಕೂಡ ತಮ್ಮ ಹಿಂದಿನ ಸ್ವಭಾವಕ್ಕನುಸಾರವೇ ಆಚರಣೆ ಮಾಡುತ್ತಾರೆ. ಉಚ್ಚ ವರ್ಣದಲ್ಲಿ ಹುಟ್ಟಿದರೂ ಕೂಡ ಧುಂಧುಕಾರಿ ಇತ್ಯಾದಿಗಳಂತೆ ಅವರ ನೀಚ ಆಚರಣೆ ನೋಡಲಾಗುವ ಕಾರಣ ಇದೇ ಆಗಿದೆ ಹಾಗೂ ನೀಚ ವರ್ಣದಲ್ಲಿ ಹುಟ್ಟಿದರೂ ಕೂಡ ಅವರು ವಿದುರ, ಕಬೀರ, ರೈದಾಸ ಮುಂತಾದವರು ಮಹಾಪುರುಷರಾಗುತ್ತಾರೆ.</p>
<p class="Text">ಇಂದು ಸಮುದಾಯದಲ್ಲಿ ಜಾತಿಗತ, ಕುಲಪರಂಪರಾಗತ, ಸಮಾಜಗತ, ವ್ಯಕ್ತಿಗತ ಯಾವುದೇ ಶಾಸ್ತ್ರವಿಪರೀತ ದೋಷಗಳು ಬಂದಿವೆಯೋ, ಅವನ್ನು ತಮ್ಮ ವಿವೇಕ ವಿಚಾರ, ಸತ್ಸಂಗ, ಸ್ವಾಧ್ಯಾಯ ಇತ್ಯಾದಿಗಳ ಮೂಲಕ ದೂರಗೈದು ತಮ್ಮಲ್ಲಿ ಸ್ವಚ್ಛತೆ, ನಿರ್ಮಲತೆ, ಪವಿತ್ರತೆ ತಂದುಕೊಳ್ಳಬೇಕು. ಅದರಿಂದ ನಮ್ಮ ಮನುಷ್ಯ ಜನ್ಮದ ಧ್ಯೇಯ ಸಿದ್ಧವಾಗಬಹುದು.</p>
<p class="TXT-Right para-style-override-2">ಗೀತಾ-ಸಾಧಕ ಸಂಜೀವನಿ 18/44 ರ ವ್ಯಾಖ್ಯೆಯಿಂದ<span></span></p>


<p class="Page-Break"> </p>
<p class="Chapter-Heading" id="toc_marker-7">ಸಮತೆ ಹೇಗೆ ತರಬಹುದು?</p>
<p class="Text">ಇಂದಿನ ದಿನಗಳಲ್ಲಿ ಸಮತೆಯ ಕುರಿತು ವಿಶೇಷ ಚರ್ಚೆ ನಡೆಯುತ್ತಿದೆ. ಎಲ್ಲರೊಡನೆ ಸಮತೆಯ ವ್ಯವಹಾರ ಮಾಡಿ - ಹೀಗೆ ಪ್ರಚಾರ ಮಾಡಲಾಗುತ್ತದೆ. ಆದರೆ ನಿಜವಾಗಿ ಸಮತೆ ಯಾವುದಕ್ಕೆ ಹೇಳುತ್ತಾರೆ ಮತ್ತು ಅದು ಯಾವಾಗ ಬರುತ್ತದೆ - ಇದನ್ನು ತಿಳಿದುಕೊಳ್ಳುವ ಆವಶ್ಯಕತೆ ತುಂಬಾ ಇದೆ.</p>
<p class="Text">ಸಮತೆ ಎಂದರೆ ಯಾವುದೋ ಆಟ-ತಮಾಷೆಯಾಗಿರದೆ ಪರಮಾತ್ಮನ ಸಾಕ್ಷಾತ್ ಸ್ವರೂಪವಾಗಿದೆ. ಯಾರ ಮನಸ್ಸು ಸಮತೆಯಲ್ಲಿ ಸ್ಥಿತವಾಗುತ್ತದೋ ಅವರು ಇಲ್ಲೇ ಬದುಕಿರುವಾಗಲೇ ಜಗತ್ತನ್ನು ಗೆದ್ದು ಪರಬ್ರಹ್ಮ ಪರಮಾತ್ಮನ ಅನುಭವ ಪಡೆದುಕೊಳ್ಳುತ್ತಾರೆ.<span class="char-style-override-3">*</span> ಬೇರೆಯವರ ದುಃಖವನ್ನು ತನ್ನ ದುಃಖವೆಂದು ಮತ್ತು ಬೇರೆಯವರ ಸುಖ ತನ್ನ ಸುಖವೆಂದಾದಾಗ ಈ ಸಮತೆ ಬರುತ್ತದೆ. </p>
<p class="Footnote-Shloka">* ಇಹೈವ ತೈರ್ಜಿತಃ ಸರ್ಗೋ ಯೇಷಾಂ ಸಾಮ್ಯೇ ಸ್ಥಿತಂ ಮನಃ ।</p>
<p class="Footnote-Shloka"> ನಿರ್ದೋಷಂ ಹಿ ಸಮಂ ಬ್ರಹ್ಮ ತಸ್ಮಾದ್ಭ್ರಹ್ಮಣಿ ತೇ ಸ್ಥಿತಾಃ ॥ </p>
<p class="Footnotes-Right">(5/19)</p>
<p class="Text">ಗೀತೆಯಲ್ಲಿ ಭಗವಂತನು -</p>
<p class="Shlok">ಆತ್ಮೌಪಮ್ಯೇನ ಸರ್ವತ್ರ ಸಮಂ ಪಶ್ಯತಿ ಯೋರ್ಜುನ ।</p>
<p class="Shlok">ಸುಖಂ ವಾ ಯದಿ ವಾ ದುಃಖಂ ಸ ಯೋಗೀ ಪರಮೋ ಮತಃ ॥ </p>
<p class="TXT-Right">(6/32)</p>
<p class="Text">ಹೇ ಅರ್ಜುನಾ! ಯಾವ ಪುರುಷನು ತನ್ನ ಶರೀರದಂತೆ ನನ್ನನ್ನು ಎಲ್ಲ ಕಡೆಗಳಲ್ಲಿ ಸಮನಾಗಿ ನೋಡುತ್ತಾನೋ ಮತ್ತು ಸುಖ ಅಥವಾ ದುಃಖಗಳನ್ನು ಎಲ್ಲ ಕಡೆಗಳಲ್ಲಿ ಸಮವಾಗಿ ನೋಡುತ್ತಾನೋ, ಆ ಯೋಗಿಯು ಶ್ರೇಷ್ಠನೆಂದು ತಿಳಿಯಲಾಗಿದೆ. </p>
<p class="Text">ಶರೀರದ ಯಾವುದಾದರು ಅವಯವದಲ್ಲಿ ನೋವು ಉಂಟಾದಾಗ ಅದನ್ನು ದೂರ ಮಾಡಲು ಆಸಕ್ತಿ ಉಂಟಾಗುವಂತೆ ಯಾವುದೇ ಪ್ರಾಣಿಗೆ ದುಃಖ, ಸಂತಾಪ ಇತ್ಯಾದಿಗಳು ಉಂಟಾದಾಗ ಅದನ್ನು ದೂರಮಾಡಲು ಇಚ್ಛೆ ಉಂಟಾದರೆ ಸಮತೆ ಬರುತ್ತದೆ. ಸಂತರ ಲಕ್ಷಣಗಳಲ್ಲಿಯೂ ಬಂದಿದೆ -<span class="char-style-override-5"> ‘ಪರ ದುಖ ದುಖ ಸುಖ ಸುಖ ದೇಖೇ ಪರ’</span> (ಮಾನಸ 7/38/1).</p>
<p class="Text">ತನ್ನ ಸುಖದ ಲಾಲಸೆ ಇರುವವರೆಗೆ ಬೇಕಾದರೆ ಎಷ್ಟೇ ಉದ್ಯೋಗಮಾಡಿದರೂ ಸಮತೆಯು ಬರಲಾರದು. ಆದರೆ ಹೃದಯದಲ್ಲಿ ಬೇರೆಯವರಿಗೆ ಸುಖ ಹೇಗೆ ಕೊಡಲಿ? ಅವರಿಗೆ ವಿಶ್ರಾಂತಿ ಹೇಗಾದೀತು? ಅವರಿಗೆ ಹೇಗೆ ಲಾಭವಾದೀತು? ಅವರ ಶ್ರೇಯಸ್ಸು ಹೇಗಾದೀತು? ಎಂಬ ಕಾತರ ಉಂಟಾದಾಗ ಸಮತೆಯು ತನ್ನಿಂದ- ತಾನೇ ಬಂದುಬಿಟ್ಟೀತು. ಇದನ್ನು ಮೊಟ್ಟಮೊದಲು ತಮ್ಮ ಮನೆಯಿಂದ ಪ್ರಾರಂಭಿಸಬೇಕು. ಯಾರಿಗೂ ಕಿಂಚಿನ್ಮಾತ್ರವೂ ದುಃಖ ಅಥವಾ ಕಷ್ಟವಾಗದಿರಲಿ, ಯಾರಿಗೂ ಎಂದೂ ಅನಿಷ್ಟವಾಗದಿರಲಿ ಎಂಬ ಭಾವ ಹೃದಯದಲ್ಲಿರಬೇಕು. ಬೇಕಾದರೆ ನನಗೆ ಎಷ್ಟೇ ಕಷ್ಟವಾಗಲೀ, ಆದರೆ ನನ್ನ ತಂದೆ-ತಾಯಿ, ಪತ್ನೀ- ಪುತ್ರರು, ಅಣ್ಣ-ಅತ್ತಿಗೆ ಮುಂತಾದವರಿಗೆ ಸುಖವಾಗಬೇಕು. ಮನೆಯವರಿಗೆ ಸುಖ ಕೊಡುವುದರಿಂದ ನಮ್ಮ ಹೃದಯದಲ್ಲಿ ಶಾಂತಿ ಉಂಟಾದೀತು. ಎಲ್ಲಿ ನಮ್ಮ ಮನೆಯ ಸಂಬಂಧವೂ ಇಲ್ಲವೋ ಅಲ್ಲಿ ಸುಖವನ್ನು ಕೊಟ್ಟರೆ ವಿಶೇಷವಾದ ಆನಂದದ ಅಲೆಗಳು ಬರಲು ತೊಡಗುವವು. ಆದರೆ ಮಮತೆಯಿಂದ ಸುಖಕೊಡುವುದ ರಿಂದ ನಮ್ಮ ಉನ್ನತಿಯಾಗಲಾರದು. ಎಲ್ಲಿ ನಮಗೆ ಮಮತೆ ಇಲ್ಲವೋ ಅಲ್ಲಿ ಸುಖಕೊಡುವುದು ಅಥವಾ ಎಲ್ಲಿ ನಾವು ಮಮತೆಯಿಂದ ಸುಖಕೊಡುತ್ತೇವೋ ಅಲ್ಲಿಂದ ನಮ್ಮ ಮಮತೆಯನ್ನು ದೂರಮಾಡಿದರೆ ಎರಡರ ಪರಿಣಾಮವೂ ಒಂದೇ ಆದೀತು.</p>
<p class="Text">ಚಿತ್ರಕೂಟದಲ್ಲಿ ಲಕ್ಷ್ಮಣನು ಭಗವಾನ್ ಶ್ರೀರಾಮನ ಮತ್ತು ಸೀತೆಯ ಸೇವೆ ಹೇಗೆ ಮಾಡುತ್ತಿದ್ದನು ಎಂಬುದನ್ನು ಹೇಳುವಾಗ ಗೋಸ್ವಾಮಿ ತುಲಸೀದಾಸರು ಹೇಳುತ್ತಾರೆ -</p>
<p class="Shlok">ಸೇವಹಿ ಲಖನು ಸೀಯ ರಘುಬೀರಹಿ  । ಜಿಮಿ ಅಬಿಬೇಕಿ  ಪುರುಷ  ಸರೀರಹಿ ॥ </p>
<p class="TXT-Right">(ಮಾನಸ 2/142/1).</p>
<p class="Text"><span class="char-style-override-5">ಅರ್ಥಾತ್ - </span>ಲಕ್ಷ್ಮಣನು ಭಗವಾನ್ ಶ್ರೀರಾಮನ ಮತ್ತು ಸೀತೆಯ ಸೇವೆಯನ್ನು ಅಜ್ಞಾನೀ ಮನುಷ್ಯರು ತಮ್ಮ ಶರೀರದ ಸೇವೆ ಮಾಡುತ್ತಿರುವಂತೆಯೇ ಮಾಡುತ್ತಿದ್ದನು. </p>
<p class="Text">ತನ್ನ ಶರೀರದ ಸೇವೆ ಮಾಡುವುದು, ಅದಕ್ಕೆ ಸುಖ ಕೊಡುವುದು ಬುದ್ಧಿವಂತಿಕೆಯಲ್ಲ. ತನ್ನ ಶರೀರದ ಸೇವೆಯಾದರೋ ಪಶುಗಳೂ ಕೂಡ ಮಾಡುತ್ತವೆ. ಕೋತಿಯು ತನ್ನ ಮರಿ ಸತ್ತು ಹೋದರೆ ಅದರ ಶರೀರವನ್ನು ಎತ್ತಿಕೊಂಡೇ ಓಡಾಡುವಷ್ಟು ಮಮತೆ ಮರಿಯಮೇಲೆ ಇರುತ್ತದೆ. ಆದರೆ ಯಾವುದಾದರು ತಿನ್ನುವವಸ್ತು ಸಿಕ್ಕಿದಾಗ ಅದು ಸ್ವತಃ ತಿಂದು ಬಿಡುತ್ತದೆ, ಮರಿಗೂ ಕೊಡುವುದಿಲ್ಲ. ಮರಿಯು ತಿನ್ನುವ ಪ್ರಯತ್ನ ಮಾಡಿದರೆ ಅದಕ್ಕೆ ಏಟು ಕೊಡುತ್ತದೆ, ಅದು ಚಿಂ-ಚಿಂ ಎಂದು ಅರಚುತ್ತಾ ಓಡಿಹೋಗುತ್ತದೆ. ಆದ್ದರಿಂದ ಮಮತೆ ಇರುವಾಗ ಸಮತೆ ಬರಲು ಸಂಭವವೇ ಇಲ್ಲ.</p>
<p class="Text">ಯಾರಿಂದ ನಮಗೆ ಏನನ್ನೂ ಪಡೆಯುವುದು ಇರುವುದಿಲ್ಲವೋ, ಯಾರಿಂದ ನಮಗೆ ಯಾವುದೇ ಸ್ವಾರ್ಥವಿಲ್ಲವೋ, ಅಂತಹ ವ್ಯಕ್ತಿಯೊಂದಿಗೂ ಅವರ ಹಿತವಾಗುವಂತೆ ನಾವು ಪ್ರೇಮಪೂರ್ವಕ ಚೆನ್ನಾಗಿ ವರ್ತಿಸಬೇಕು. ಯಾರಾದರು ವ್ಯಕ್ತಿ ದಾರಿ ತಿಳಿಯದೆ, ದಾರಿತಪ್ಪಿ ಅಲೆಯುತ್ತಿದ್ದು, ನಮ್ಮ ಬಳಿ ದಾರಿಕೇಳಿದರೆ ಅವನಿಗೆ ತುಂಬಾ ಸಂತೋಷದಿಂದ ಮಾರ್ಗತೋರಿಸಿದರೆ ಅಥವಾ ಸ್ವಲ್ಪ ದೂರ ಅವನೊಂದಿಗೆ ನಡೆದು ಹೋದರೆ ನಮ್ಮ ಹೃದಯದಲ್ಲಿ ಪ್ರತ್ಯಕ್ಷ ಸುಖದ, ಶಾಂತಿಯ ಅನುಭವವಾದೀತು. ಆದರೆ ನಾವು ತಿಳಿದಿದ್ದು ಅವನಿಗೆ ದಾರಿತೋರಿಸದಿದ್ದರೆ ನಮ್ಮ ಹೃದಯಕ್ಕೆ ಸುಖವಾಗಲಾರದು. ಇದು ಅನುಭವದ ಮಾತಾಗಿದೆ, ಯಾರಾದರು ಮಾಡಿ ನೋಡಲಿ. ಯಾರಿಗಾದರು ಬಾಯಾರಿಕೆಯಾಗಿದ್ದರೆ ಅವನಿಗೆ ತಮ್ಮಾ! ಈ ಕಡೆ ಬಾ ತಣ್ಣಗಿನ ನೀರಿದೆ ಎಂದು ಹೇಳಿದಾಗ ನಮ್ಮ ಹೃದಯವನ್ನು ನೋಡಿಕೊಳ್ಳಿ; ನಮ್ಮ ಹೃದಯಕ್ಕೆ ಸಂತೋಷವಾದೀತು, ಸುಖವಾದೀತು. ಈ ಸುಖವು ನಮ್ಮ ಶ್ರೇಯಸ್ಸು ಮಾಡುವಂತಹುದು. ಬೇರೆಯವರು ದುಃಖಪಟ್ಟರೂ ನಾನು ಸುಖಪಡೆಯುವೆನು ಎಂಬ ಸುಖವು ಪತನ ಮಾಡುವಂತಹುದು. ಇದರಿಂದ ವ್ಯವಹಾರದಲ್ಲಿ ನಮ್ಮ ಉನ್ನತಿ ಆಗಲಾರದು ಮತ್ತು ಪರಮಾರ್ಥದಲ್ಲಿಯೂ ಆಗಲಾರದು. ನಾವು ಸತ್ಸಂಗವನ್ನು ಏರ್ಪಡಿಸುತ್ತೇವೆ. ಅದರಲ್ಲಿ ಬರುವ ಜನರಿಗೆ ಪ್ರೇಮಪೂರ್ವಕ ಕುಳಿತುಕೊಳ್ಳಲು ವ್ಯವಸ್ಥೆ ಮಾಡಿದರೆ ಅವರಲ್ಲಿ ಪ್ರೇಮಪೂರ್ವಕವಾಗಿ - ಬನ್ನಿ ಇಲ್ಲಿ ಕುಳಿತು ಕೊಳ್ಳಿ. ಎಲ್ಲಿಂದ ಅವರು ಸರಿಯಾಗಿ ಕೇಳ ಬಲ್ಲರೋ, ಸುಖವಾಗಿ ಕುಳಿತುಕೊಳ್ಳಬಲ್ಲರೋ ಅಲ್ಲೇ ಕುಳ್ಳಿರಿಸಬೇಕು. ಅವರು ಸರಿಯಾಗಿ ಹೇಗೆ ಕೇಳಬಲ್ಲರು ಈ ಭಾವವನ್ನು ಇರಿಸಿ ಕೊಂಡು ವರ್ತಿಸಿರಿ. ಹೀಗೆ ಮಾಡಿದರೆ ನಮ್ಮ ಹೃದಯಕ್ಕೆ ಪ್ರತ್ಯಕ್ಷ ಶಾಂತಿ ಸಿಕ್ಕೀ. ಆದರೆ ಅಧಿಕಾರವಾಣಿಯಿಂದ ಅಜ್ಞಾಪಿಸುವಂತೆ ಇಲ್ಲಿ ಕುಳಿತುಕೊಳ್ಳಿ, ಅಲ್ಲಿ ಅಲ್ಲ, ಎಂದಾಗ ಮಾತು ಅದೇ ಆದರೂ ಹೃದಯಕ್ಕೆ ಶಾಂತಿ ಸಿಗದು. ಒಳಗಿರುವ ಅಭಿಮಾನವು ಬೇರೆಯವರಿಗೆ ಚುಚ್ಚಿತು, ಕೆಡಕೆನಿಸೀತು. ಹೀಗೆ ವರ್ತಿಸಿ, ಸಮತೆ ಬರಬೇಕೆಂದು ಬಯಸಿದರೆ ಅದು ಎಂದೂ ಬರಲಾರದು.</p>
<p class="Text">ಎಲ್ಲರ ಹಿತದಲ್ಲಿ ಪ್ರೀತಿ ಉಂಟಾಗಿರುವವನಿಗೆ ಭಗವಂತನು ಪ್ರಾಪ್ತನಾಗುತ್ತಾನೆ -<span class="char-style-override-5"> ‘ತೇ ಪ್ರಾಪ್ನುವಂತಿ ಮಾಮೇವ ಸರ್ವಭೂತ ಹಿತೇ ರತಾಃ’ </span>(12/4). ಕಾರಣ - ಭಗವಂತನು ಎಲ್ಲ  ಪ್ರಾಣಿಗಳ ಪರಮ ಸುಹೃದ್ ಆಗಿದ್ದಾನೆ (5/29). ಅವನು ಪ್ರಾಣಿಮಾತ್ರರ ಪಾಲನೆ-ಪೋಷಣೆ ಮಾಡುತ್ತಾನೆ. ಅತಿ ಆಸ್ತಿಕನಿರಲೀ ಅಥವಾ ಅತಿ ನಾಸ್ತಿಕನಿರಲಿ ಇಬ್ಬರಿಗೂ ಭಗವಂತನ ವಿಧಾನ  ಒಂದೇ ರೀತಿಯಾಗಿದೆ.  ಓರ್ವ ವ್ಯಕ್ತಿ ತುಂಬಾ ಆಸ್ತಿಕನಾಗಿದ್ದು ಭಗವಂತನನ್ನು ತುಂಬಾ ನಂಬುತ್ತಾನೆ ಮತ್ತು ಅವನನ್ನು ಪಡೆಯಲು ಸಾಧನೆ-ಭಜನೆ ಮಾಡುತ್ತಾನೆ, ಇನ್ನೋರ್ವ ವ್ಯಕ್ತಿಯು ಪ್ರಪಂಚದಲ್ಲಿ ಭಗವಂತನನ್ನು ಇಲ್ಲವಾಗುವಂತೆ ಬಯಸುವ ನಾಸ್ತಿಕನಿದ್ದಾನೆ. ಭಗವಂತನನ್ನು ಒಪ್ಪಿಕೊಳ್ಳುವುದರಿಂದ ಮತ್ತು ಭಗವಂತನ ಕಾರಣದಿಂದಲೇ ಜಗತ್ತು ದುಃಖಪಡುತ್ತದೆ, ಭಗವಂತನೆಂಬ ಹೆಸರಿನ ಯಾವುದೇ ವಸ್ತುವೇ ಇಲ್ಲ; ಇಂತಹ ಭಾವ ಹೃದಯದಲ್ಲಿದ್ದು ಹೀಗೆಯೇ ಪ್ರಚಾರ ಮಾಡುತ್ತಾನೆ. ಇಂತಹ ಅತಿ ನಾಸ್ತಿಕ ವ್ಯಕ್ತಿಯ ಬಾಯಾರಿಕೆಯನ್ನು ಕೂಡ ನೀರು ಇಂಗಿಸುತ್ತದೆ ಮತ್ತು ಇದೇ ನೀರು ಅತಿ ಆಸ್ತಿಕ ವ್ಯಕ್ತಿಯ ಬಾಯಾರಿಕೆಯನ್ನು ಇಂಗಿಸುತ್ತದೆ. ಆಸ್ತಿಕನ ಬಾಯಾರಿಕೆಯನ್ನು ಸರಿಯಾಗಿ ತಣಿಸಿ ನಾಸ್ತಿಕನ ಬಾಯಾರಿಕೆಯನ್ನು ತಣಿಸದಿರುವ ಭೇದ ನೀರಿಗಿರುವುದಿಲ್ಲ. ಅದು ಸಮಾನವಾಗಿ ಎಲ್ಲರ ಬಾಯಾರಿಕೆಯನ್ನು ತಣಿಸುತ್ತದೆ. ಹೀಗೆಯೇ ಸೂರ್ಯನು ಸಮಾನರೀತಿಯಿಂದ ಪ್ರಕಾಶ ಕೊಡುತ್ತಾನೆ. ಗಾಳಿಯು ಸಮಾನವಾಗಿ ಎಲ್ಲರಿಗೂ ಉಸಿರಾಡಲು ಬೀಸುತ್ತದೆ. ಭೂಮಿಯು ಎಲ್ಲರಿಗೂ ಸಮಾನವಾಗಿ ವಾಸಿಸಲು ಜಾಗ ಕೊಡುತ್ತದೆ. ಈ ಪ್ರಕಾರ ಭಗವಂತನಿಂದ ರಚಿತವಾದ ಪ್ರತಿಯೊಂದು ವಸ್ತು ಎಲ್ಲರಿಗೆ ಸಮಾನವಾಗಿ ದೊರೆಯುತ್ತದೆ.</p>
<p class="Text">	ಸಮಾನತೆಯ ಅರ್ಥ ಸಮಾನವಾಗಿ ಎಲ್ಲರೊಂದಿಗೆ ಊಟ-ವಿವಾಹಾದಿಗಳ ವ್ಯವಹಾರ ಮಾಡುವುದು ಎಂಬುದಲ್ಲ. ವ್ಯವಹಾರದಲ್ಲಿ ಸಮತೆಯಾದರೋ ಮಹಾನ್ ಪತನವಾಗಿಸುವಂತಹ ವಸ್ತುವಾಗಿದೆ. ಸಮಾನ ವ್ಯವಹಾರ ಯಮರಾಜನ, ಸಾವಿನ ಹೆಸರಾಗಿದೆ; ಏಕೆಂದರೆ, ಅವನ ವರ್ತನೆಯಲ್ಲಿ ವಿಷಮತೆ ಇಲ್ಲ. ಬೇಕಾದರೆ ಮಹಾತ್ಮನಿರಲಿ, ಗೃಹಸ್ಥನಿರಲೀ, ಸಾಧುವಾಗಿರಲೀ ಪಶು ಇರಲೀ, ದೇವತೆ ಯಾಗಿರಲಿ, ಸಾವು ಎಲ್ಲರದು ಒಂದೇ ರೀತಿಯಿಂದಾಗುತ್ತದೆ. ಅದಕ್ಕಾಗಿ ಯಮರಾಜನನ್ನು <span class="char-style-override-5">‘ಸಮವರ್ತೀ’</span> (ಸಮಾನವಾಗಿ ವರ್ತಿಸುವವನು) ಎಂದು ಹೇಳಲಾಗಿದೆ.<span class="char-style-override-3">*</span> ಆದ್ದರಿಂದ ಯಾರು ಸಮಾನವಾಗಿ ವರ್ತಿಸುತ್ತಾರೋ ಅವರೂ ಯುವರಾಜರೇ ಆಗಿದ್ದಾರೆ.</p>
<p class="Footnote-Shloka">* ಸಮವರ್ತಿ ಪರೇತರಾಟ್<span class="char-style-override-6"> (ಅಮರ ಕೋಶ 1/1/58).</span></p>
<p class="Text">ಪಶುಗಳಲ್ಲಿಯೂ ಸಮಾನ ವರ್ತನೆ ಕಂಡುಬರುತ್ತದೆ. ನಾಯಿಯು ಬ್ರಾಹ್ಮಣನ ಅಡಿಗೆಮನೆಗೆ ಹೋಗುವಾಗ ಕಾಲು ತೊಳೆದು ಹೋಗುವುದಿಲ್ಲ. ಬ್ರಾಹ್ಮಣರ ಅಡಿಗೆ ಇರಲಿ, ಹರಿಜನರ ಅಡಿಗೆ ಇರಲಿ ಅದಾದರೋ ಹೇಗಿದೆಯೋ ಹಾಗೆಯೇ ನುಗ್ಗುತ್ತದೆ; ಏಕೆಂದರೆ ಇದು ಅದರ ಸಮತೆಯಾಗಿದೆ. ಆದರೆ ಮನುಷ್ಯರಿಗೆ ಇದು ಸಮತೆಯಿರದೆ ಪಶುತ್ವವಾಗಿದೆ. ಬೇರೆಯವರ ದುಃಖ ಹೇಗೆ ದೂರವಾದೀತು? ಬೇರೆಯವರಿಗೆ ಹೇಗೆ ಸುಖವಾದೀತು? ಇದು ಸಮಾನತೆ ಆಗಿದೆ. ಇಂತಹ ಸಮಾನತೆ ಇಟ್ಟುಕೊಂಡು ವರ್ತನೆಯಲ್ಲಿ ಪವಿತ್ರತೆ, ನಿರ್ಮಲತೆ ಇರಿಸಿಕೊಳ್ಳಬೇಕು. ವರ್ತನೆಯಲ್ಲಿ ಪವಿತ್ರತೆ ಇರಿಸಿಕೊಳ್ಳುವುದರಿಂದ ಅಂತಃಕರಣ ಪವಿತ್ರ, ನಿರ್ಮಲವಾಗುತ್ತದೆ. ಆದರೆ ವರ್ತನೆಯಲ್ಲಿ ಅಪವಿತ್ರತೆ ಇಟ್ಟುಕೊಳ್ಳುವುದರಿಂದ, ಊಟ- ತಿಂಡಿ ಇತ್ಯಾದಿ ಒಂದೇ ಮಾಡುವುದರಿಂದ ಅಂತಃಕರಣದಲ್ಲಿ ಅಪವಿತ್ರತೆ ಬರುತ್ತದೆ, ಅದರಿಂದ ಅಶಾಂತಿ ಬೆಳೆಯುತ್ತದೆ. ಕೇವಲ ಹೊರಗಿನ ವರ್ತನೆ ಸಮಾನವಾಗಿರುವುದು ಶಾಸ್ತ್ರ ಮತ್ತು ಸಮಾಜದ ಮರ್ಯಾದೆಯ ವಿರುದ್ಧವಾಗಿದೆ. ಇದರಿಂದ ಸಮಾಜದಲ್ಲಿ ಸಂಘರ್ಷ ಉಂಟಾಗುತ್ತದೆ.</p>
<p class="Text">ವರ್ಣಗಳಲ್ಲಿ ಬ್ರಾಹ್ಮಣರು ಎತ್ತರದಲ್ಲಿದ್ದಾರೆ, ಶೂದ್ರರು ಕೆಳಗಿದ್ದಾರೆ - ಹೀಗೆ ಶಾಸ್ತ್ರಗಳ ಸಿದ್ಧಾಂತವಲ್ಲ. ಬ್ರಾಹ್ಮಣರು ಉಪದೇಶದಿಂದ, ಕ್ಷತ್ರಿಯರು ರಕ್ಷಣೆಯಿಂದ, ವೈಶ್ಯರು ಧನ-ಸಂಪತ್ತಿನಿಂದ, ಆವಶ್ಯಕ ವಸ್ತುಗಳ ಮೂಲಕ ಮತ್ತು ಶೂದ್ರರು ಶಾರೀರಿಕ ಪರಿಶ್ರಮದಿಂದ ಎಲ್ಲ ವರ್ಣದವರ ಸೇವಮಾಡಲಿ. ಬೇರೆಯವರು ತಮ್ಮ ಕರ್ತವ್ಯ-ಪಾಲನೆಯಲ್ಲಿ ಪರಿಶ್ರಮ ಪಡದಿರಲಿ, ತಮ್ಮ ಕರ್ತವ್ಯ ಪಾಲನೆಯಲ್ಲಿ ಎಲ್ಲರು ಸಮಾನರೀತಿಯಿಂದ ಪರಿಶ್ರಮಮಾಡಬೇಕು ಎಂಬುದು ಇದರ ಅರ್ಥವಲ್ಲ. ಯಾರ ಬಳಿಯಲ್ಲಿ ಯಾವ ಪ್ರಕಾರದ ಶಕ್ತಿ, ವಿದ್ಯೆ, ವಸ್ತು, ಕಲಾ ಇತ್ಯಾದಿಗಳಿವೆಯೋ ಅವುಗಳ ಮೂಲಕ ನಾಲ್ಕೂ ವರ್ಣದವರು ಎಲ್ಲ ವರ್ಣದವರ ಸೇವೆ ಮಾಡಲಿ, ಅವರ ಕಾರ್ಯದಲ್ಲಿ ಸಹಾಯಕರಾಗಲೀ, ಆದರೆ ನಾಲ್ಕೂ ವರ್ಣಗಳ ಸೇವೆ ಮಾಡುವುದರಲ್ಲಿ ಭೇದಭಾವವಿರಿಸಬಾರದು.</p>
<p class="Text">	ಇಂದಿನ ಕಾಲದಲ್ಲಿ ವರ್ಣಾಶ್ರಮವನ್ನು ಅಳಿಸಿ ಗುಂಪುಗಾರಿಕೆ ನಡೆಯುತ್ತಿದೆ. ಇಂದು ಎಷ್ಟು ಗುಂಪು ಗಾರಿಕೆಯಲ್ಲಿ ಜಗಳಗಳಾಗುತ್ತವೋ ಅಷ್ಟು ವರ್ಣಾಶ್ರಮದಲ್ಲಿ ಜಗಳವಿಲ್ಲ, ಇದು ಪ್ರತ್ಯಕ್ಷವಾದ ವಿಷಯ. ಹಿಂದೆ ಜನರು ನಾಲ್ಕೂ ವರ್ಣಗಳ ಮತ್ತು ಆಶ್ರಮಗಳ ಮರ್ಯಾದೆಯಲ್ಲಿ ನಡೆಯುತ್ತಿದ್ದರು ಮತ್ತು ಸುಖ ಶಾಂತಿಯಿಂದ ಇರುತ್ತಿದ್ದರು. ಇಂದು ವರ್ಣಾಶ್ರಮದ ಮರ್ಯಾದೆಯನ್ನು ಇಲ್ಲವಾಗಿಸಿ ಅನೇಕ ಪಂಗಡ (ಪಾರ್ಟಿ)ಗಳನ್ನು ಕಟ್ಟುತ್ತಿದ್ದಾರೆ, ಅದರಿಂದ ಸಂಘರ್ಷಕ್ಕೆ ಹೆಚ್ಚಳ ಸಿಗುತ್ತಾ ಇದೆ. ಹಳ್ಳಿಗಳಲ್ಲಿ ಎಲ್ಲ ಜನರಿಗೆ ನೀರು ಸಿಗುವುದು ಕಷ್ಟವಾಗಿದೆ. ಯಾರ ಅಧಿಕಾರದಲ್ಲಿ ಬಾವಿ ಇದೆಯೋ ಅವರು ಹೇಳುತ್ತಾರೆ - ನೀನು ಆ ಪಾರ್ಟಿಗೆ ಓಟು ಕೊಟ್ಟಿರುವೆ, ಆದ್ದರಿಂದ ನಿನಗೆ ಇಲ್ಲಿ ನೀರು ಸಿಗಲಾರದು. ತಂದೆ- ತಾಯಿ-ಮಗ ಮೂವರೂ ಬೇರೆ-ಬೇರೆ ಪಾರ್ಟಿಗಳಿಗೆ ಓಟು ಕೊಡುತ್ತಾರೆ ಮತ್ತು ಮನೆಯಲ್ಲಿ ಜಗಳವಾಡುತ್ತಾರೆ. ನೀನು ಆ ಪಾರ್ಟಿಯವ, ನಾನು ಈ ಪಾರ್ಟಿಯವ ಎಂದು ಒಳಗಿಂದೊಳಗೆ ವೈರಕಟ್ಟಿಕೊಂಡಿರುವರು. ಎಷ್ಟು ಮಹಾನ್ ಅನರ್ಥವಾಗುತ್ತಾ ಇದೆ.</p>
<p class="Text">ಒಂದು ವೇಳೆ ಸಮತೆಯನ್ನು ತರುವುದಿದ್ದರೆ ಇನ್ನೊಬ್ಬ ವ್ಯಕ್ತಿ ಯಾವುದೇ ವರ್ಣ, ಆಶ್ರಮ, ಧರ್ಮ, ಸಂಪ್ರದಾಯ, ಮತ ಇತ್ಯಾದಿಗಳಿಗೆ ಸೇರಿರಲಿ; ಅವನಿಗೆ ಸುಖಕೊಡುವುದು, ಅವನ ದುಃಖದೂರವಾಗಿಸುವುದು, ಅವನ ನಿಜವಾದ ಹಿತಮಾಡುವುದಾಗಿದೆ.  ನೀವು ರಾಮ-ರಾಮ ಹೇಳುತ್ತೀರಿ, ನಾವು ಕೃಷ್ಣ-ಕೃಷ್ಣ ಎಂದು ಹೇಳುತ್ತೇವೆ, ನೀವು ವೈಷ್ಣವರಾಗಿದ್ದೀರಿ, ನಾವು ಶೈವರಾಗಿದ್ದೇವೆ; ನೀವು ಮುಸಲ್ಮಾನರಾಗಿದ್ದೀರಿ, ನಾವು ಹಿಂದುಗಳಾಗಿದ್ದೇವೆ ಇತ್ಯಾದಿ ಭೇದಗಳು ಅವರಲ್ಲಿ ಇರಬಲ್ಲವು. ಆದರೆ ಇದರಿಂದ ಯಾವ ಬಾಧೆಯು ಬರುವುದಿಲ್ಲ. ಅವರು ನಮ್ಮ ಪಾರ್ಟಿಯವರಲ್ಲ, ಅದಕ್ಕಾಗಿ ಅವರಿಗೆ ಬೇಕಾದರೆ ದುಃಖವಾಗುತ್ತಾ ಇರಲಿ, ಆದರೆ ನಮಗೆ ಮತ್ತು ನಮ್ಮ ಪಾರ್ಟಿಯವರಿಗೆ ಸುಖವಾಗಲೀ ಎಂಬ ಭಾವವಿರುವಾಗ ಬಾಧೆ ಉಂಟಾಗುತ್ತದೆ. ಈ ಭಾವವು ಪತನವಾಗಿಸುವುದಾಗಿದೆ. ಅದಕ್ಕಾಗಿ ಎಂದಿಗೂ ಯಾವುದೇ ವರ್ಣ ಇತ್ಯಾದಿಗಳ ಮನುಷ್ಯರಿಗೆ ಕಷ್ಟವಾದರೆ ಅವರ ಹಿತದ ಚಿಂತೆ ಸಮಾನರೀತಿಯಿಂದಿರಬೇಕು ಮತ್ತು ಅವರಿಗೆ ಸುಖವಾದರೆ ಅದರಿಂದ ಪ್ರಸನ್ನತೆ ಸಮಾನರೀತಿಯಿಂದ ಇರಬೇಕು. ಬ್ರಾಹ್ಮಣರಲ್ಲಿ ಮತ್ತು ಹರಿಜನರಲ್ಲಿ ಸಂಘರ್ಷವುಂಟಾದಾಗ ಅದರಲ್ಲಿ ಹರಿಜನರ ಸೋಲು ಹಾಗೂ ಬ್ರಾಹ್ಮಣರ ಗೆಲುವು ಆದಾಗ ನಮ್ಮ ಮನಸ್ಸಿನಲ್ಲಿ ಸಂತೋಷವಾದರೆ, ಅಥವಾ ಬ್ರಾಹ್ಮಣರ ಸೋಲು, ಹರಿಜನರ ಗೆಲುವಾದಾಗ ನಮ್ಮ ಮನಸ್ಸಿನಲ್ಲಿ ದುಃಖವಾದರೆ ಇದು ವಿಷಮತೆಯಾಗಿದೆ. ಈ ವಿಷಮತೆ ತುಂಬಾ ಹಾನಿಕಾರವಾಗಿದೆ. ಬ್ರಾಹ್ಮಣರು ಹಾಗೂ ಹರಿಜನರು ಇಬ್ಬರ ಕುರಿತು ನಮ್ಮ ಮನಸ್ಸಿನಲ್ಲಿ ಹಿತದ ಸಮಾನ ಭಾವನೆ ಇರಬೇಕು. ಯಾರ ಅಹಿತವೂ ನಮಗೆ ಸಹನವಾಗಬಾರದು. ಯಾರದೇ ದುಃಖವು ನಮಗೆ ಸಮಾನರೀತಿಯಿಂದ ಕೆಡುಕೆನಿಸಬೇಕು. ಬ್ರಾಹ್ಮಣನು ದುಃಖಿಯಾಗಿದ್ದರೆ ಅವನಿಗೆ ಸುಖಕೊಡಬೇಕು ಮತ್ತು ಹರಿಜನನು ದುಃಖಿಯಾಗಿದ್ದರೆ ಅವನಿಗೆ ಸುಖಕೊಡಬಾರದು ಇಂತಹ ಪಕ್ಷಪಾತವಿರದೆ ಹರಿಜನರಿಗೆ ಸುಖಕೊಡುವ ವಿಶೇಷ ಪ್ರಯತ್ನಮಾಡುತ್ತಿರಬೇಕು. ಹರಿಜನರಿಗೆ ಸುಖಕೊಡುವ ಪ್ರಯತ್ನ ಮಾಡುತ್ತಿರುವಾಗ ಬ್ರಾಹ್ಮಣರ ದುಃಖವನ್ನು ಉಪೇಕ್ಷಿಸಬಾರದು. ಈ ಪ್ರಕಾರ ಯಾವುದೇ ವರ್ಣ, ಆಶ್ರಮ, ಧರ್ಮ ಸಂಪ್ರದಾಯ ಇತ್ಯಾದಿಗಳಲ್ಲಿ ಪಕ್ಷಪಾತವಿರಬಾರದು. ಎಲ್ಲರ ಕುರಿತು ಸಮಾನ ರೀತಿಯಿಂದ ಹಿತದ ವರ್ತನೆ ಆಗಬೇಕು. ಒಂದು ವೇಳೆ ಯಾರಾದರು ಕೆಳವರ್ಗದವನಿದ್ದರೆ, ಅವನನ್ನು ನಾವು ಮೇಲೆತ್ತಲು ಬಯಸಿದರೆ, ಆ ವರ್ಗದ ಜನರ ಭಾವಗಳನ್ನು ಮತ್ತು ಆಚರಣೆಗಳನ್ನು ಶುದ್ಧ ಮತ್ತ ಶ್ರೇಷ್ಠವಾಗಿಸಬೇಕು; ಅವರ ಬಳಿ ವಸ್ತುಗಳ ಕೊರತೆ ಇದ್ದರೆ  ಅದನ್ನು ಪೂರ್ಣಗೊಳಿಸಬೇಕು, ಅವರಿಗೆ ಸಹಾಯಮಾಡಬೇಕು; ಆದರೆ ಅವರನ್ನು ಪುಸಲಾಯಿಸಿ ಅವರ ಹೃದಯಗಳಲ್ಲಿ ಬೇರೆ ವರ್ಗದ ಕುರಿತು ಈರ್ಷ್ಯೆ, ದ್ವೇಷದ ಭಾವ ತುಂಬುವುದು ಅತ್ಯಂತ ಅಹಿತಕರ, ಘಾತುಕವಾಗಿದೆ ಹಾಗೂ ಲೋಕ ಪರಲೋಕದಲ್ಲಿ ಪತನ ಮಾಡುವಂತಹುದಾಗಿದೆ. ಕಾರಣ - ಈರ್ಷ್ಯೆ, ದ್ವೇಷ, ಅಭಿಮಾನ ಇತ್ಯಾದಿಗಳು ಮನುಷ್ಯನ ಮಹಾನ್ ಪತನ ಮಾಡುವಂತಹುಗಳು. ಒಂದು ವೇಳೆ ಇಂತಹ ಭಾವ ಬ್ರಾಹ್ಮಣರಲ್ಲಿದ್ದರೂ ಅವರ ಪತನವಾದೀತು, ಹರಿಜನರಲ್ಲಿದ್ದರೂ ಅವರ ಪತನವಾದೀತು. ಉತ್ಥಾನವಾದರೋ ಸದ್ಭಾವಗಳಿಂದ, ಸದ್ಗುಣಗಳಿಂದ, ಸದಾಚಾರದಿಂದ ಆಗುತ್ತದೆ.</p>
<p class="Text">	ಅನ್ನ, ವಸ್ತ್ರ, ಮನೆ ಇತ್ಯಾದಿ ಜೀವನ ನಿರ್ವಾಹದ ವಸ್ತುಗಳು ಯಾರ ಬಳಿ ಕೊರತೆಯಾಗಿವೆಯೋ ಅವರಿಗೆ ಈ ವಸ್ತುಗಳನ್ನು ವಿಶೇಷವಾಗಿ ಕೊಡಬೇಕು. ಬೇಕಾದರೆ ವರ್ಣ, ಆಶ್ರಮ, ಧರ್ಮ, ಸಂಪ್ರದಾಯ ಇತ್ಯಾದಿಗಳಿಗೆ ಸೇರಿದ ಯಾರೇ ಇರಲಿ ಅವರಿಗೆ ಕೊಡಬೇಕು. ಎಲ್ಲರ ಜೀವನ ನಿರ್ವಾಹ ಸುಖವಾಗಿ ಆಗಬೇಕು. ಎಲ್ಲರೂ ಸುಖಿಗಳಾಗಲಿ, ಎಲ್ಲರೂ ನಿರೋಗಿಗಳಾಗಲೀ, ಎಲ್ಲರ ಹಿತವಾಗಲಿ, ಎಂದೂ ಯಾವುದೇ ಕಿಂಚಿನ್ಮಾತ್ರವೂ ದುಃಖವಾಗದಿರಲೀ.<span class="char-style-override-4">*</span>  ಇಂತಹ ಭಾವವಿರಿಸಿ ಕೊಂಡು ಯಥಾಯೋಗ್ಯ ವರ್ತಿಸುವುದೇ ಸಮತೆಯಾಗಿದೆ. ಅದು ಸಮಸ್ತ ಮನುಷ್ಯರಿಗೆ ಹಿತಕರವಾಗಿದೆ.</p>
<p class="Shlok">ವಿದ್ಯಾವಿನಯಸಂಪನ್ನೇ ಬ್ರಾಹ್ಮಣೇ ಗವಿ ಹಸ್ತಿನಿ ।</p>
<p class="Shlok">ಶುನಿ  ಚೈವ ಶ್ವಪಾಕೇ ಚ ಪಂಡಿತಾಃ ಸಮದರ್ಶಿನಃ ॥ </p>
<p class="TXT-Right">(ಗೀತಾ 5/18)</p>
<p class="Footnote-Shloka">* ಸರ್ವೇ ಭವಂತು ಸುಖಿನಃ ಸರ್ವೇ ಸಂತು ನಿರಾಮಯಾಃ </p>
<p class="Footnote-Shloka"> ಸರ್ವೇ  ಭದ್ರಾಣಿ  ಪಶ್ಯಂತು ಮಾ ಕಶ್ಚಿತ್ ದುಃಖಭಾಗ್ಭವೇತ್ ॥</p>
<p class="Text">ಜ್ಞಾನೀ ಮಹಾಪುರುಷರು ವಿದ್ಯಾವಿನಯ ಸಂಪನ್ನನಾದ ಬ್ರಾಹ್ಮಣನಲ್ಲಿ ಮತ್ತು ಚಾಂಡಾಲನಲ್ಲಿ ಹಾಗೂ ಹಸುವಿನಲ್ಲಿ, ಆನೆಯಲ್ಲಿ, ನಾಯಿಯಲ್ಲಿಯೂ ಕೂಡ ಸಮರೂಪೀ ಪರಮಾತ್ಮನನ್ನು ನೋಡುತ್ತಾರೆ.</p>
<p class="Text">ಬ್ರಾಹ್ಮಣ ಮತ್ತು ಚಾಂಡಾಲನಲ್ಲಿ ಹಾಗೂ ಹಸು, ಆನೆ, ನಾಯಿಯಲ್ಲಿ ವ್ಯಾವಹಾರಿಕ ವಿಷಮತೆ ಅನಿವಾರ್ಯವಾಗಿದೆ. ಇವುಗಳೊಂದಿಗೆ ಸಮಾನವಾದ ವರ್ತನೆ ಶಾಸ್ತ್ರವೂ ಹೇಳುವುದಿಲ್ಲ, ಉಚಿತವೂ ಅಲ್ಲ, ಮಾಡಲು ಸಾಧ್ಯವೂ ಇಲ್ಲ. ವಿದ್ಯಾವಿನಯ ಸಂಪನ್ನ ಬ್ರಾಹ್ಮಣನ ಪೂಜೆ ಮಾಡಲಾಗುತ್ತದೆ, ಚಾಂಡಾಲನದ್ದಲ್ಲ; ಹಾಲು ಹಸುವಿನದ್ದೆ ಕುಡಿಯಲಾಗುತ್ತದೆ, ನಾಯಿಯದಲ್ಲ; ಸವಾರಿ ಆನೆಯ ಮೇಲೆ ಮಾಡಲಾಗುತ್ತದೆ, ನಾಯಿಯ ಮೇಲಲ್ಲ. ಈ ಐದೂ ಪ್ರಾಣಿಗಳ ಉದಾಹರಣೆ ಯನ್ನು ಕೊಟ್ಟು ಭಗವಂತನು - ಇವುಗಳಲ್ಲಿ ವ್ಯವಹಾರದ ಸಮತೆ ಸಂಭವವಿಲ್ಲದಿದ್ದರೂ ತತ್ತ್ವತಃ ಎಲ್ಲದರಲ್ಲಿ ಒಂದೇ ಪರಮಾತ್ಮತತ್ತ್ವ ಪರಿಪೂರ್ಣವಾಗಿದೆ. ಮಹಾಪುರುಷರ ದೃಷ್ಟಿಯು ಆ ಪರಮಾತ್ಮತತ್ತ್ವದಲ್ಲೇ ಸದಾ- ಸರ್ವದಾ ಇರುತ್ತದೆ. ಅದಕ್ಕಾಗಿ ಅವನ ದೃಷ್ಟಿಯು ಎಂದೂ ವಿಷಮವಾಗುವುದಿಲ್ಲ.</p>
<p class="Text">ದೃಷ್ಟಿಯು ವಿಷಮವಾಗದೆ ವ್ಯವಹಾರದಲ್ಲಿ ಭಿನ್ನತೆ ಹೇಗಾದೀತು? ಎಂಬ ಪ್ರಶ್ನೆ ಇಲ್ಲಿ ಉಂಟಾಗಬಹುದು. ಇದರ ಉತ್ತರ - ನಮ್ಮ ಶರೀರದ ಎಲ್ಲ ಅಂಗ (ತಲೆ, ಕಾಲು, ಕೈ, ಗುದ, ಇತ್ಯಾದಿ)ಗಳಲ್ಲಿ ನಮ್ಮ ದೃಷ್ಟಿ ಅರ್ಥಾತ್ - ತನ್ನತನ ಮತ್ತು ಹಿತದ ಭಾವನೆ ಸಮಾನವಾಗಿರುತ್ತದೆ, ಆದರೂ ಕೂಡ ನಾವು ಅವುಗಳ ವ್ಯವಹಾರದಲ್ಲಿ ಭೇದವಿರಿಸಿಕೊಳ್ಳುತ್ತೇವೆ; ಯಾರಿಗಾದರು ಕಾಲುತಗಲಿದರೆ ಕ್ಷಮೆ ಬೇಡುತ್ತೇವೆ, ಆದರೆ ಯಾರಿಗಾದರು ಕೈ ಸೊಂಕಿದರೆ ಕ್ಷಮೆ ಬೇಡುವುದಿಲ್ಲ. ನಮಸ್ಕಾರ ತಲೆ ಮತ್ತು ಕೈಗಳಿಂದ ಮಾಡುತ್ತೇವೆ, ಕಾಲಿನಿಂದಲ್ಲ. ಕೈ ಗುದಕ್ಕೆ ತಗಲಿದರೆ ಕೈ ತೊಳೆಯುತ್ತೇವೆ, ಕೈ ಕೈತಾಕಿದರೆ ಇಲ್ಲ. ಇಷ್ಟೇ ಇಲ್ಲ, ಒಂದೇ ಕೈಯ ಬೆರಳುಗಳಲ್ಲಿಯೂ ವ್ಯವಹಾರ ದಲ್ಲಿ ಭೇದವಿರುತ್ತದೆ. ಯಾರಿಗಾದರು ತೋರುಬೆರಳು ತೋರುವುದು ಮತ್ತು ಅಂಗುಷ್ಠ ತೋರಿಸುವುದರ ಭೇದವಾದರೋ ಎಲ್ಲರು ತಿಳಿದಿದ್ದಾರೆ, ಈ ಪ್ರಕಾರ ಶರೀರದ ಬೇರೆ-ಬೇರೆ ಅಂಗಗಳ ವ್ಯವಹಾರದಲ್ಲಿ ಭೇದವಿರುತ್ತದೆ, ಆದರೆ ಆತ್ಮೀಯತೆಯಲ್ಲಿ ಭೇದವಿರುವುದಿಲ್ಲ. ಅದಕ್ಕಾಗಿ ಶರೀರದ ಯಾವುದೇ ನೋವಿನ ಅಂಗದ ಉಪೇಕ್ಷೆ ಮಾಡುವುದಿಲ್ಲ. ವ್ಯವಹಾರದಲ್ಲಿ ಭೇದವಿದ್ದರೂ ನೋವು ಇಲ್ಲವಾಗಿಸಲು ಸಮಾನತೆಯ ವ್ಯವಹಾರ ಮಾಡುತ್ತೇವೆ. ಶರೀರದ ಎಲ್ಲ ಅಂಗಗಳ ಸುಖ-ದುಃಖದಲ್ಲಿ ನಮಗೆ ಒಂದೇ ಭಾವವಿರುತ್ತದೆ. (6/32) ಇದೇ ಪ್ರಕಾರ ಪ್ರಾಣಿಗಳಲ್ಲಿ ಊಟ- ತಿಂಡಿ, ಗುಣ, ಆಚರಣೆ, ಜಾತಿ ಇತ್ಯಾದಿಗಳ ಭೇದ ಇರುವುದರಿಂದ ಅವರೊಂದಿಗೆ ಜ್ಞಾನೀ ಮಹಾಪುರುಷರ ವ್ಯವಹಾರದಲ್ಲಿಯೂ ಭೇದವಿರುತ್ತದೆ ಮತ್ತು ಇರಲೂ ಬೇಕು. ಆದರೆ ಆ ಎಲ್ಲ ಪ್ರಾಣಿಗಳಲ್ಲಿ ಒಂದೇ ಪರಮಾತ್ಮತತ್ತ್ವ ಪರಿಪೂರ್ಣವಾದ ಕಾರಣ ಮಹಾಪುರಷನ ದೃಷ್ಟಿಯಲ್ಲಿ ಭೇದವಿರುವುದಿಲ್ಲ. ಆ ಪ್ರಾಣಿಗಳ ಕುರಿತು ಮಹಾಪುರುಷರ ಆತ್ಮೀಯತೆ, ಪ್ರೇಮ, ಹಿತ, ದಯೆ ಇತ್ಯಾದಿಗಳ ಭಾವದಲ್ಲಿ ಎಂದೂ ವ್ಯತ್ಯಾಸವಾಗುವುದಿಲ್ಲ. ಅವರ ಅಂತಃಕರಣದಲ್ಲಿ ರಾಗ-ದ್ವೇಷ, ಮಮತೆ, ಆಸಕ್ತಿ, ಅಭಿಮಾನ, ಪಕ್ಷಪಾತ, ವಿಷಮತೆ ಇತ್ಯಾದಿಗಳು ಸರ್ವಥಾ ಅಭಾವವಾಗಿರುತ್ತದೆ. ನಮ್ಮ ಶರೀರದ ಯಾವುದೇ ಅಂಗದ ದುಃಖವನ್ನು ದೂರಾಗಿಸುವ ಪ್ರಯತ್ನವು ಸ್ವಾಭಾವಿಕವಾಗಿರುತ್ತದೋ ಹಾಗೆಯೇ ಸುಳಿವು ಸಿಕ್ಕಿದಾಗ ಬೇರೆ ಪ್ರಾಣಿಯ ದುಃಖದೂರಾಗಿಸುವ ಮತ್ತು  ಸುಖವನ್ನು ಕೊಡುವ ಪ್ರಯತ್ನವೂ ಅವನಿಂದ ಸ್ವಾಭಾವಿಕವಾಗುತ್ತದೆ. ಅದಕ್ಕಾಗಿ ಭಗವಂತನು ಇಲ್ಲಿ ಮಹಾಪುರುಷರನ್ನು ಸಮದರ್ಶಿ ಎಂದು ಹೇಳಿರುವನು, ಸಮವರ್ತಿ ಎಂದು ಹೇಳಲಿಲ್ಲ. ಗೀತೆಯಲ್ಲಿ ಬೇರೆಡೆಗಳಲ್ಲಿಯೂ ಸಮವಾಗಿ ನೋಡುವ ಅಥವಾ ಸಮಬುದ್ಧಿಯದೇ ಮಾತು ಬಂದಿದೆ. - <span class="char-style-override-5">‘ಸಮಬುದ್ಧಿರ್ವಿಶಿಷ್ಯತೇ’</span> (6/9); <span class="char-style-override-5">‘ಆತ್ಮೌಪಮ್ಯೇನ ಸರ್ವತ್ರ ಸಮಂ ಪಶ್ಯತಿ’</span> (6/32);<span class="char-style-override-5"> ‘ಸರ್ವತ್ರ ಸಮದರ್ಶನಃ’ </span>6/29); <span class="char-style-override-5">‘ಸರ್ವತ್ರ ಸಮಬುದ್ಧಯಃ’</span> (12/4); <span class="char-style-override-5">‘ಸಮಂ ಸರ್ವೇಷು ಭೂತೇಷು...... ಯಃ ಪಶ್ಯತಿ ಸ ಪಶ್ಯತಿ’</span> (13/27) ಮತ್ತು <span class="char-style-override-5">‘ಸಮಂ ಪಶ್ಯನ್ ಹಿ ಸರ್ವತ್ರ’</span> (13/28).</p>
<p class="Text">ಶ್ರೀಶಂಕರಾಚಾರ್ಯರು ಹೇಳುತ್ತಾರೆ -</p>
<p class="Shlok">‘ಭಾವಾದ್ವೈತಂ ಸದಾ ಕುರ್ಯಾತ್ ಕ್ರಿಯಾದ್ವೈತಂ ನ ಕುತ್ರಚಿತ್’ </p>
<p class="TXT-Right">(ತತ್ತ್ವೋಪದೇಶ) </p>
<p class="Text">ಭಾವದಲ್ಲೇ ಸದಾ ಅದ್ವೈತವಿರಬೇಕು, ಕ್ರಿಯೆ (ವ್ಯವಹಾರ)ಯಲ್ಲಿ ಎಲ್ಲೂ  ಇರಬಾರದು.</p>
<p class="Text">ಬ್ರಾಹ್ಮಣ, ಚಾಂಡಾಲ, ಹಸು, ಆನೆ, ನಾಯಿ - ಇವೆಲ್ಲವೂ ಒಂದೇ ಸಮನೆ ಬದಲಾಗುತ್ತಿವೆ ಮತ್ತು ಅಭಾವದಲ್ಲಿ ಸಂದು ಹೋಗುತ್ತಿದ್ದಾರೆ. ಆದರೆ ಅವರಲ್ಲಿರುವ ಭಾವರೂಪೀ ಸತ್-ತತ್ತ್ವವು ಎಂದೂ ಬದಲಾಗದೆ ನಿತ್ಯ-ನಿರಂತರ ಹೇಗಿದೆಯೋ ಹಾಗೆಯೇ ಇದೆ. ಜ್ಞಾನಿಗಳು ಆ ಸತ್-ತತ್ತ್ವವನ್ನೇ ನೋಡುತ್ತಾರೆ. ಮರಳಿನಲ್ಲಿ ಬೆರೆತ ಸಕ್ಕರೆಯನ್ನು ಇರುವೆಯು ಆರಿಸಿ ತೆಗೆಯುವಂತೆ ಜ್ಞಾನಿಗಳ ವಿವೇಕವತಿ ಸೂಕ್ಷ್ಮ ದೃಷ್ಟಿಯು ಅಸತ್ ಪ್ರಪಂಚದಲ್ಲಿರುವ ಸತ್-ತತ್ತ್ವವನ್ನು ಆರಿಸಿಕೊಳ್ಳುತ್ತದೆ. ತಾತ್ಪರ್ಯ - ಬ್ರಾಹ್ಮಣ ನಿರಲಿ, ಚಾಂಡಾಲ, ಆಕಳು, ನಾಯಿ, ಆನೆಯಾಗಿರಲಿ ಅಥವಾ ಇರುವೆಯಾಗಿರಲಿ ಅತಿ ವಿಷಮ ಪ್ರಾಣಿಗಳಲ್ಲಿಯೂ ಅವರ ದೃಷ್ಟಿ ಸದಾಕಾಲ ಸಮವಾಗಿರುತ್ತದೆ. ವ್ಯವಹಾರ ವಿಷಮ (ಯಥಾಯೋಗ್ಯ) ವಾಗಿದ್ದರೂ ಅವರ ದೃಷ್ಟಿ ವಿಷಮವಾಗುವುದಿಲ್ಲ. </p>
<p class="TXT-Right">ಗೀತಾ-ಸಾಧಕ ಸಂಜೀವನಿ 5/18 ರ ವ್ಯಾಖ್ಯೆಯಿಂದ</p>
<p class="Text">ಕರ್ಮಯೋಗದಲ್ಲಿ ಕರ್ಮಗಳ ಮೂಲಕ ಜಡತೆಯಿಂದ ಅಸಂಗತೆಯಾಗುತ್ತದೆ ಮತ್ತು ಭಕ್ತಿಯೋಗದಲ್ಲಿ ಪ್ರಪಂಚದಿಂದ ಅಸಂಗತಾಪೂರ್ವಕ ಪರಮಾತ್ಮನ ಕುರಿತು ಪೂಜ್ಯಭಾವ ವಿರುವುದರಿಂದ ಪರಮಾತ್ಮನ ಸಮ್ಮುಖತೆ  ಇರುತ್ತದೆ. </p>
<p class="Text">ಕರ್ಮಯೋಗಿಯಾದರೋ ತನ್ನ ಬಳಿಯಿರುವ ಜಡದ ಅಂಶ-ಶರೀರ, ಇಂದ್ರಿಯಗಳು, ಮನ, ಬುದ್ಧಿ ಇವುಗಳನ್ನು ಸ್ವಾರ್ಥ, ಅಭಿಮಾನ, ಕಾಮನೆಯ ತ್ಯಾಗಮಾಡಿ ಪ್ರಪಂಚದ ಸೇವೆಯಲ್ಲಿ ತೊಡಗಿಸುತ್ತಾನೆ. ಇದರಿಂದ ತನ್ನದೆಂದು ತಿಳಿದ ವಸ್ತುಗಳಿಂದ ತನ್ನತನ ಬಿಟ್ಟುಹೋಗಿ ಅವುಗಳಿಂದ ಸರ್ವಥಾ- ಸಂಬಂಧವಿಚ್ಛೇದವಾಗುತ್ತದೆ ಮತ್ತು ಸ್ವತಃ ಸ್ವಾಭಾವಿಕವಾಗಿರುವ ಅಸಂಗತೆಯು ಪ್ರಕಟವಾಗುತ್ತದೆ. </p>
<p class="Text">ಭಕ್ತನು ತನ್ನ ವರ್ಣೋಚಿತ ಸ್ವಾಭಾವಿಕ ಕರ್ಮಗಳಿಂದ ಹಾಗೂ ಸಮಯಕ್ಕನುಸಾರ ಮಾಡಲಾಗುವ ಪಾರಮಾರ್ಥಿಕ ಕರ್ಮಗಳ (ಜಪ-ಧ್ಯಾನಾದಿ) ಮೂಲಕ ಇಡೀ ಪ್ರಪಂಚದಲ್ಲಿ ವ್ಯಾಪ್ತನಾದ ಪರಮಾತ್ಮನನ್ನು ಪೂಜಿಸುತ್ತಾನೆ. </p>
<p class="Text">ಇವೆರಡರಲ್ಲಿ ಭಾವದ ಭಿನ್ನತೆ ಇರುವುದರಿಂದ ಕರ್ಮಯೋಗಿಯ ಸಮಸ್ತ ಕ್ರಿಯೆಗಳ ಪ್ರವಾಹ ಎಲ್ಲರಿಗೆ ಸುಖಕೊಡಲು ತೊಡಗಿದರೆ, ಕ್ರಿಯೆಗಳನ್ನು ಮಾಡುವ ವೇಗವು ಅಳಿದುಹೋಗಿ ಸ್ವಯಂನಲ್ಲಿ ಅಸಂಗತೆ ಬಂದು ಬಿಡುತ್ತದೆ; ಮತ್ತು ಭಕ್ತನ ಸಂಪೂರ್ಣ ಕ್ರಿಯೆಗಳು ಪರಮಾತ್ಮನ ಪೂಜಾಸಾಮಗ್ರಿ ಆಗುವುದರಿಂದ ಜಡತೆಯಿಂದ ವಿಮುಖತೆ ಉಂಟಾಗಿ ಭಗವಂತನ ಸುಮ್ಮುಖತೆ ಬಂದು ಬಿಡುತ್ತದೆ ಹಾಗೂ ಪ್ರೇಮ ಹೆಚ್ಚುತ್ತದೆ-ಇಷ್ಟೇ ವ್ಯತ್ಯಾಸವಾಯಿತು. </p>
<p class="Text">ಭಕ್ತನಾದರೋ ಮೊದಲಿನಿಂದಲೇ ಭಗವಂತನಿಗೆ ಸಮ್ಮುಖನಾಗಿ ತನ್ನನ್ನು ಭಗವಂತನಿಗೆ ಅರ್ಪಿಸಿಕೊಳ್ಳುತ್ತಾನೆ. ಸ್ವಯಂ ಅನನ್ಯತಾ ಪೂರ್ವಕ ಭಗವಂತನಿಗೆ ಸಮರ್ಪಿತವಾಗುವುದರಿಂದ ಊಟ-ತಿಂಡಿ, ಕೆಲಸ-ಕಾರ್ಯ ಇತ್ಯಾದಿ ಲೌಕಿಕ ಮತ್ತು ಜಪ, ಧ್ಯಾನ, ಸತ್ಸಂಗ, ಸ್ವಾಧ್ಯಾಯ ಇತ್ಯಾದಿ ಪಾರಮಾರ್ಥಿಕ ಕ್ರಿಯೆಗಳೂ ಕೂಡ ಭಗವಂತನಿಗೆ ಅರ್ಪಿತವಾಗುತ್ತವೆ. ಅವನ ಲೌಕಿಕ-ಪಾರಮಾರ್ಥಿಕ ಕ್ರಿಯೆಗಳಲ್ಲಿ ಕೇವಲ ಹೊರಗಿನಿಂದ ಭೇದ ಕಂಡು ಬಂದರೂ ವಾಸ್ತವವಾಗಿ ಯಾವುದೇ ಭೇದವಿರುವುದಿಲ್ಲ. </p>
<p class="Text">ಕರ್ಮಯೋಗಿ ಮತ್ತು ಜ್ಞಾನಯೋಗಿ ಕೊನೆಗೆ ಒಂದೇ ಆಗುತ್ತಾರೆ. ಕರ್ಮಯೋಗಿಯು ಕರ್ಮಗಳ ಮೂಲಕ ಜಡತೆಯ ತ್ಯಾಗಮಾಡುತ್ತಾನೆ, ಅರ್ಥಾತ್-ಸೇವೆಯ ಮೂಲಕ ಅವನ ಎಲ್ಲ ಕ್ರಿಯೆಗಳು ಪ್ರಪಂಚಕ್ಕೆ ಅರ್ಪಿತ ವಾಗುತ್ತವೆ ಹಾಗೂ ಸ್ವತಃ ಅಸಂಗನಾಗುತ್ತಾನೆ. ಜ್ಞಾನಯೋಗಿಯು ವಿಚಾರದ ಮೂಲಕ ಜಡತೆಯನ್ನು ತ್ಯಾಗಮಾಡುತ್ತಾನೆ, ಅರ್ಥಾತ್-ವಿಚಾರದ ಮೂಲಕ ಅವನ ಎಲ್ಲ ಕ್ರಿಯೆಗಳು ಪ್ರಕೃತಿಗೆ ಅರ್ಪಿತವಾಗುತ್ತವೆ ಹಾಗೂ ಸ್ವತಃ ಅಸಂಗನಾಗುತ್ತಾನೆ. ತಾತ್ಪರ್ಯ-ಇಬ್ಬರೂ ಅರ್ಪಿಸುವ ಪ್ರಕಾರದಲ್ಲಿ ಭೇದವಿದ್ದರೂ ಅಸಂಗತೆಯಲ್ಲಿ ಇಬ್ಬರೂ ಒಂದಾಗುತ್ತಾರೆ. ಈ ಅಸಂಗತೆಯಲ್ಲಿ ಕರ್ಮಯೋಗೀ, ಜ್ಞಾನಯೋಗೀ- ಇಬ್ಬರೂ ಸ್ವತಂತ್ರರಾಗುತ್ತಾರೆ. ಇವರಿಗಾಗಿ ಕಿಂಚಿತ್ತಾದರೂ ಕರ್ಮಗಳ ಬಂಧನವಿರುವುದಿಲ್ಲ. ಕೇವಲ ಕರ್ತವ್ಯ ಪಾಲನೆಗಾಗಿಯೇ ಕರ್ತವ್ಯಕರ್ಮ ಮಾಡುವುದರಿಂದ ಕರ್ಮಯೋಗಿಯ ಸಂಪೂರ್ಣ ಕರ್ಮಗಳು ಲೀನವಾಗುತ್ತವೆ (4/23) ಮತ್ತು ಜ್ಞಾನರೂಪೀ ಅಗ್ನಿಯಿಂದ ಜ್ಞಾನಯೋಗಿಯ ಸಂಪೂರ್ಣ ಕರ್ಮಗಳು ಭಸ್ಮವಾಗುತ್ತವೆ (4/37). ಆದರೆ ಈ ಸ್ವತಂತೆಯಲ್ಲಿಯೂ ಸಂತೋಷವಾಗದಿರುವವನಲ್ಲಿ ಅರ್ಥಾತ್ ಸ್ವತಂತ್ರತೆಯಿಂದ ಉಪರತಿ ಉಂಟಾಗುವವನಲ್ಲಿ ಭಗವತ್ಕೃಪೆಯಿಂದ ಪ್ರೇಮ ಪ್ರಕಟವಾಗಬಲ್ಲದು.</p>
<p class="TXT-Right para-style-override-2">ಗೀತಾ-ಸಾಧಕ ಸಂಜೀವನಿ ಟೀಕೆಯಿಂದ-<span></span></p>


<p class="Page-Break"> </p>
<p class="First-End-Page-text" id="toc_marker-8" xml:lang="en-GB">ಕೊನೆಯ ಪುಟ</p>

